<doc id="3001" url="https://sk.wikipedia.org/wiki?curid=3001" title="Rijád">
Rijád

Rijád () je hlavné mesto Saudskej Arábie. Mesto má približne 7,6 milióna obyvateľov.
Poloha.
Nachádza sa v centrálnej časti Arabského polostrova, v regióne Nadžd. Rozprestiera sa na ploche 1300 km² a rozloha celej aglomerácie činí 1815 km².
Dejiny.
Rijád bol ešte v predislamských časoch nazývaný "Haždar". Bol založený na sútoku niekoľkých riek (dnes wádí) ako malá osada, tam kde bola dostupná podzemná voda. Hlavným mestom prvého saudského štátu sa stal po tom, čo Turci v roku 1818 dobyli a vyplienili pôvodné hlavné mesto Dirʿíja. Na začiatku 19. storočia tu sídlili wahhábovci, v roku 1902 ho dobyl Ibn Saud, ktorý si ho v roku 1932 vybral za hlavné mesto nového kráľovstva (Saudská Arábia). V roku 1950 tu boli strhnuté hradby, čo uľahčilo budúci rozvoj. Od roku 1982 tu sídli všetka administratíva (dovtedy bola v Džidde) a zažíva prudký rast. Boli vybudované nové bulváre a mrakodrapy.
Charakter mesta.
Rijád je moderné veľkomesto, hlavné politické a ekonomické centrum štátu. Hoci leží uprostred púšte, vody je tu dostatok - je sem privádzaná dlhým potrubím z Perzského zálivu, kde sa odsoľuje. Administratívne sa Rijád delí na 17 mestských obvodov.
Obyvateľstvo.
Počet obyvateľov Rijádu sa od 19. storočia veľmi rýchlo zvyšuje. V roku 1862 tu sídlilo iba 7,5 tisíca obyvateľov, v roku 1935 to bolo 30 tisíc, v roku 1972 pol milióna, v roku 2013 5,89 milióna a v roku 2018 už 7,67 mil. obyvateľov.
Doprava.
Medzinárodné letisko kráľa Chálida leží približne dvadsaťpäť kilometrov severne od centra mesta. Do jeho otvorenia v roku 1983 slúžila ako medzinárodné civilné letisko dnešná vojenská letecká základňa Rijád saudského kráľovského letectva.
Šport.
V Rijáde hrajú tri prvoligové futbalové kluby: Al-Hilal SFC, Al Nassr FC a Al Shabab FC.

</doc>
<doc id="3002" url="https://sk.wikipedia.org/wiki?curid=3002" title="Saudská Arábia">
Saudská Arábia

Saudská Arábia (, hovorovo: as-Saúdíja), dlhý tvar Saudskoarabské kráľovstvo (), je štát zaberajúci prevažnú časť Arabského polostrova v juhozápadnej Ázii.
Prírodné a klimatické podmienky.
Na území Saudskej Arábie leží jedna z najvyprahnutejších púští sveta, kde teploty často vystupujú až na 45 °C. Na severe sa púšť an – Nafúd tiahne až do Jordánska a Sýrie. Úzka a vlhká pobrežná nížina na západe pozdĺž Červeného mora rýchlo prechádza do strmých hôr, ktorých vrcholky na severe v Hidžáze dosahujú a na juhu v pohorí Asír dokonca až Východne od pohorí krajina pomaly klesá do širokej púštnej náhornej plošiny ad-Dahná, ktorá zasahuje až k Perzskému zálivu. Prudké vetry a piesočné búrky bičujú púštnu a skalnatú krajinu vo vnútrozemí. Na JV sa rozkladá nehostinná púšť Rub´al-Chálí, v preklade prázdna štvrtina. Je to najväčšia súvislá piesočná púšť na svete; ľudoprázdna, monotónna a bez vody. Južné púštne hranice s Jemenom a Ománom sú vytýčené len neurčito. Veľká časť vnútrozemia je neprebádaná.
Púštna Saudská Arábia nemá stále rieky. Suché vádí sa plnia vodou len občas. Zdrojom života na púšti sú podzemné vody, vyvierajúce miestami na povrch. Okolo prameňov tak vyrástli husto osídlené oázy so závlahovým poľnohospodárstvom, kde sa pestuje palma datľová, banánovníky, figovníky a ďalšie druhy tropického a subtropického ovocia.
Jediný národný park Asír o rozlohe bol vyhlásený na južnej časti plytkých brehov Červeného mora, kde je chránený unikátny ekosystém koralových útesov.
V krajine nechýba vegetácia. Na jar v pohorí Asír kvitne množstvo rastlín, mesto at-Tá´if je známe ružami a pomarančovníkmi. V oázach rastú palmy, akácie, jalovce a tamarišky. Často tu sú vidieť stáda tiav a oslov. Voľne tu žijú leopardy, vlky, líšky, hyeny, priamorožci (vzácny druh antilopy), gazely, paviány, divé mačky, jazvece a rôzne druhy hadov. Sťahovavé vtáky z Európy odpočívajú pri ťahu na pobreží Červeného mora. Tradičným športom je sokoliarstvo. Bohatú faunu a flóru Červeného mora spopularizoval francúzsky bádateľ Jacques Cousteau.
Obyvateľstvo.
Pôvodní obyvatelia vyznávajú islam a sú Arabi. Okrem nich tu ale dnes žije asi 8 200 000 prisťahovalcov a to z: Indie 1 500 000, Bangladéša 1 500 000, Filipín 1 200 000, Pakistanu 1 000 000, Maroka 1 000 000, Jemenu 800 000, Indonézie 600 000, Srí Lanky 400 000, Sudánu 250 000, Libanonu 150 000, Sýrie 100 000, Eritrey 100 000, Turecka 80 000, Európy 70 000 a USA 30 000.
Národným náboženstvom je islam, ktorý oficiálne vyznáva 100 % obyvateľstva. Neoficiálne údaje sú ale nasledovné: sunnitskí moslimovia 81,5 %, šiitskí moslimovia 11 %, katolíci 3,5 %, 2,5 % hinduisti a 1,5 % budhisti.
Dnes v zemi žije cez dvadsaťdeväť miliónov obyvateľov. Pôvodné domorodé obyvateľstvo Saudskej Arábie je v porovnaní so susedskými arabskými štátmi etnicky aj jazykovo homogénnejšie. Odhaduje sa, že 15 % občanov krajiny tvoria šiiti, ktorí obývajú prevažne Východnú provinciu. Hovorová arabčina sa delí do troch hlavných dialektov. To sú dialekt hidžazský, nadždský a zálivový.
V súvislosti s migráciou pracovnej sily do zeme, ktorá prebieha už niekoľko desaťročí, môžeme dnešné obyvateľstvo rozdeliť na domorodých občanov, usadených imigrantov (väčšinou z iných arabských krajín) a imigrantov neusadených, ktorých reprezentujú ázijskí robotníci, predovšetkým z Pakistanu a Indonézie. Demografia saudských občanov hovorí v prospech mladších ročníkov. V roku 2007 bolo 37,5 % Saudov mladších ako 15 rokov a 59,3 % sa pohybovalo vo veku 15 – 64 rokov.
Hospodárstvo.
Krajina patrí medzi bohatšie krajiny sveta. Hospodárstvo Saudskej Arábie je založené hlavne na spracovaní a vývoze ropy. Tá tvorí 75 % HDP krajiny a pokrýva 75 % vládnych príjmov. Rýchlo sa rozvíjajú aj iné odvetvia priemyslu a služieb. 
Ropa bola síce objavená už v 30. rokoch, ale až do konca 2. svetovej vojny z nej zem nemala žiadny úžitok. Príjmy plynuli hlavne od pútnikov navštevujúcich sväté mestá Mekku a Medinu. Ale v roku 1973 krajiny OPECu (Organizácia krajín vyvážajúcich ropu) so silným saudským vplyvom výrazne obmedzili ťažbu, čo viedlo k prudkému nárastu cien, ktorý mal ďalekosiahle následky pre svetovú ekonomiku. Saudská Arábia znárodnila náleziská ropy, ktoré boli do toho času v rukách zahraničných ropných spoločností.
Od roku 1980 však napätie na trhu poľavovalo. V období iránsko-irackej vojny v rokoch 1980 – 88 vláda ťažbu zvýšila, aby zabránila prudkému nárastu cien. V 90. rokoch však Saudská Arábia nebola schopná odvrátiť pokles cien, ktoré sa dostali na najnižšiu historickú úroveň. Okrem toho vynaložila 64 miliárd dolárov na vojnu v Perzskom zálive vrátane 16,8 miliárd vyplatených v hotovosti USA, ktoré do oblasti vyslalo cez 400 000 vojakov. Roku 1994 vláda uvažovala o drastických rozpočtových škrtoch, aby rozpočet vyrovnala a oznámila reštrukturalizáciu svojho dlhu voči americkým zbrojárskym spoločnostiam. Rozhodla aj o čiastočnej privatizácii štátnych podnikov.
Ropné polia, ktoré sú zdrojom takmer všetkého bohatstva zeme, ležia na východe krajiny pri Perzskom zálive. Najväčšie ropné pole na svete Ghawár je dlhé a široké a ťaží sa tu 5 miliónov barelov denne. Je tu ďalších 14 ropných polí. Rozvojové plány založené na bohatstve z ropy zahŕňajú výstavbu bytov a škôl a zásobovanie vodou. Školstvo je bezplatné, ale negramotnosť zostáva vysoká (takmer 60 %), na výstavbu bytov sa zadarmo poskytujú pozemky a bezúročné pôžičky. V období 1980 – 95 bolo vybudovaných asi 2000 tovární.
Takisto veľké investície smerovali do poľnohospodárstva. Aj keď je možné poľnohospodársky využívať len 2 % územia (orná pôda), bohaté dotácie zvýšili produkciu obilnín zo 130 000 ton v roku 1980 na 3,9 milióna ton v roku 1992. Roku 2010 to bolo 2 mil. ton. Môžeme teda povedať, že krajina je dnes v produkcii obilnín sebestačná. Boli vybudované rozsiahle umelo zavlažované zeleninové záhrady, chránené umelohmotnými plachtami.
Poľnohospodárstvo, ktoré zamestnáva asi 13 % obyvateľov Saudskej Arábie v oázach, roztrúsených po celej krajine, vytvára asi jednu desatinu HDP. Obrovské zásoby ropy a zemného plynu v saudskej časti Perzského zálivu urobili zo Saudskej Arábie najväčšieho exportéra ropy na svete.
História.
Osmanskí Turci ovládali severozápadné oblasti krajiny od 16. do začiatku 20. storočia. Počas 1. svetovej vojny boli vytlačení Arabmi, ktorých povstanie zorganizoval britský plukovník T. E. Lawrence (legendárny Lawrence z Arábie). Otcom modernej Saudskej Arábie bol však Ibn Saúd, ktorý v kmeňových vojnách v rokoch 1902 – 1924 zjednotil 4 hlavné oblasti Nadžd, al-Hása, Hidžáz a Asír. V roku 1932 vyhlásil kráľovstvo Saudská Arábia a stal sa jej prvým panovníkom. Kráľ zomrel v roku 1953. O režime za jeho čias platí: „[šlo o] úplný a neosvietenecký absolutizmus, udržovaný úplnou nevzdelanosťou a barbarským systémov trestov“.
Ďalší panovníci:
Cestovný ruch.
Cestovný ruch bol v tejto prísnej islamskej krajine dlho obmedzený takmer výlučne na moslimských pútnikov navštevujúcich posvätné miesta Mekku a Medinu. Od roku 2019 začala krajina udeľovať aj turistické víza, avšak roky 2020-2021 s pandémiou COVID-u spomalili rozvoj cestovného ruchu. Turistické víza je možné jednoducho získať online.
Mekka je Mohamedovo rodisko a najposvätnejšie mesto a najvýznamnejšie pútnické miesto moslimov. Jedným z piatich pravidiel islamu je aspoň raz v živote navštíviť Mekku.
Prístav Džidda na pobreží Červeného mora je obchodným a diplomatickým centrom krajiny a zároveň vstupnou bránou pútnikov, ktorí sa každoročne v počte presahujúcom 1 milión vydávajú do Mekky a Mediny. Sväté mesto Mekka leží na východ od Džiddy v úzkom údolí medzi kopcami a hradmi. Mesto je preslávené Veľkou mešitou Haram so svätyňou Ka´ba, kde sa nachádza Čierny kameň, ktorý v dávnej minulosti spadol z neba. Medina, mesto ležiace od pobrežia Červeného mora, je chránené dvojitými hradbami s deviatimi bránami. V miestnej mešite sú hroby Muhammada, jeho dcéry Fatimy a chalífa Omara. Je tu takisto islamská univerzita. Všetci moslimovia sa snažia aspoň raz v živote navštíviť Mekku a Medinu. Ľuďom iného vyznania je vstup do týchto miest prísne zakázaný. V niektorých rokoch počet pútnikov vykonávajúcich tradičný hadždž (púť) dosiahol podľa odhadu až 2,5 milióna.
Infraštruktúra.
Počas prvých dvoch saudskoarabských päťročníc (1970 – 1979) došlo k výraznému rozvoju infraštruktúry. V krajine je zhruba spevnených ciest, z toho asi je asfaltových. Dĺžka železníc je asi a do železničnej dopravy vláda investuje veľké peniaze.
V krajine sa nachádza cez 215 letísk, z ktorých medzinárodné sú Rijád, Džidda, Dammám a Tabuk. Čo sa týka námornej dopravy, Saudská Arábia mala roku 2010 k dispozícii 74 obchodných lodí a najväčšími prístavmi sú Džidda, Dammám, Jubail a Janbu, ktorými prechádza 95 % námornej dopravy. Sieť ropovodov a plynovodov dosahuje dĺžky asi . 
Počet pevných liniek roku 2010 presahoval 4 milióny a počet mobilných telefónov 51 miliónov. Počet užívateľov internetu, ktorý je cenzúrovaný (vláda blokuje prístup k niektorým stránkam), bol roku 2009 necelých 10 mil.
Politika.
V Saudskej Arábii neexistuje voľná politická súťaž a záujmy zeme splývajú do veľkej miery so záujmami saudskej kráľovskej dynastie. Okrem vedenia profesijných, študentských a iných organizácií majú obyvatelia právo voliť len obecné rady. Výkonná a zákonodarná zložka moci je úplne podriadená vládnucej vrstve, a o to prekvapivejšia je relatívna nezávislosť justície. V porovnaní s minulosťou začína hrať v politickom živote krajiny viditeľnejšiu rolu nekonsolidovaná opozícia.
Saudi síce disponujú nesmiernym prírodným bohatstvom, ale jeho celospoločenské využitie je limitované účelovou medzinárodnou politikou, rigidnými vnútornými pomermi a klimatickými podmienkami.
Zahraničná politika.
Zahraničná politika Saudskej Arábie je založená predovšetkým na strategickom a pragmatickom partnerstve so Spojenými štátmi, ktoré na oboch stranách spôsobuje značné napätie. V roku 2003 sa vzájomné vzťahy zhoršili, keď krajina odmietla akúkoľvek účasť vo vojne s Irakom.
V súčasnosti je najvýznamnejším regionálnym rivalom Saudskej Arábie šiitský Irán. Vzájomné vzťahy oboch krajín sú veľmi komplikované. V súčasnosti aj napriek vonkajšiemu zdaniu pokojného spolužitia, podporovaného vzájomnými návštevami na najvyššej úrovni, je cítiť napätie, ktoré je determinované aspektami politickými, náboženskými, ekonomickými a bezpečnostnými. Spor týchto krajín možno vnímať ako rivalitu v rámci zachovania mocenskej rovnováhy v regióne Blízkeho východu, kde si každý z aktérov stráži svoje záujmy. Politika kooperácie medzi týmito štátmi na teraz, aj z dôvodu spoločného členstva v OPECu a regulácii cien ropy, nie je veľmi pravdepodobná. 
Saudská Arábia významne posilnila svoj vplyv v regióne Zálivu založením Rady pre spoluprácu arabských krajín v Zálive (1981), ktorá koordinuje hospodárske, bezpečnostné a sociálne politiky tamojších krajín. Takisto Saudská Arábia vníma ako jednu zo svojich zahraničnopolitických priorít vyriešenie palestínskej otázky. Z toho vyplýva, že úhlavným nepriateľom krajiny aj naďalej zostáva Izrael. Je zjavné, že toto nepriateľstvo nie je z arabskej strany neprekonateľné. Dôkazom toho je Arabská mierová iniciatíva predložená roku 2002 na summite Ligy arabských štátov v Bejrúte práve Saudskou Arábiou. Iniciatíva požadovala stiahnutie Izraela z okupovaných území vrátane východného Jeruzalema výmenou za normalizáciu vzťahov. Táto iniciatíva bola bojkotovaná radikálnymi kruhmi na obidvoch stranách barikády a nedošlo k jej naplneniu.
Ekonomika.
Na počiatku 21. storočia už nič nenapovedá tomu, že sa saudská ekonomika zrodila len v tridsiatych rokoch 20. storočia ako ekonomika závislá výhradne na príjmoch z každoročných náboženských pútí do Mekky. Saudská ekonomika prešla na prelome tisícročia mnohými liberalizujúcimi reformami. Roku 2005 krajina vstúpila do Svetovej obchodnej organizácie (WTO). Čo sa týka otvorenosti a slobody ekonomického prostredia, obsadila 54. miesto v indexe ekonomickej slobody pre rok 2011, a predbehla tak napríklad Poľsko a Francúzsko a z krajín regiónu aj Kuvajt.
Saudská ekonomika je úplne závislá na ťažbe ropy a jej exporte. Ropný priemysel je lokalizovaný do dvoch hlavných stredísk: Džubajl na pobreží Perzského zálivu a Janba na pobreží Červeného mora. Tieto dve oblasti môžeme právom nazvať srdcom saudskej ekonomiky. Ťažba ropy a petrochemický priemysel prinášajú do štátnej pokladnice každoročne cez 90 % všetkých príjmov. Z dlhodobého hľadiska je situácia neúnosná a preto sa v krajine od nástupu kráľa Abdulláha (2005) pripravuje druhá etapa ekonomických reforiem, ktoré by mali zaistiť premenu priemyselného hospodárstva na ekonomiku poznania, čo by vo svojom dôsledku malo znamenať významné zníženie závislosti na ťažbe ropy a zároveň vyššiu účasť obyčajných Saudov na pracovnom trhu.
Závislosť na svetovom trhu s ropou neumožňuje efektívnu a predikovateľnú tvorbu štátneho rozpočtu, a to obzvlášť pokiaľ vezmeme do úvahy skutočnosť, že saudský verejný sektor je podriadený 5 – ročnému ekonomicko-kultúrnemu plánu (Ramady, 2010: 16).
Deviaty 5 – ročný ekonomicko-kultúrny plán pre roky 2010 – 2014, predkladaný ministerstvom hospodárstva a plánovania, sleduje tieto ciele: rovnomerný rozvoj provincií, rozvoj sociálneho štátu, diverzifikácia ekonomiky (podpora high-tech, turizmu, solárnej energetiky), podporu rastu súkromného sektora, nastavenie limitov pre trvale udržateľný rozvoj (predovšetkým v otázke vodných zdrojov) a aj cez nízku mieru nezamestnanosti, ktorá v roku 2009 predstavovala 5,4 %, podporu zamestnanosti saudských občanov, ktorí by nahradili zahraničných gastarbeiterov.
Kultúra.
Kultúra.
Saudská kuchyňa sa s príchodom prisťahovalcov z ostatných arabských krajín obohatila, ale mäso a ryža zostávajú hlavnou potravou. Svojich priateľov Saudovia hostia jedlami z jahňacieho, kuracieho, kozieho či ťavieho mäsa, ktoré pripravujú s ryžou, orechami a bylinkami. Všetci jedia zo spoločnej misy prstami pravej ruky. Polievky a šaláty sa korenia pažítkou, koriandrom alebo kôprom. V pobrežných oblastiach je bohatý výber rýb. Ku každému jedlu sa podáva chlieb šámí. Tradičnou pochúťkou sú datle, mliečny puding muchallabíja a pečivo plnené medom a orechy nazývané bakláva. Po jedle sa popíja káva s koriandrovými semiačkami.
Beduínska pohostinnosť je príslovečná. Medzi kočovníkmi stačí, aby cudzinec popil s príslušníkmi kmeňa vodu, kávu alebo čaj alebo pobozkal ich stan a tým si bez ďalších okolkov zaistí ich priazeň a ochranu.
Mestá a provincie.
Najväčšími saudskými mestami sú Rijád-hlavné mesto (4 725 000), Džidda (3 234 000), Mekka (1 484 000), Medina (1 104 000) a Dammám (902 000). Saudskú Arábiu tvorí 13 provincií:
Literatúra.
Časť uvedených informácií pochádza z tejto literatúry

</doc>
<doc id="3003" url="https://sk.wikipedia.org/wiki?curid=3003" title="Kuala Lumpur">
Kuala Lumpur

Kuala Lumpur je hlavné a z hľadiska počtu obyvateľov najväčšie mesto Malajzie. Má rozlohu 243,65 km² a 1,8 milióna obyvateľov, 7,2 milióna v metropolitnej oblasti. Mesto je sídlom parlamentu a kráľa. V minulosti bolo sídlom výkonných a súdnych orgánov, ktoré sa však od roku 1999 premiestňujú do nového administratívneho hlavného mesta Malajzie, Putrajaya. Je to najrýchlejšie rastúci región v krajine z hľadiska hospodárskeho rozvoja aj prírastku populácie.
Kuala Lumpur je sídlom malajzijského parlamentu. Bývalo tiež sídlom legislatívnych aj exekutívnych vládnych inštitúcií, z ktorých väčšina v roku 1999 presídlila do Putrajaya. Oficiálne sídlo malajzijského kráľa Istana Negara leží tiež v Kuala Lumpur. Podľa Globalization and World Cities Study Group and Network (GaWC) je Kuala Lumpur jediným globálnym veľkomestom v Malajzii.
Mesto Kuala Lumpur leží vo vnútri federálneho územia Kuala Lumpur, ktoré je jedným z troch malajzijských federálnych území. Ďalšími dvoma sú Putrajaya (administratívne centrum) a Labuan (finančné centrum).
Od začiatku 90. rokov 20. stor. mesto hostilo mnoho významných medzinárodných športových, politických alebo kultúrnych udalostí, napríklad v roku 1998 hry Commonwealthu alebo preteky F1. V meste tiež stojí najvyššia dvojitá budova sveta, Petronas Twin Towers, ktorá bola v rokoch 1998 až 2004 najvyššou stavbou sveta, kým ju neprekonala Taipei 101.

</doc>
<doc id="3004" url="https://sk.wikipedia.org/wiki?curid=3004" title="Male">
Male

Male (jazyk dhivehi: މާލެ) (alebo Malé) je hlavné mesto Maldív. Nachádza sa na ostrove Malé na atole Severný Mále. Ostrov má dĺžku 1,7 km a šírku 1 km, žije tu viac ako 123-tisíc obyvateľov, pričom je to najhustejšie zaľudnené mesto na svete a prakticky celý ostrov je urbanizovaný. Skoro tretina populácie Maldív žije v hlavnom meste. 
História.
Mesto Malé založili Portugalci na svojich obchodných cestách v 16. storočí, avšak ostrov Malé je už viac než 800 rokov centrom Maldív ako ostrov, na ktorom sídlil kráľ. Kráľovský palác (Gan'duvaru) bol zničený spolu s malebnými pevnosťami (kotte) a baštami (buruzu), keď bolo mesto prestavané počas vlády prezidenta Ibrahima Nasira po zrušení monarchie koncom 70. rokov minulého storočia.
V poslednom storočí prudko narástol počet obyvateľov ostrova, a tak musel byť ostrov umelo zväčšený. Takto sa rozšíril o asi štvrtinu svojej pôvodnej veľkosti. Počet obyvateľov dnes ovplyvňuje aj stavebný zákon, ktorý zakazuje výstavbu budov vyšších ako minaret hlavnej mešity.
26. decembra 2004 bolo Malé zničené vlnou cunami, ktorá vznikla po zemetrasení na západnom pobreží Sumatry. Vtedy vody Indického oceánu zaliali dve tretiny mesta. Zemetrasenie a záplavová vlna zabili viac ako 220 000 ľudí (údaj o počte obetí sa týka celého pobrežia Indického oceánu, vrátane Maldív).
Geografia.
Ostrov Malé je geograficky súčasťou atolu Káfu, pričom sa nachádza na jeho južnom okraji. Administratívne nie je jeho súčasťou. Súčasťou mesta Malé sú štyri ostrovy: Malé (hlavný ostrov), Villingili, Hulhumalé (umelý ostrov), a Hululé (letiskový ostrov). Malé sa nachádza na 4°10' severnej šírky a 73°30' východnej dĺžky (4,1667; 73,5). 
Komerčný prístav je na ostrove Malé. Je centrom obchodných a komerčných aktivít v krajine. Veľa vládnych budov a budov agentúr je orientovaných smerom k moru (čo pri veľkosti ostrova nie je vôbec zázrak). Voda na ostrove sa získava odsoľovaním podzemnej vody, ktorá sa čerpá z 50 m hlbokých studní. Odpadová voda sa vypúšťa do mora. Pevný odpad sa nakladá na lode a používa sa na vyplnenie lagúny (momentálne lagúny pri ostrove Tilafusi). Ostrov Hululé, kde sa nachádza medzinárodné letisko Malé, bol zväčšený rovnakým spôsobom. Úpravou (asanáciou) krajiny sa zväčšil aj prístav.

</doc>
<doc id="3005" url="https://sk.wikipedia.org/wiki?curid=3005" title="Káthmandu">
Káthmandu

Káthmandu (slovenský normovaný názov ; iné názvy: Káthmándú, Káthmándu, Kathmandau, Kathmandu; Káthmádu, Kathmadau(n), Kathmadu, staršie Katmandu; po nepálsky: काठमांडौ - odborný prepis: Kāṭʰmāṇḍu alebo Kāṭʰmāṇḍau, výslovnosť: [kaṭ(h)maṇḍu], alebo novšie: काठमाडौं - odborný prepis: Kāṭʰmāḍaũ alebo Kāṭhmāḍauṁ) je hlavné mesto Nepálu s takmer jedným miliónom obyvateľov, najväčšie metropolitné mesto Nepálu.
Mesto leží v kotline Káthmandu (Káthmándu upatjaká) v Himalájach, v ktorej ležia aj sesterské mestá Pátan (Lalitpur; 5 km na juh od Káthmandu) a Bhaktapur (Bhadgaon; 12 km na východ od mesta) a pár menších miest.
Mesto má aj skratku ´´KTM´´ a aj pomenovanie ´´Tri-City´´. V roku 2001 pri poslednom sčítaní ľudu malo mesto 700 000 obyvateľov, v roku 2005 malo 800 000 obyvateľov a v roku 2010 malo takmer 1 000 000 obyvateľov. Rozloha mesta je 51 km² a hustota obyvateľstva je 20 000 / km².
Mesto sa nachádza v nadmorskej výške asi 1400 m. n. m. Pri meste v údolí ležia 4 hlavné vrchy (po anglicky sa volajú Shivapuri, Phulchowki, Nagarjuna a Chandragiri). Údolie Káthmandu je súčasťou troch okresov: okres Káthmandu, okres Bhaktapur a okres Pátan s najvyššou hustotou obyvateľstva na vidieku, takmer 1/15 obyvateľov.

</doc>
<doc id="3006" url="https://sk.wikipedia.org/wiki?curid=3006" title="Maskat (mesto)">
Maskat (mesto)

Maskat () je hlavné a najväčšie mesto Ománu. Počet obyvateľov bol v roku 2010 734 697 ľudí. Metropolitná oblasť sa rozkladá na ploche približne 3 500 km² a zahŕňa šesť vilájetov (administratívne jednotky). 
Geografia.
Mesto leží na pobreží Arabského mora pozdĺž Ománskeho zálivu v blízkosti strategicky umiestneného Hormuzského prielivu. Oblasť, v ktorej sa mesto nachádza, sa rozkladá v predhorí západnej časti skalnatého pohoria Al-Hadžar.
História.
Prvé zmienky o Maskate pochádzajú zo začiatku 1. storočia a opisujú ho ako významné prístavné mesto medzi západom a východom. Počas svojej existencie sa Maskat ocitol pod vládou domorodých kmeňov, ale aj pod nadvládou cudzích krajín – napríklad Perzie a Portugalska. V 18. storočí sa vplyv Maskatu rozšíril až k východnému pobrežiu Afriky a Zanzibaru. Ako významný prístav v Ománskom zálive pritiahol Maskat zahraničných obchodníkov a osadníkov z Balúčistanu, Perzie a ďalších krajín. Od čias, keď začal vládnuť sultán Kábús bin Saíd, prešiel Maskat veľkým rozvojom infraštruktúry, začal sa rozrastať a umožnil vznik multietnickej spoločnosti. V októbri roku 2011 bola v meste postavená Royal Opera House Muscat, prvá operná budova na Arabskom polostrove.
Ekonomika.
Tunajšej ekonomike dominuje obchod a príjmy z ropy a prístavu Miná Kábús.

</doc>
<doc id="3007" url="https://sk.wikipedia.org/wiki?curid=3007" title="Singapur">
Singapur

Singapur, dlhý tvar Singapurská republika, je moderný mestský štát a ostrovná krajina v juhovýchodnej Ázii. Leží pri južnom cípe Malajského polostrova, severne od rovníka. Je oddelený od Malajzie na severe Johorským prielivom a od indonézskych ostrovov Riau na juhu Singapurským prielivom. Územie Singapuru sa skladá z hlavného ostrova v tvare diamantu, bežne označovaného ako Singapore Island anglicky a Palau Ujong malajsky, a z viac než 60 výrazne menších ostrovčekov. Zúrodňovanie pôdy bolo použité na rozšírenie rozlohy Singapuru, pretože je veľmi urbanizovaný.
Ostrovy boli uzavreté v 2. storočí a neskôr patrili radu miestnych ríš. Moderný Singapur založil v roku 1819 sir Thomas Stamford Raffles ako obchodnú pobočku Východoindickej spoločnosti s povolením od sultanátu Johor. Briti získali suverenitu nad ostrovmi v roku 1824 a Singapur sa stal jedným z osád Britských úžin v roku 1826. Okupovaný Japonskom počas druhej svetovej vojny sa stal nezávislým od Spojeného kráľovstva v roku 1963 a spojil sa s inými bývalými britskými územiami s cieľom vytvoriť Malajziu, z ktorej bol o dva roky neskôr vylúčený prostredníctvom jednomyseľných aktov parlamentu. Potom, čo Singapur zažil nejaké turbulencie v jeho prvých rokoch ako národ, vydal sa na cestu rozvoja a začal získavať uznanie ako jeden zo štyroch ázijských tigrov. 
Singapur je jedným z najdôležitejších obchodných centier na svete, štvrtým najväčším finančným centrom sveta a jeho prístav je najvyťaženejší a druhý najväčší na svete. Jeho globalizovaná a diverzifikovaná ekonomika do značnej miery závisí na obchode, najmä na manufaktúrach, ktoré tvoria asi 30% singapurského HDP (2014). Singapur sa nachádza vysoko v medzinárodných rebríčkoch, pokiaľ ide o životnú úroveň, vzdelanie, zdravotnú starostlivosť a ekonomickú konkurencieschopnosť. Singapur má jeden z najvyšších príjmov na osobu a je to jedna z najlepších krajín sveta, čo sa týka celkovej dĺžky života obyvateľov. Singapur je v súčasnosti jedinou ázijskou krajinou s najvyšším hodnotením AAA zo všetkých troch hodnotiacich odborov, teda Standard &amp; Poor's, Moody's a Fitch Ratings. 
Asi 5,5 milióna ľudí žije v Singapure (2014) z čoho 3,4 milióna z nich sú občania a zostávajúcich asi 2,1 milióna sú cudzí štátni príslušníci (pozostávajúci z 0,5 milióna stálych obyvateľov a 1,6 milióna nestálych obyvateľov). Podľa najnovších sčítaní obyvateľov krajiny (2014) je takmer 23% obyvateľov (čiže občanov s trvalým pobytom) sú narodení mimo Singapuru, ak sa k nim započítajú nerezidenti, takmer 43% celkovej populácie Singapuru sú prisťahovalci. Singapur je jedna z najviac globalizovaných krajín na svete. 
Singapur je etnicky rôznorodý. Etnickí čínski Singapurčania prevládajú s vyše 74%-ami miestneho obyvateľstva, za nimi nasledujú menšiny ako Malajci (13%), Indovia (9%) a Eurázijčania (4%). K dispozícii sú štyri úradné jazyky: angličtina, čínština, malajčina a tamilčina. Angličtina je spoločný jazyk krajiny. Singapur presadzuje multikulturalizmus prostredníctvom viacerých politík.
Singapur je unitárna parlamentná republika s westminsterským systémom jednokomorovej parlamentnej vlády. The People's Action Party (Ľudová Akčná Strana) vyhrala všetky voľby od samosprávy v roku 1959. Singapur je klasifikovaný ako defektná demokracia v The Economist Intelligence Unit's Democracy Index. Singapur je jedným z piatich zakladajúcich členov ASEAN, člen APEC, EAS, NAM a Britského spoločenstva národov. Singapur má významný vplyv na globálne záležitosti vzhľadom na jeho veľkosť, čo viedlo niektorých analytikov ho preklasifikovať ako strednú silu.
Etymológia.
Anglický názov Singapur je odvodený od malajského slova, Singapura, ktoré pochádzalo zo sanskritu: सिंह ["Sinha]" = lev, पुर ["Pura]" = mesto, doslovne Levie Mesto. Ale, je veľmi nepravdepodobné, že levy niekedy žili na ostrove, takže zviera, ktoré videl Sang Nila Utama, ktorý v roku 1299 založil a pomenoval Singapur, bol s najväčšou pravdepodobnosťou malajský tiger. 
História.
Britská kolonizácia.
V roku 1819, sir Thomas Stamford Raffles prišiel a podpísal zmluvu s johorským sultánom Husseinom Shahom, menom Britskej Východoindickej spoločnosti, o rozvití južnej časti Singapuru na vybudovanie britskej obchodnej stanice. V roku 1824 sa celý ostrov stal majetkom Britov, podľa neskorších zmlúv so sultánom. V roku 1826 sa Singapur stal časťou Dohody Úžin a pod jurisdikciou Britskej Indie sa stal regionálnym hlavným mestom v roku 1836. Na ostrove v tej dobe žilo približne 1 000 ľudí, väčšina z nich boli domorodí Malajci spolu s hŕstkou Číňanov. V roku 1860 prekročil počet obyvateľov 80 000, pričom viac než polovica boli Číňania. Mnoho prisťahovalcov prišlo pracovať na kaučukové plantáže a po 70. rokoch 19. storočia sa stal ostrov globálnym centrom vo vývoze gumy. Po WWI, Briti postavili veľkú Singapurskú Námornú Základňu. Generálporučík sir William George Shedden Dobbie bol menovaný generálnym veliacim dôstojníkom na malajský príkaz dňa 8. novembra 1935 a zastával funkciu až do roku 1939. V máji 1938 varoval, že Singapur by mohol byť dobytý Japonskom prostredníctvom útoku z Malajzie, ale jeho varovania neboli vypočuté, čo má za následok, že Singapur o štyri roky neskôr na začiatku roka 1942 padol počas WWII. 
Druhá svetová vojna a Japonská okupácia.
Počas Druhej svetovej vojny, Cisárska Japonská Armáda napadla Britskú Malajziu, čo vyvrcholilo až v Bitku o Singapur. Briti sa vzdali dňa 15. februára 1942. Britský premiér Winston Churchill nazval porážku najhoršou katastrofou a najväčšou kapituláciou v britských dejinách. Medzi 5 000 až 25 000 etnických Číňanov bolo zabitých pri následnom masakri Sook Ching. Od novembra 1944 do mája 1945 spojenci Japoncov intenzívne bombardovali Singapur. Japonci ovládali Singapur až pokým ho Briti opätovne nadobudli v roku 1945 po japonskej kapitulácii. David Saul Marshall, vodca frontu práce pre nezávislosť, vyhral prvé všeobecné voľby v roku 1955. Viedol delegáciu do Londýna, ale Británia zamietla jeho požiadavku o kompletnej samospráve Singapuru. Ten následne rezignoval a nahradil ho Haji Omar Lim Yew Hock, ktorého politika presvedčila Britániu udeliť Singapuru plnú vnútornú samosprávu vo všetkých záležitostiach, vrátane obrany a zahraničných vecí.
Počas volieb v máji 1959, People's Action Party (Ľudová Akčná Strana) zvíťazila s drvivou väčšinou hlasov. Singapur sa stal vnútorne samosprávnym štátom v rámci Commonwealthu a Harry Lee Kuan Yew sa stal prvým premiérom v krajine. Guvernér sir William Allmond Codrington Goode slúžil ako prvý Yang di-Pertuan Negara, čo znamená hlava štátu, jeho nasledovník je Yusof bin Ishak, ktorý sa stal prvým singapurským prezidentom v roku 1965. V 50. rokoch 20. storočia čínski komunisti so silnými väzbami na odborové únie a čínske školy, povstali proti vláde, čo viedlo ku malajskej “nehode” a neskôr aj ku komunistickej povstaleckej vojne.
Zlúčenie s Malajziou.
V dôsledku referenda o zlúčení sa 31. augusta 1963 Singapur zlúčil s Malajskou Federáciou, korunnou kolóniou Sarawaku a Severného Bornea aby mohol tvoriť novú Malajskú Federáciu podľa podmienok Malajzie. Singapurskí vodcovia sa rozhodli spojiť s Malajziou hlavne kvôli obavám o nedostatok pôdy, vody, trhov a prírodných zdrojov kvôli obmedzenej veľkosti pozemkov. Niektorí singapurskí a malajskí politici mali obavy, že by mohol Singapur vytvoriť komunistickú vládu, ktorá bude vnímaná ako vnútorná hrozba pre Singapur a vonkajšia hrozba pre Malajskú Federáciu. 
Ale, Singapurská štátna vláda a Malajská ústredná vláda sa nezhodli na mnohým otázkach, čo vedie k nespokojnosti, ktorá vyvrcholí v roku 1964 rasovými nepokojmi v Singapure. Malajský parlament hlasoval 126:0 za vyhnanie Singapuru od Malajzie. 
Nezávislosť, 1965.
Singapur získal nezávislosť ako Singapurská republika ("angl. Republic of Singapore") dňa 9. augusta 1965. Rasové nepokoje vypukli ešte raz v roku 1969. V roku 1967, krajina spoluzaložila ASEAN, a v roku 1970 sa pripojila k NAM. Harry Lee Kuan Yew sa stal prvým premiérom. Jeho dôkazom je rýchly hospodársky rast, podpora podnikania, obmedzenie vnútornej demokracie a blízke vzťahy s Čínou, čiže nový národ na budúce polstoročie. 
V roku 1990, Goh Chok Tong nasledoval Leeho Kuana Yewa ako predsedu vlády, zatiaľ čo Lee pokračoval slúžiť ako Senior Minister od roku 2004 a potom ako Mentor Minister od mája 2011. Počas jeho vlády, krajina čelila v roku 1997 Ázijskej finančnej kríze, v roku 2003 epidémii SARS a teroristickým hrozbám, ktoré predstavuje Jemaah Islamiyah. V roku 2004 sa Lee Hsien Loong, najstarší syn Leeho Kuana Yewa, stal tretím premiérom v krajine. Toto je výsledkom piatich desaťročí snáh o ekologizáciu, ktoré začali v roku 1963, kedy premiér Lee Kuan Yew začal prvé vysadzovanie stromov v Singapure. Cieľom bolo zmierniť tvrdosť urbanizácie a zlepšenie kvality života. 
Geografia.
Singapur sa skladá zo 63 ostrovov, vrátane hlavného ostrova, všeobecne známeho ako Singapore island (anglicky) alebo Palau Ujong (malajsky). Existujú dve umelé spojenia do Johor Bahru: Johor-Singapore Causeway na severe a Tuas Second Link na západe. Ostrov Jurong, Sentosa, Tekong a Ubin sú najväčšie zo singapurských menších ostrovov. Najvyšší prírodný bod je Bukit Timah Hill – . 
Prebiehajúcim obrábaním pôdy sa zvýšila výmera Singapuru zo na . Predpokladá sa rast o ďalších do roku 2030. Niektoré projekty zahŕňajú zlučovanie menších ostrovov, aby vznikli väčšie, ako to bolo u ostrovu Jurong. 
Takmer 10% zo Singapurských pozemkov je vyhradených pre parky a prírodné rezervácie. Sieť prírodných rezervácii, parkov, prírodných ciest a stromami-lemovaných ciest zvyšuje pocit zelene v meste. Toto je výsledkom piatich desaťročí snáh o ekologizáciu, ktoré začali v roku 1963, keď premiér Lee Kuan Yew začal prvú kampaň na výstavbu stromov. Cieľom bolo zmierniť tvrdosť urbanizácie a zlepšiť kvalitu života v meste. Táto iniciatíva pokračovala do 80. rokov 20. storočia pod oddelením parkov a rekreácie (PRD), ktoré sa premenovalo na National Parks Board (skrátene NParks) v júli 1996. 
Vzhľadom na tieto snahy, bol Singapur na štvrtom mieste v Environmental Performance Index (2014), ktorý meria efektívnosť štátnej politiky pre udržateľnosť životného prostredia.
Podnebie.
Singapur má klímu tropického dažďového pralesa bez výraznejších ročných období. Charakteristická je jednotná teplota a tlak, vysoká vlhkosť a výdatné zrážky. Teploty sa zvyčajne pohybujú od 22 °C do 35 °C, priemerná relatívna vlhkosť vzduchu je okolo 79 % ráno a 73 % popoludní. Apríl a máj sú najteplejšie mesiace, vlhké monzúnové obdobie je od novembra do januára. Od júla do októbra je tu často opar spôsobený požiarmi v susednej Indonézii, zvyčajne z ostrova Sumatra. Hoci Singapur nedodržiava letný čas (DST), má časové pásmo GMT+8.
Ekonomika.
Pred nezávislosťou v roku 1965 bolo mesto Singapur jedno z najbohatších vo východnej Ázii a to kvôli svojej výhodnej pozícii obchodného prístavu. Hrubý domáci produkt na hlavu vtedy predstavoval 511 $, čo bola približná hodnota Portugalska. Na porovnanie, v roku 1965 mala Južná Kórea HDP na hlavu 106 $ a Čína 97 $. Po nezávislosti viedli priame zahraničné investície k industrializácii a mesto sa na základe plánu stalo modernou ekonomikou založenou na priemysle, vzdelávaní a plánovanej výstavbe mesta. Podľa HDP na hlavu v parite kúpnej sily je Singapur najbohatší štát (2007). V januári 2010 boli devízové rezervy 189 618 miliónov USD, čo je hodnota, ktorá predstavuje 9. pozíciu vo svete. 
V roku 2009 označila spoločnosť "Economist Intelligence Unit" Singapur ako najdrahšie mesto na svete podľa životných nákladov. Na 1. miesto ho ohodnotila aj konzultačná spoločnosť Mercer.
Vývoj HDP.
zdroj:
Obyvateľstvo.
Celkový počet obyvateľov mesta je 4 987 600, z toho je 3 200 700 obyvateľov s občianstvom a 533 200 s trvalým pobytom. Singapur je s hodnotou 7 022 obyvateľov na km2 tretí najhustejšie obývaný štát (po Monaku a Macau). Singapur má jedno z najvyšších percent počtu cudzincov, až 36 % populácie mesta sú cudzinci a až 50 % cudzincov pracuje v službách. 
Majoritným etnikom sú Číňania.

</doc>
<doc id="3009" url="https://sk.wikipedia.org/wiki?curid=3009" title="Kolombo">
Kolombo

Kolombo () je najväčšie mesto Srí Lanky. Má rozlohu 37,31 km² a okolo 650-tisíc obyvateľov.

</doc>
<doc id="3010" url="https://sk.wikipedia.org/wiki?curid=3010" title="Bangkok">
Bangkok

Bangkok (slov. príd. meno je "bangkocký"; iné názvy: Krung Thép, Krungthép [čo je skratka ]; po thajsky กรุงเทพฯ, กรุงเทพมหานคร) je hlavné a najväčšie mesto Thajska. Má 8 250 000 obyvateľov (údaj z roku 2010). Mesto sa rozkladá najmä na východnom brehu rieky Čhauphrajá (Chao Phraya), blízko Thajského zálivu. Bangkok je jedným z najrýchlejšie rastúcich miest v juhovýchodnej Ázii. Je považované za rivala miest Singapur a Hongkong, hoci trpí problémami s infraštruktúrou, spôsobených rýchlym rastom. Je aj jednou z najobľúbenejších turistických destinácií.
Dejiny.
Bangkok bol do roku 1767 malé obchodné centrum a prístav, nazývaný Bang Makok, slúžiaci hlavnému mestu Siamu, Ajuthajá. Novým hlavným mestom sa stalo Thonburí (dnes časť Bangkoku) na západnom brehu rieky, predtým ako kráľ Rám I. vybudoval svoj palác na východnom brehu. V roku 1782 premenoval mesto na Krung Thép, čo znamená „Mesto anjelov“. Názov Bangkok dnes predstavuje jeden okres Thonburí, ale väčšina cudzincov ho používa pre celé mesto.
Úplné ceremoniálne meno Krung Thépu je (v anglickom prepise) „"Krung Thep Mahanakhon Amon Rattanakosin Mahinthara Ayuthaya Mahadilok Phop Noppharat Ratchathani Burirom Udomratchaniwet Mahasathan Amon Piman Awatan Sathit Sakkathattiya Witsanukam Prasit"“, čo znamená „Mesto anjelov, veľké mesto, večné diamantové mesto, plodné mesto boha Indru, veľké hlavné mesto sveta s deviatimi klenotmi, šťastné mesto, oplývajúce nesmiernym kráľovským palácom, pripomínajúcim nebesá kde vládne znovuzrodený boh, mesto dané Indrovi a vybudované Vishnukarnom“. Deti sa v školách učia úplný názov mesta, ale málokto ho vie aj vysvetliť, lebo veľa slov je archaických. Veľa Thajčanov si ho pamätá len preto, že bolo použité v populárnej piesni „Krung Thep Mahanakhon Asanee-Wasan“ od Chotikula, recitovanej podobne ako abecedná pieseň v angličtine. Nie je zapísaný v Guinessovej knihe rekordov, pretože sa dnes už oficiálne nepoužíva.
Ekonomika.
Bangkok je ekonomickým centrom Thajska. V roku 2005 bol HDP približne 220 miliárd USD, čo predstavuje 43% HDP celej krajiny. HDP na hlavu je asi 20 000 USD. V Bangkoku je thajská burza s vyše 400 registrovanými spoločnosťami a kombinovaným trhovým kapitálom 120 miliárd USD (január 2006).
Bangkok je sídlom vedenia všetkých veľkých thajských komerčných bánk a finančných inštitúcií. Celkový bankový depozit na konci roku 2005 bol asi 7 triliónov bahtov (177 miliárd USD). Je tu 18 finančných inštitúcií s majetkom vyšším ako 1 miliarda USD.
Príjem obyvateľov Bangkoku je relatívne vysoký, hlavne v porovnaní s horšie zarábajúcimi imigrantmi (z iných provincií alebo susedných krajín). Miera chudoby predstavuje asi 7% populácie (ak nerátame ilegálnych prisťahovalcov tvoriacich asi 5-8 % obyvateľstva).
Demografia.
Podľa údajov z roku 2010 je v meste 8 250 000 registrovaných obyvateľov. Cez pracovný deň populácia narastie asi o dva milióny ľudí. Viac ako 50% Bangkočanov má čínskych predkov. Nedávno zažil Bangkok veľký prílev imigrantov zo zahraničia. Medzi dlhodobými zahraničnými rezidentmi je 250 000 Číňanov, 30 000 Japoncov (najväčšia japonská komunita v ázijskom meste mimo Japonska), 100 000 Indov (35 000 sikhov), z ktorých vyše 80 % má thajské občianstvo, 6 000 Američanov, 45 000 Európanov (druhý najvyšší počet po v Ázii po Singapur), 15 000 Thajčanov, 7 000 Juhokórejčanov, 6 000 Nigérijčanov, 8 000 Arabov, 25 000 Malajzijčanov a 4 000 Singapurčanov. Je tu približne 400 000 - 600 000 ilegálnych prisťahovalcov z Kambodže, Mjanmarska, Ruska, Ukrajiny, Pakistanu, Nigérie, Indie, Bangladéša, Číny a iných štátov. 92 % obyvateľstva sú budhisti, zvyšok sú moslimovia (6 %), kresťania (1 %), židia (300 rezidentov), hinduisti (0,6 %) a iní. Je tu 400 budhistických chrámov, 55 mešít, 10 kostolov a 2 synagógy.
Administratíva.
Bangkok je jedna z dvoch osobitných administratívnych oblastí Thajska (druhá je Pattaya), ktorých obyvatelia volia guvernéra, na rozdiel od 75 zvyšných thajských provincií (changwat). Urbanizácia Bangkoku zasahuje za hranice provincie Bangkok do susedných provincií Nonthaburi, Samut Prakan, Pathum Thani, Nakhon Pathom a Samut Sakhon. Súčasná provincia vznikla v roku 1972, keď predchádzajúca provincia - changwat Phra Nakhon – splynula s provinciou Thonburi.
Znak mesta zobrazuje boha Indru idúceho na mytologickom zvierati Erawan, pripomínajucom slona, medzi oblakmi. Indra v ruke drží zbraň metajúcu blesky. Znak vychádza z kresby namaľovanej princom Narisom. Symbolom Bangkoku je aj strom Ficus benjamina.
Bangkok je rozdelený na 50 obvodov (khet, niekedy nazývaných aj amphoe, podobne ako v iných provinciách), ktoré sa ďalej delia na 154 kwaengov (ekvivalent tambonov v ostatných provinciách).
Vysoké školstvo.
V Bangkoku je mnoho štátnych aj súkromných univerzít. Najuznávanejšími univerzitami thajska sú dve najstaršie, Chulalongkorn a Thammasat. Medzi verejné univerzity ďalej patria:
Doprava.
Prepracovaný systém kanálov (khlongov) dal mestu prezývku “benátky východu” už v časoch, keď všetku dopravu zabezpečovali lode. Časom bolo mnoho kanálov zmenených na rušné ulice, ale veľa sa ich stále zachovalo aj s obydliami a trhmi pozdĺž nich. Za zmienku stoja plávajúce trhy v štvrti Taling Chan
Aby sa zabránilo zápcham, bolo vybudovaných niekoľko nadzemných železníc a cestných okruhov okolo širšieho Bangoku. V roku 1999 bol otvorený dvojkoľajný 'Skytrain' (oficiálne BTS). Prvá trasa podzemného metra bola verejnosti otvorená v júli 2004. Zvyšky nedokončeného projektu nadzemnej železnice (projekt Hopewell) možno stále vidieť cestou z hlavnej železničnej stanice na letisko Don Muang. Výstavba sa zastavila počas celoázijskej finančnej krízy a piliere ostali bez úžitku, miestni ich nazývajú „Hopehenge“ (beznádejné), alebo Stonehenge. V júli 2004 bol spustený nový systém metra MRT spájajúci severnú železničnú stanicu v Bang Sue so stanicou Hua Lamphong v blízkosti centra, vedúci aj cez východnú časť mesta. Napája sa na BTS systém v staniciach Mo Chit, Asok a Sala Daeng. Väčšina železničných spojení začína na stanici Hua Lamphong na južnej konečnej stanici metra. Vlaky odtiaľto idú do Malajzie na juhu, Chiang Mai a ďalej na sever, a do Khon Kaen na severovýchode.
Do každého mesta či provincie sa dá z Bangkoku ľahko dostať autobusom. Linky vedúce na západ a juhozápad štartujú z južného autobusového terminálu, západne od mesta. Linky na juhovýchod, napríklad do miest ako Pattaya či Ko Samet, odchádzajú z Východného autobusového terminálu v Ekkamai, tretia zástavka od východného konca Skytrainu. Všetky linky na sever a severovýchod odchádzajú zo Severného autobusového terminálu v Mo Chit, pri konečnej metra aj Skytrainu. 
Letiská.
Bangkok International Airport, často nazývané „Don Muang“, najvyťaženejšie letisko v juhovýchodnej ázii, sa nachádza severne od mesta, dnes ho už mestská urbanizácia takmer zasiahla. V roku 2002 začala výstavba nového letiska Suvarnabhumi Airport v štvrti Bang Phli provincie Samut Prakan juhovýchodne od mesta. Po dokončení v roku 2007 prevzalo všetku medzinárodnú aj domácu dopravu z letiska Don Muang, kde zostali nízkonákladové spoločnosti a chartrové lety. Don Muang má ja železničnú stanicu smerujúcu na sever a severovýchod. 
Súčasné problémy.
Najväčším problémom Bangkoku je znečistenie vzduchu, spôsobené preťaženou mestskou dopravou. Nedávne dokončenie systému nadzemných železníc situáciu trochu zlepšilo.
V Bangkoku je rozšírený predaj neautorizovaných, ilegálne kopírovaných materiálov chránených autorskými právami (hlavne softvér a DVD). Jedným z najznámejších miest pre nákup ilegálnych kópií je Pantip Plaza. V posledných rokoch prebehlo niekoľko pokusov o potlačenie tohoto obchodu čistkami na Pantipe a iných známych miestach, neboli však úspešné a ilegálne kopírovanie je stále prosperujúcim obchodom. BSA, americká spoločnosť prevencie kopírovania, odhaduje že zastavenie ilegálneho kopírovania v Thajsku by znamenalo zisk 80 miliónov USD. Pod dlhodobým tlakom skupín ako BSA alebo Recording Industry Association of America, ktoré presadili obštrukciu obchodných dohôd s Thajskom, začala thajská vláda vyvíjať veľké úsilie o potlačenie neautorizovaných nahrávok vrátane zavedenia tvrdého zákona o ochrane intelektuálneho majetku. Názor obyvateľov thajska na tento problém to síce zatiaľ neoplyvnilo, obchod stále pokračuje, podľa BSA je však potlačenie ilegálneho kopírovania dlhodobá záležitosť a prvoradým cieľom je priblížiť stanovisko BSA Thajčanom.

</doc>
<doc id="3011" url="https://sk.wikipedia.org/wiki?curid=3011" title="Hanoj">
Hanoj

Hanoj je hlavné a druhé najväčšie mesto Vietnamu. Skladá sa z 12 mestských okrskov, 17 vidieckych okrskov a jedného mesta na úrovni okresu. Má katastrálnu výmeru 3 359,84 km² a v roku 2023 malo 8,6 milióna obyvateľov. 
Mesto založil v roku 1010 vietnamský kráľ Ly Thai To. Od roku 1010 až do 1802 bolo najdôležitejším politickým centrom v krajine. Počas vlády dynastie Nguyễn bolo hlavným mestom Huế a Hanoj bol od 1902 do 1954 hlavným mestom Francúzskej Indočíny. Od 1954 do 1976 bol hlavným mestom Severného Vietnamu. V roku 1976 sa stal hlavným mestom zjednoteného socialistického Vietnamu. V roku 2008 mesto anektovalo provinciu Hà Tây a ďalšie dva vidiecke okresy, čím strojnásobilo svoju rozlohu.
Hanoj je centrum kultúry, hospodárstva a vzdelávania severného Vietnamu. Ako hlavné mesto je sídlom 78 veľvyslanectiev, generálneho štábu Vietnamskej ľudovej armády, systému vietnamských štátnych univerzít a ďalších vládnych organizácií. Je tiež významnou turistickou destináciou, v roku 2022 ho navštívilo 18,7 milióna domácich a medzinárodných turistov.
Mesto sa nachádza na brehu Červenej rieky.

</doc>
<doc id="3012" url="https://sk.wikipedia.org/wiki?curid=3012" title="Alžír">
Alžír

Alžír ( "Madína al-Džazá’ir" alebo len "al-Džazá’ir") je hlavné a najväčšie mesto Alžírska. Je to významný prístav a žijú tu takmer 2 milióny obyvateľov.
Poloha.
Mesto sa nachádza na severe Alžírska, na stredomorskom pobreží. Je centrom rovnomenného okresu. Z Alžíru je vzdialené mesto Constantine , Oran a Tamanrasset .
Dejiny.
Dejiny mesta siahajú až do čias starovekého Grécka, kedy bola na území mesta grécka kolónia "Icosium". V oblasti však žili aj Feničania a samotný Alžír bol založený až v roku 944. V 16. storočí bol v meste vybudovaný hrad a okolo roku 1550 sa v okolí mesta usadili piráti. Zisky z obchodu i koristi podnietila rozvoj mesta, kde začali vyrastať paláce s palmovými hájmi a kvitnúcimi záhradami. 
V roku 1830 mesto obsadili Francúzi, ktorí mu dali francúzsky charakter. V rokoch 1943 až 1944 sídlila v Alžíre dočasná francúzska vláda. V 50. a 60. rokoch zosilneli hlasy, požadujúce nezávislosť krajiny, ktoré postupne prerástli do veľkých násilnosti. 
V roku 1962 sa stal Alžír hlavným mestom Alžírska a nastal jeho prudký rozvoj. Boli vybudované závody a postavené panelové sídliská. V súčasnosti žije v meste okolo 2 milióny a v jeho aglomerácii až 4,5 milióna obyvateľov. 
Alžír spĺňa všetky predpoklady pre prosperujúce mesto. Starý prístav na úpätí masívu Bouzareah je chránený prístavnou hrádzou, ktorá vznikla už v 16. storočí spojením priľahlých skalnatých ostrovov. Alžír má poľnohospodárske zázemie v nížine Mitidža a v Sahele, ktoré mesto oddávna zásobujú potravinami. Dodnes je toto územie najdôležitejšou poľnohospodárskou oblasťou. Pestuje sa tu hrozno, tabak, citrusové plody a obilniny.
Obyvateľstvo.
V roku 1960 malo mesto Alžír 850 000 obyvateľov, dnes je to takmer dvojnásobok. Masívny prílev obyvateľstva nastal v rokoch 1954 až 1977, ktorý sčasti kompenzoval úbytok, spôsobený odchodom Európanov po vyhlásení nezávislosti krajiny v roku 1962. Európsky charakter sa postupne vytráca z obytných štvrtí, no aj z bulváru "Rue Michelet". Občianska vojna, ktorá je v krajine od volieb v roku 1991, spôsobuje neustály úpadok mesta. Nepokojnú situáciu využívajú aj islamskí fundamentalisti, ktorí bojujú proti iným kultúram. 
Hospodárstvo.
Mesto je významným prístavom, je centrom vývozu ropy, zemného plynu, poľnohospodárskych produktov a textílií. Sídli tu vláda a je centrom služieb celého Alžírska.

</doc>
<doc id="3013" url="https://sk.wikipedia.org/wiki?curid=3013" title="Luanda">
Luanda

Luanda je hlavné a najväčšie mesto Angoly. Nachádza sa na pobreží Atlantického oceánu. Je to najväčší prístav a administratívne centrum Angoly. Počet obyvateľov je približne 4,5 milióna. Podľa informácii CNN je Luanda najdrahšie mesto sveta.
Správne členenie mesta.
Luanda sa skladá z dvoch hlavných častí: Baixa de Luanda (stará Dolná Luanda) a Cidade Alta (nové Horné Mesto). Baixa de Luanda leží vedľa prístavu a je charakteristická úzkymi ulicami a starými koloniálnymi budovami.
Mesto samo o sebe je rozdelené do deviatich štvrtí, nazývaných municípios:
Luanda dnes patrí medzi rýchlo sa rozrastajúce aglomerácie. Mesto sa rozrastá za svoje administratívne hranice do priľahlých oblastí a dokonca aj za hranice provincie. Úplne novým satelitným mestom je napríklad Luanda Sul.

</doc>
<doc id="3014" url="https://sk.wikipedia.org/wiki?curid=3014" title="Cotonou">
Cotonou

Cotonou je sídlo vlády a najväčšie mesto Beninu. Mesto má 487 000 obyvateľov. (1998)

</doc>
<doc id="3015" url="https://sk.wikipedia.org/wiki?curid=3015" title="Mogadiisho">
Mogadiisho



</doc>
<doc id="3016" url="https://sk.wikipedia.org/wiki?curid=3016" title="Nuuk">
Nuuk

Nuuk () je hlavné a najväčšie mesto Grónska. Bolo založené v roku 1728 nórskym misionárom Hansom Egedem, ale história jeho osídlenia siaha asi 4 200 rokov do minulosti. V roku 2009 tu žilo 17 834 obyvateľov, z ktorých 14 842 sa narodilo v Grónsku. Podľa počtu obyvateľov patrí Nuuk medzi najmenšie hlavné mestá na svete.
V Nuuku má tiež sídlo Grónska univerzita. Obyvateľstvo tvoria Inuiti a Dáni.
Dejiny.
Oblasť okolo Nuuku bola prvýkrát obývaná starovekými, predinjuitskými, paleoeskimáckymi ľuďmi z osady Saqqaq už 2200 rokov pred n. l., keď žili v okolí dnes už opustenej osady Qoornoq. Oblasť Nuuku neskôr v 10. storočí osídlili vikingskí objavitelia (západné osídlenie) a krátko nato Inuiti. Inuiti aj severania žili v tejto oblasti s malými vzájomnými interakciami približne od roku 1000 až do zániku severského osídlenia z nejasných príčin v 15. storočí.
Vlastné mesto založil ako pevnosť Godt-Haab v roku 1728 kráľovský guvernér Claus Paarss, keď premiestnil predchádzajúcu kolóniu nádeje (Haabets Koloni) misionára a obchodníka Hansa Egedeho z ostrova Kangeq na pevninu. V tom čase bolo Grónsko formálne stále nórskou kolóniou (do roku 1814) pod zjednotenou dánsko-nórskou korunou, ale kolónia nemala viac ako tri storočia žiadny kontakt. Paarssovi kolonisti pozostávali zo vzbúrených vojakov, trestancov a prostitútok a väčšina z nich zomrela počas prvého roka na skorbut a iné choroby. V rokoch 1733 a 1734 epidémia kiahní zabila väčšinu domorodého obyvateľstva, ako aj Egedeho manželku. Hans Egede sa po 15 rokoch strávených v Grónsku vrátil v roku 1736 do Dánska a zanechal svojho syna Poula, aby pokračoval v jeho práci. Godthaab sa stal sídlom vlády dánskej kolónie Južné Grónsko, zatiaľ čo Godhavn (súčasný Qeqertarsuaq) bol hlavným mestom Severného Grónska až do roku 1940, keď sa správa zjednotila v Godthaabe.
Okolo roku 1850 sa Grónsko a najmä oblasť okolo Nuuku ocitli v kríze. Európania priniesli choroby a kultúru, ktorá bola v rozpore so zvyklosťami pôvodných obyvateľov Grónska. Mnohí Grónčania žili v chudobe. V roku 1853 prišiel do Grónska Hinrich Johannes Rink a bol prekvapený, ako boli miestna grónska kultúra a identita pod dánskym vplyvom potlačené. V reakcii na to založil v roku 1861 prvé grónske noviny Atuagagdliutt, ktorých redaktorom bol rodený Grónčan. Tieto noviny so sídlom v Nuuku sa neskôr stali dôležitým symbolom grónskej identity.
Počas druhej svetovej vojny došlo k opätovnému prebudeniu grónskej národnej identity. Rozšírilo sa používanie spisovnej grónčiny. V roku 1940 bol v Nuuku zriadený americký a kanadský konzulát.
Mesto zaznamenalo rozmach v 50. rokoch 20. storočia, keď Dánsko začalo modernizovať Grónsko. Tak ako celé Grónsko, aj Nuuk dnes obývajú Inuiti aj Dáni. Viac ako tretina celkovej populácie Grónska žije vo väčšej metropolitnej oblasti Nuuk.

</doc>
<doc id="3017" url="https://sk.wikipedia.org/wiki?curid=3017" title="Washington, D. C.">
Washington, D. C.

Washington, D. C. alebo Washington (slovenská výslovnosť: [vošinkton] alebo [vašinkton], anglická výslovnosť: [uošinktn]) je hlavné mesto Spojených štátov amerických a Federálneho dištriktu Kolumbia, s ktorým je dnes územne zhodné (, skr. "D. C."; v slovenčine je teda navyše slovo „federálny“). 
Mesto je pomenované podľa Georgea Washingtona, vojnového vodcu Americkej revolúcie a prvého prezidenta Spojených štátov. Na území D. C. nenájdeme mrakodrapy, ktoré sú v iných mestách USA typické, pretože je zakázané, aby bola nejaká budova na území mesta vyššia ako budova Kapitolu. Prevládajú tu budovy verejných inštitúcií a administratívne budovy. Zástavba výškovými budovami sa začína až za riekou Potomac v Arlingtone.
Doprava.
Mestskú hromadnú dopravu zabezpečuje spoločnosť Washington Metropolitan Area Transport Autorithy, ktorá prevádzkuje aj 5 liniek metra, ktoré sú doplnené autobusovými linkami.
Hlavná železničná stanica – Union Station je neďaleko Kapitolu. Operujú tu diaľkové linky (Amtrak), prímestské spoje – smer Maryland (MARC) a prímestské spoje – smer Virgínia (VRE).
Pri meste sú 3 letiská: Ronald Reagan Washington National Airport, Washington Dulles International Airport a Baltimore/Washington International Airport.

</doc>
<doc id="3018" url="https://sk.wikipedia.org/wiki?curid=3018" title="Ottawa">
Ottawa

Ottawa je hlavné mesto Kanady a zároveň štvrté najväčšie kanadské mesto. Nachádza sa vo východnej časti provincie Ontário v Ottawskom údolí. V roku 2011 tu žilo 883 391 obyvateľov. 
Mestom preteká rieka Rideau, ktorá sa na severnom konci mesta vlieva do rieky Ottawy, ktorá rozdeľuje mestá Ottawu a susedné mesto Hull. Rieka Ottawa rozdeľuje kanadské provincie Ontário a Quebec. 
Do Ottawy ústia kanadské diaľnice 174 a 417. Ďalej sa v nej nachádza medzinárodné letisko. Mestská doprava je založená na systéme autobusových koridorov, kde je časový rozostup medzi spojmi nižší než päť minút.
Demografia.
Podľa sčítania obyvateľstva v roku 2021 malo mesto 1 017 449 obyvateľov. Z 944 105 jednoduchých odpovedí 585 865 uvádza ako rodný jazyk angličtinu, 126 030 francúzštinu a 232 210 neoficiálne jazyky, z nich 595 jazyky pôvodných obyvateľov, slovenčinu 530 a češtinu 780 obyvateľov. V roku 2016 malo mesto 934 243 obyvateľov.
Mestské časti.
Skladá sa zo šiestich územných častí:
Iné projekty.
 
Externé odkazy.
Oficiálna stránka

</doc>
<doc id="3019" url="https://sk.wikipedia.org/wiki?curid=3019" title="Mexiko (mesto)">
Mexiko (mesto)

Mexiko (-normovaný slovenský názov; špan. "Ciudad de México" alebo "Ciudad de Méjico" - doslova: Mesto Mexiko) je hlavné a najväčšie mesto Mexika. Leží vo vnútrozemí, vysoko v horách (2000 m n. m.) a je najväčším mestom v krajine. Počet obyvateľov hlavného mesta nie je úplne presný. V roku 1990 tu žilo 15 miliónov obyvateľov, v roku 1998 odhadom 20 miliónov. V súčasnosti sa odhad pohybuje medzi 25 – 28 miliónmi a to ako v samom meste, tak vo veľmi zaľudnených prímestských oblastiach.
Mexiko je mestom s najväčším počtom múzeí na svete, druhým je New York a tretím Londýn. Srdcom mesta je námestie Zócalo, pred ktorým sa týči monumentálna baroková katedrála, najväčšia na americkom kontinente. Symbolom mesta je pamätník nezávislosti (El Ángel).
Doprava.
Letiská.
Medzinárodné letisko Mexiko (IATA: MEX) je hlavné letisko pre mesto a slúži ako uzol pre dopravcu Aeroméxico. Medzinárodné letisko Felipeho Ángelesa (IATA: NLU), otvorené v roku 2022 prestavbou bývalej leteckej základne Santa Lucía, je sekundárnym mestským letiskom. Nachádza sa v Zumpangu 48,8 kilometra severovýchodne od historického centra Mexika autom.
Sistema de Movilidad Integrada.
V roku 2019 bol grafický dizajnér Lance Wyman zapojený v tvorbe integrovanej mapy multimodálnej verejnej dopravy; prestavil nové logo pre Sistema de Movilidad Integrada, ktoré opisuje osem rôznych druhov prepravy. Vtedajšia hlava miestnej vlády, Claudia Sheinbaumová, uviedla, že toto logo bude použité pre novú jednotnú platobnú kartu na zefektívnenie výberu cestovného vo verejnej doprave.
Metro.
Mexiku slúži mexické metro, 225,9 kilometra dlhý systém metra, najdlhší v Latinskej Amerike. Prvé časti boli otvorené v roku 1969, odvtedy sa systém rozšíril na 12 liniek a 195 staníc, pričom ho denne využije 4,4 milióna ľudí.
Tren Suburbano.
Systém prímetských vlakov Tren Suburbano slúži metropolitným oblastiam mimo dosahu metra, s jedinou linkou slúžiacou obciam Tlalnepantla de Baz a Cuautitlán Izcalli. Plánuju sa budúce trate, ktoré by slúžili napr. Chalco de Díaz Covarrubias a La Paz.
Elektrická doprava okrem metra existuje vo forme niekoľkých trolejbusov a linky ľahkej železnice Xochimilco, s tým, že obidve prevádzkuje Servicio de Transportes Eléctricos. Posledná električková linka v strede mesta bolo zatvorená v roku 1979.
Autobusy.
Mexiko má rozsiahlu autobusovú sieť, pozostávajúcu z verejných autobusov, metrobusov a trolejbusov.
Cesty.
Mexiko má veľkú sieť ciest a relatívne vysoké využitie osobných vozidiel, odhadované na viac ako 4,5 milióna v roku 2016. Existuje environmentálny program s názvom Hoy No Circula („dnes sa nekoluje“ alebo „jeden deň bez auta“), pri ktorom vozidlám, ktoré neprešli emisnými testami, je zakazané kolovať na určitých dňoch podľa poslednej cifry ich evidenčnej značky, v rámci pokusu na zníženie znečistenia a dopravných zápch.
Cyklistická doprava.
Mestská vláda Mexika prevázdkuje druhý najväčši systém zdieľania byciklov v Severnej Amerike s názvom Ecobici. K septembru 2013 bolo k dispozícii 276 staníc a viac ako 4000 bicyklami v oblasti ťahajúcej sa od historického centra po Polanco.

</doc>
<doc id="3020" url="https://sk.wikipedia.org/wiki?curid=3020" title="Brazília (mesto)">
Brazília (mesto)

Brazília (orig. "Brasília") je hlavné mesto Brazílie a zároveň hlavné mesto federálneho dištriktu Distrito Federal do Brasil. Nachádza sa v Severozápadnom regióne na náhornej plošine v pohorí Brazílska vysočina. Počtom obyvateľom približne 2 600 000 je štvrtým najväčším mestom v štáte, ale metropolitná oblasť je s počtom obyvateľov 3 599 000 až na šiestom.
Dejiny.
Od roku 1763 bolo hlavným mestom Brazílie Rio de Janeiro. Plán presunúť správu krajiny do novopostaveného centra bol zahrnutý v roku 1891 ako článok novej ústavy po vyhlásení republiky. Myšlienka vybudovať nové hlavné mesto, ktoré by ležalo bližšie ku geografickému stredu jej územia, však v Brazílii rezonovala už od získania nezávislosti v 20. rokoch 19. storočia – v roku 1827 ju napríklad presadzoval poradca cisára Petra I. José Bonifácio, ktorý tvrdil, že by malo vzniknúť hlavné mesto s názvom Brazília ale viac vo vnútrozemí. Realizovať sa však tento plán začal až v polovici 20.storočia. Výstavbu nového hlavného mesta a sídla brazílskej vlády podnietil prezident Juscelino Kubitschek de Oliveira. Mesto bolo postavené "ex nihilo" – doslova z ničoho. Prípravy na vznik mesta začali v roku 1954 a budovanie mesta v roku 1956.
Súťaž na plánovanie nového mesta vyhral Lucio Costa. Oscar Niemeyer, blízky priateľ Costu, navrhol viaceré budovy a Roberto Burle Marx bol hlavným krajinným architektom. Brazília bola postavená za 41 mesiacov, od roku 1956 až do 21. apríla 1960, keď sa mesto oficiálne stalo novým hlavným mestom Brazílie.
Ako prvé boli postavené ministerské budovy. Mnohí úradníci však odmietli odísť z Ria de Janeira a preto vláda uviedla termín 7. septembra 1972 ako ultimátum na presťahovanie, inak hrozil trest straty zamestnania a u diplomatov strata imunity. 21. apríla 1962 bola otvorená univerzita a 31. mája katedrála. V roku 1967 bola dokončená 224 metrov vysoká televízna veža, v 1977 pošta, 1978 mestský park a v roku 1981 centrálna banka.
Celkový vzhľad novej vládnej ("Eixo Monumental") a rezidenčných štvrtí oplýval symetrickosťou a harmóniou a bol na vtedajšiu dobu veľmi inovatívny. Mesto je rozdelené do sektorov. Najmä pre tieto urbanistické hodnoty bolo mesto v roku 1987 zapísané na zoznam svetového dedičstva UNESCO. Je jediným mestom postaveným v 20. storočí, ktoré je zapísané na tomto zozname. Mesto sa tak stalo príkladom dôsledného plánovania a výstavby miest 20. storočia.
Pohľad na mesto z vtáčej perspektívy pripomína tvar lietadla, alebo motýľa. Centrálna geografická poloha zlepšila regionálne postavenie hlavného mesta. Mesto má špecifický status v administratívnom delení Brazílie. Na rozdiel od ostatným miest nie je okresom, ale federálnym dištriktom.
Ekonomika.
Hlavným ekonomickým odvetvím v meste je stavebníctvo, služby, komunikácie, finančníctvo, potravinársky, drevársky a zábavný priemysel. Mesto má skôr vládny ako priemyselný charakter. Je sídlom viacerých národných spoločností ako "Brasil Telecom, Correios", a banky "Caixa Econômica Federal" a najväčšia "Banco do Brasil".
Doprava.
V meste sa nachádza medzinárodné letisko, ktoré je pre svoju polohu hlavný letecký dopravný uzol v krajine. Podľa počtu prepravených pasažierov a pohybu lietadiel je tretie najrušnejšie v krajine. V roku 2001 bolo spustené metro. Medzi zaujímavé mosty patrí aj oblúkový Ponte Juscelino Kubitschek.
Kultúra.
Patrónom mesta je Ján Bosco. V roku 2008 získalo mesto štatút americké hlavné mesto kultúry.

</doc>
<doc id="3021" url="https://sk.wikipedia.org/wiki?curid=3021" title="Santiago (Čile)">
Santiago (Čile)

Santiago alebo Santiago de Chile je hlavné a najväčšie mesto Čile, zároveň je to jedno z najväčších miest amerického svetadielu. Je to centrum najväčšej a najhustejšie obývanej oblasti v Čile. Mesto sa celé nachádza v centrálnom údolí krajiny v nadmorskej výške zhruba 567 metrov nad hladinou mora. Santiago sa nachádza v regióne hlavného mesta, tiež nazývaného XIII. región. V meste žije 6 158 080 obyvateľov, v rámci metropolitnej oblasti až 7 314 176 obyvateľov, táto je nazývaná tiež Gran Santiago, teda Veľké Santiago.
Santiago bolo založené 12. februára 1541 a je hlavným mestom Čile už od koloniálnych čias. Je sídlom hlavných vládnych inštitúcií krajiny, zároveň je administratívnym, obchodným, kultúrnym a finančným centrom Čile. Avšak niektoré vládne a vojenské inštitúcie ako napríklad čilský parlament sa nachádzajú v meste Valparaíso, ktoré je od hlavného mesta vzdialené približne 120 kilometrov.
Napriek tomu, že Santiago je koncipované ako jednotná mestská aglomerácia, nepredstavuje jednotnú administratívnu jednotku. Je tvorené z 37 komún (obcí), z ktorých je 26 v rámci mestského okruhu a 11 je čiastočne mimo neho. Väčšina mesta sa nachádza v provincii hlavného mesta, no niektoré jeho časti sa nachádzajú aj v susedných provinciách. Santiago je 6. najľudnatejšia metropolitná oblasť a 7. najľudnatejšie mesto v Latinskej Amerike.
Santiago patrí medzi najrozvinutejšie mestá v Latinskej Amerike, hlavne v sociálnych, ekonomických a environmentálnych faktoroch. Zároveň je hodnotené ako druhé najkonkurencieschopnejšie mesto v Latinskej Amerike po brazílskom São Paule, má tretiu najvyššiu kvalitu života a patrí medzi najbezpečnejšie mestá na kontinente.
Názov a jeho využitie.
V Čile existuje viacero subjektov, ktoré nesú meno "Santiago", čo však vyvoláva v krajine zmätočné situácie. Tzv. Komúna Santiago býva niekedy označovaná za centrum alebo centrálne Santiago. Je to územná jednotka, ktorá zahŕňa v podstate historickú časť mesta, ktorá bola postavená ešte počas koloniálneho obdobia. Táto komúna je spravovaná Mestom Santiago, na jej čele stojí starosta a je to zároveň časť Provincie Santiago, na čele ktorej zas stojí provinčný guvernér. Provincia Santiago administratívne spadá pod Región hlavného mesta Santiago na čele ktorého stojí intendant. Napriek týmto klasifikáciám, keď je používaný termín "Santiago" bez bližšieho popisu, resp. upresnenia, tak sa spravidla jedná o tzv. Gran Santiago, teda Veľké Santiago, teda mestskú oblasť, ktorá zahŕňa Komúnu Santiago, Provinciu Santiago, ako aj niektoré časti susedných provincií.
História.
Predkoloniálna história.
Súčasné archeologické nálezy ukazujú, že územie, na ktorom sa nachádza Santiago bolo obývané už v 10. tisícročí pred Kr. Jednalo sa predovšetkým o kočovných lovcov a zberačov, ktorí cestovali z pobrežia do vnútrozemia a hľadali tzv. Guanako, čo je druh Lamy. Okolo roku 800 sú doložené prvé trvalejšie obývané usadlosti, v ktorých sa miestni obyvatelia venovali poľnohospodárstvu, hlavne pestovaniu kukurice, zemiakov a fazule a domestikácii Lám. Sídla založené v tejto oblasti boli obývané kmeňmi Indiánov menom Picunches (čo v ich jazyku znamenalo Severný ľud, resp. Severní ľudia) a Promaucaes (čo v jazyku miestnych Indiánov znamenalo divoký nepriateľ). Tieto sídla sa následne v priebehu 15. storočia stali súčasťou ríše Inkov. Inkovia v oblasti vytvorili nové sídla na základe svojej filozofie presídľovania zvanej "Mitimaes", kedy nútene presídľovali rôzne etniká naprieč celou svojou ríšou a vytvárali z nich nové zmiešané sídla na územiach, ktoré ovládali. Takéto sídla sa nachádzali aj v centre súčasného Santiaga a mali slúžiť ako základ pre neskoršiu inkskú expanziu smerom na juh, kde mal podľa ich plánu pokračovať tzv. inkský chodník. Plány Inkov na územnú expanziu však aj z dôvodu neskorších udalostí nevyšiel.
Príchod Španielov a založenie mesta.
Španielsky conquistador Francisco Pizarro vyslal 13. decembra 1540 z mesta Cusco (súčasné Peru) expedíciu na čele s conquistadorom Pedrom de Valdiviom, aby dosiahla údolie Mapocho. Členovia expedície sa utáborili na svahoch vrchu Tupahue a postupne začali nadväzovať kontakt s miestnymi domorodcami. Valdivia neskôr povolal náčelníkov miestnych domorodcov do parlamentu, kde im vysvetlil svoj zámer vytvoriť mesto v mene španielskeho kráľa Carlosa I., ktoré by sa stalo sídlom jeho guvernerátu Nueva Extremadura. Domorodci akceptovali zámer a dokonca navrhli, aby bolo nové mesto založené na malom ostrove medzi dvoma vetvami rieky hneď vedľa malého vrchu zvaného Huelén.
12. februára 1541 Pedro de Valdivia oficiálne založil mesto, ktorému dal názov Santiago del Nuevo Extremo, teda Santiago Novej Extremadury. Meno dostalo mesto na počesť Svätého Jakuba z Compostely, ktorý bol patrónom Španielska. Vrch Huelén bol následne premenovaný na Cerro Santa Lucía, teda Vrch Svätej Lucie. Valdivia poveril návrhom rozmiestnenia mesta majstra staviteľa Pedra de Gamboa, ktorý navrhol územný plán mesta. V centre mesta navrhol Gamboa námestie Plaza Mayor (v súčasnosti nazývané už Plaza de Armas de Santiago), okolo ktorého boli vybrané pozemky pre katedrálu a sídlo guvernéra. Celkom bolo postavených osem obytných blokov zo severu na juh a desať od východu na západ. Každý blok bol poskytnutý osadníkom, ktorí tu postavili domy z bahna a slamy.
Valdivia o mesiac neskôr odišiel na juh spolu s vojenskými jednotkami, nakoľko začínala vojna o Arauco. Santiago zostalo nechránené. Indiáni z kmeňa Michimalonco využili túto situáciu a zaútočili na nové mesto. 11. septembra 1541 bolo mesto zničené Indiánmi, no 55 členov španielskej posádky bránilo pevnosť. Obrana bola organizovaná conquistadorkou Inés Suárez, milenkou Valdiviu. Keď si uvedomila, že obrana bola prekonaná, nariadila popravu všetkých zajatých Indiánov a ich hlavy prikázala napichnúť na koly a niekoľko hláv hodiť na útočiacich domorodcov. Keď Indiáni videli, čo sa stalo, od hrôzy skončili útok a rozptýlili sa po okolí. Mesto bolo pomaly obnovené a prestavané a to s dôrazom na novozaložené mesto Concepción, kde bol vytvorený v roku 1565 regionálny najvyšší súd (Real Audiencia de Concepción). Avšak mestu Concepción hrozili stabilne útoky zo strany domorodých obyvateľov, navyše bolo poškodené zemetrasením, čo pomohlo rozhodnutiu presťahovať najvyšší súd definitívne do Santiaga v roku 1607. Tým bolo opätovne Santiago potvrdené ako hlavné mesto celého regiónu.
Koloniálne Santiago.
Napriek tomu, že na začiatku svojej existencie čelilo Santiago permanentnej hrozbe trvalého zničenia, bolo ohrozované Indiánmi, zemetraseniami a sériou záplav, začalo mesto rapídne rásť. Zo 126 obytných blokov navrhnutých Gamboaom, bolo 40 už obsadených, súčasne sa v roku 1561 položil základný kameň pre stavbu novej katedrály a v roku 1572 stavbu kostola San Francisco. Tieto stavby boli stavané z nepálenej tehly a kameňa. Okrem stavby dôležitých budov sa mesto rozvíjalo aj tým, že okolité kraje boli zaplnené množstvom hospodárskych zvierat.
Séria prírodných katastrof narušila rozvoj mesta počas 60. a 70. rokov 17. storočia. V roku 1575 vypukla v meste epidémia kiahní, v rokoch 1590, 1608 a 1618 sa vyliala blízka rieka Mapocho a 13. mája 1647 postihlo mesto zemetrasenie, pri ktorom zahynulo viac ako 600 ľudí a ďalších 5 000 bolo zranených. Avšak tieto katastrofy nezastavili rast mesta. Všetka moc v krajine bola sústredená na námestí Plaza de Armas de Santiago (pred tým Plaza Mayor).
V roku 1767 zahájil Luis Manuel de Zañartu jednu z najdôležitejších architektonických prác od začiatku koloniálnej éry, keď začala stavba mostu Calicanto. To umožnilo prepojenie mesta s osadou La Chimba, ktorá sa nachádzala na severnom brehu rieky Mapocho. Súčasne začala výstavba nábrežia, ktoré by zabránilo vylievaniu rieky. V roku 1780 najal guvernér Agustín de Jáuregui talianskeho architekta Joaquína Toescu, ktorý sa podieľal na viacerých významných projektoch, napríklad navrhol fasádu Metropolitnej katedrály, ďalej Palacio de La Moneda, kanál San Carlos a finálnu výstavbu nábreží počas vlády guvernéra Ambrosia O'Higginsa. Tieto dôležité projekty bolo hotové v roku 1798. Guvernér Ambrosio O'Higgins tiež dohliadal na otvorenie cesty do Valparaísa v roku 1791, ktorá prepojila hlavné mesto s hlavným prístavom krajiny.
Hlavné mesto republiky.
18. septembra 1810 bola v Santiagu vyhlásená Prvá vládna chunta, čím sa začal proces nezávislosti Čile. Mesto sa stalo hlavným mestom nového národa, no bolo ohrozované viacerými udalosťami, predovšetkým blízkymi vojenskými akciami. Hoci niektoré inštitúcie, ako škola Instituto Nacional či Národná knižnica, boli zriadené v tomto období (ktoré sa nazývalo "Patria Vieja", teda stará domovina), boli následne zatvorené po porážke bojovníkov za nezávislosť v bitke pri meste Rancagua v roku 1814. Kráľovská vláda tak trvala až do roku 1817, keď tzv. Ejército de los Andes, teda Andská armáda vyhrala bitku pri Chacabuco a obnovila nezávislú vládu v Santiagu. Andská armáda bola vojenská jednotka zriadená na území Spojených provincií La Platy (súčasná Argentína) za účelom oslobodenia Čile od Španielska. Toto víťazstvo však nebolo také jednoznačné, aby Španielov donútili odísť, navyše Španieli zaznamenali niekoľko vojenských úspechov a mierili do Santiaga. Ich snahy však boli definitívne zastavené pri rieke Maipo, kde sa 5. apríla 1818 odohrala bitka pri Maipú, v ktorej jednoznačne vyhrali bojovníci za nezávislosť.
Po konci vojny bol jeden z lídrov boja za nezávislosť Bernardo O'Higgins vyhlásený za diktátora a podobne ako jeho otec Ambrosio O'Higgins, začal pracovať na viacerých dôležitých projektoch v Santiagu. Počas tohto obdobia, nazývaného tiež "Patria Nueva" (teda nová domovina), boli otvorené všetky inštitúcie, ktoré španielska vláda zatvorila. Bol otvorený cintorín Cementerio General de Santiago, boli dokončené stavebné práce na kanáli San Carlos a južná vetva rieky Mapocho, známa ako La Cañada, bola vysušená a premenená na ulicu, teraz známu ako Avenida Libertador General Bernardo O'Higgins. 19. novembra 1822 a 20. februára 1835 zasiahli mesto dve nové zemetrasenia. Avšak ani tieto dve katastrofy veľmi nepribrzdili rast mesta. V roku 1820 malo Santiago už 46 000 obyvateľov, kým v roku 1854 sa populácia rozrástla na viac ako 69 tisíc ľudí. V roku 1865 prebehlo sčítanie ľudu, ktoré zaznamenalo už 115 337 obyvateľov mesta. Tento výrazný nárast bol výsledok rastu predmestí na juhu a západe hlavného mesta a v časti La Chimba, čo bola štvrť so starými nehnuteľnosťami, ktoré existovali v oblasti. Rast predmestí znamenal koniec tradičnej šachovnicovej štruktúry mesta, ktorá bola navrhnutá počas jeho predchádzajúceho rozvoja.
19. storočie.
Počas týchto rokov republikánskej éry boli otvorené inštitúcie ako Universidad de Chile, pedagogická škola, škola umení, Quinta Normal, ktorá zahŕňala Múzeum výtvarného umenia (v súčasnosti Múzeum vedy a techniky), či Národné múzeum prírodnej histórie. Vytvorené primárne pre vyučovanie, boli príkladom vtedajšieho verejného plánovania. V roku 1851 prepojil hlavné mesto s prístavom Valparaíso prvý telegrafný systém. Nový impulz v mestskom rozvoji Santiaga sa uskutočnil počas éry tzv. "Liberálnej republiky" a správy starostu Benjamína Vicuña Mackennu. Medzi hlavné projekty tejto éry patrilo prerobenie vrchu Santa Lucia, ktorý napriek tomu, že sa nachádzal v centre mesta, bol v zlom stave. Snahu o transformáciu Santiaga dokladá začiatok stavby Camino de Cintura, čo bola cesta obkolesujúca celé mesto. Rozvoj ulice Avenida Libertador General Bernardo O'Higgins ju premenil na hlavnú mestskú ulicu.
Taktiež bol v tejto dobe otvorený Parque O'Higgins (1873), ktorý bol inšpirovaný európskymi krajinnými prácami. Už krátko po svojom otvorení sa park stal pamätihodnosťou Santiaga vďaka svojim veľkým záhradám a jazerám. V tomto období bola tiež otvorená opera Teatro Municipal de Santiago a dostihová dráha Club Hípico de Santiago. V roku 1875 sa v meste uskutočnila medzinárodná výstava.
Santiago sa taktiež stalo centrom národného železničného systému. Prvá železničná trať bola v meste otvorená dňa 14. septembra 1857 na stanici Estación Central de Santiago. Už na stálo bola táto stanica otvorená od roku 1884. Železnica prepojila Santiago s mestom Valparaíso, taktiež s regiónmi na severe a juhu Čile. Ulice v meste boli vydláždené a v roku 1875 tu bolo až 1 107 železničných vozňov, pričom 45 000 ľudí používalo denne električkovú sieť.
Začiatok 20. storočia.
S novým storočím získalo mesto novú skúsenosť so zmenami súvisiacimi s rozvojom priemyslu. Valparaíso, ktoré bolo do vtedy ekonomické centrum krajiny postupne strácalo svoju pozíciu v prospech Santiaga. Už v roku 1895 bolo 75% národnej výroby situované v hlavnom meste. V roku 1910 opustili hlavné banky a obchody v krajine Valparaíso a presunuli svoje sídla do centra Santiaga. Uzákonenie o autonómnych mestách povolilo mestám vytvárať rôzne územné celky okolo vtedajšieho departmentu Santiago s cieľom zlepšenia lokálneho vládnutia. Začalo sa dlhé obdobie rozvoja vrchu San Cristóbal. V roku 1903 tam bolo otvorené observatórium a nasledujúci rok začala stavba 14 metrov vysokej sochy Panny Márie, ktorá je do súčasnosti viditeľná z rôznych častí mesta. Avšak svätyňa, ktorá je jej súčasťou nebola hotová ďalšie desaťročia. 
V roku 1910 sa uskutočnili oslavy 100. výročia nezávislosti Čile, zároveň sa uskutočnili viaceré významné urbanistické projekty. Železničná sieť bola rozšírená aj do nových predmestí a na severe mesta bola postavená nová železničná stanica Estación Mapocho. Na južnej strane rieky Mapocho bol otvorený Parque Forestal, zároveň boli postavené nové budovy ako Museo Nacional de Bellas Artes, škola Internado Nacional Barros Arana a knižnica Biblioteca Nacional de Chile. V tomto období bola spustená aj kanalizácia, ktorá pokrývala až 85% mesta.
V roku 1920 bolo vykonané sčítanie ľudu, pri ktorom už malo Santiago 507 296 obyvateľov, čo predstavovalo 13.6% Čile. To predstavovalo nárast populácie o 52% od posledného sčítania v roku 1907. Tento nárast bol z dôvodu príchodu množstva farmárov z juhu krajiny, ktorí do Santiaga prišli za prácou v továrňach a stavbu železničného systému. Noví obyvatelia sa však sústreďovali predovšetkým na predmestiach Santiaga, než priamo v meste samotnom. V tomto období došlo k premene centra mesta na komerčné, finančné a administratívne centrum mesta a krajiny. Na významnej ulici Paseo Ahumada bolo vybudovaných množstvo nových podnikov. Neskoršie projekty zahájili stavbu rôznych modernistických budov pre založenie kancelárií ministerstiev a iných vládnych úradov, čím začala výstavba stredne vysokých budov.
Tradiční obyvatelia centra mesta sa začali presúvať do vidieckych oblastí v okolí Santiaga ako Providencia a Ñuñoa, v ktorých žila miestna oligarchia a prisťahovalci z Európy. Moderná doba dorazila do mesta s príchodom prvých divadiel, rozvojom telefónnej siete a otvorením letiska Los Cerrillos v roku 1928. Ekonomický rast počiatku 20. storočia vrátane technologického rozvoja kontrastoval s bývaním a životom nižších sociálnych tried. Rast z predchádzajúcich dekád viedol k bezprecedentnému polulačného rastu, ktorý začal v roku 1929.
Veľké Santiago.
Veľká hospodárska kríza spôsobila kolaps nitrátového priemyslu na severe a zanechala po sebe až 60 000 nových nezamestnaných. To prispelo k poklesu exportu poľnohospodárskych produktov, čoho výsledkom bolo až 300 000 nezamestnaných v celej krajine. Toto veľké množstvo nezamestnaných videlo Santiago a jeho priemysel ako svoju jedinú šancu na lepší život. Do mesta tak prišlo veľké množstvo prisťahovalcov, ktorí často iba prežívali na uliciach, keďže nájsť prácu bolo náročné. Mestom sa začali šíriť choroby ako tuberkulóza, ktoré si vyžiadali životy stoviek bezdomovcov. Nezamestnanosť a životné náklady sa dramaticky zvýšili, zatiaľ čo mzdy obyvateľov mesta klesali.
Situácia sa zmenila iba o niekoľko rokov neskôr s novým priemyselným boomom, ktorý bol podporovaný vládnou organizáciou "Corporación de Fomento de la Producción de Chile" a rozšírením štátneho aparátu od konca 30. rokov 20. storočia. V tejto dobe strácala vyššia trieda svoj vplyv a moc v prospech strednej triedy tvorenej obchodníkmi, či úradníkmi. V tejto súvislosti sa začal rozvoj populácie strednej a nižšej spoločenskej triedy, kým vyššia trieda sa presúvala do predmestí Santiaga. Výlety starej bohatej triedy do parkov Cousino a Alameda stratili svoju prestíž po otvorení rôznych zábavných miest, napríklad štadióna Estadio Nacional de Chile v roku 1938.
V nasledujúcich dekádach pokračoval rast Santiaga v nezmenenej miere. V roku 1940 už žilo v meste 952 075 ľudí. V roku 1952 vzrástlo toto číslo až na 1 350 409 obyvateľov a sčítanie obyvateľov v roku 1960 napočítalo 1 907 378 obyvateľov mesta. Tento rast bol výsledkom urbanizácie vidieckych predmestí Santiaga, kde sa udomácnili rodiny strednej a nižšej spoločenskej triedy. V roku 1930 mala mestská oblasť 6 500 hektárov, v roku 1960 už 20 900 hektárov a v roku 1980 až 38 296 hektárov. Obyvateľstvo sa však sústreďovalo hlavne na predmestiach a centrum mesta tak dostalo viac priestoru pre rozvoj obchodu, bankovníctva a štátnej správy. Regulácia rastu počtu obyvateľov sa začala realizovať až v 60. rokoch 20. storočia, keď sa vytvorili plány pre vytvorenie Veľkého Santiaga (Gran Santiago), ktoré by odrážali lepšie novú realitu oveľa väčšieho mesta. V roku 1958 bol vydaný tzv. Interkomunálny plán Santiaga. Tento stanovil limit mestskej oblasti na 38 600 hektárov a maximálnu populáciu 3 260 000 obyvateľov. Zároveň predpokladal budovanie nových veľkých ulíc, ako napríklad Avenida Circunvalación Américo Vespucio či Ruta 5 a rozšírenie priemyselných plôch.
Organizácia Majstrovstiev sveta vo futbale 1962 dala nový impulz pre implementáciu plánov pre zlepšenie mesta. V roku 1966 bol otvorený park Parque Metropolitano de Santiago na vrchu San Cristóbal, zároveň sa začali likvidovať chudobné časti mesta a budovať nové domy. V roku 1972 bolo postavené kongresové a kultúrne centrum Centro Cultural Gabriela Mistral. V roku 1967 bolo otvorené nové Medzinárodné letisko Artura Merina Beníteza a po rokoch diskusií v roku 1969 začala výstavba metra. Prvá fáza bola otvorená už v roku 1975. Metro sa postupne stalo jednou z najprestížnejších stavieb v meste. Výstavba telekomunikačnej infraštruktúry bola v tejto dobe tiež významným rozvojovým projektom. Jej symbolom sa stala televízna veža Torre Entel, ktorá bola postavená v roku 1974 a na dve desaťročia bola najvyššou stavbou v Čile. Po vojenskom prevrate v roku 1973 sa k moci dostala vojenská chunta na čele s generálom Augustom Pinochetom. Z tohto dôvodu sa v meste neudiali žiadne väčšie stavebné zmeny do 80. rokov, keď vláda prijala neoliberálny ekonomický model. V roku 1979 bol prijatý hlavný územný plán. Mestská oblasť bola rozšírená až na 62 000 hektárov pre potreby rozvoja realitného trhu. Vďaka tomu sa v nasledujúcich rokoch znova rapídne zvýšila populácia mesta. V roku 1985 postihlo mesto silné zemetrasenie. Hoci v meste bolo následkom zemetrasenia iba niekoľko obetí, veľa ľudí prišlo o svoje domovy.
21. storočie.
Začiatok prechodu k demokracií v roku 1990 bol v meste v znamení prekonania počtu 3. miliónov obyvateľov, z čoho väčšina žila na juhu mesta, predovšetkým v časti La Florida, nasledovanou časťami Puente Alto a Maipú. Rozvoj realitného trhu bol v znamení stavieb obytných domov pre rodiny strednej triedy. Naopak bohatšie rodiny sa presúvali do predhorí nazývaných Barrio Alto. Aj keď sa počet chudobných obyvateľov znižoval, zostal silný rozdiel medzi mestom a mestskými chudobnými štvrťami. Ulica Avenida Providencia sa stala najdôležitejšou komerčnou časťou mesta na východnej strane. Rozvoj sa rozšíril aj do časti Barrio Alto, ktorá sa tak stala veľmi atraktívnou lokalitou pre výstavbu drahých projektov. V oblasti bolo založených viacero veľkých spoločností a finančných korporácií, čo znamenalo výstavbu moderného finančného centra mesta, ktoré dostalo spoločné pomenovanie Sanhattan. Odchod viacerých spoločnosti do Barrio Alto a výstavba obchodných centier po celom meste vyvolali krízu v centre mesta. Aby sa pretvorila táto oblasť, bolo veľa ulíc v centre mesta pretvorených na pešie zóny.
Mesto začalo čeliť sérií problémov vytvorených neorganizovaným rastom. Znečistenie ovzdušia dosiahlo kritickú hranicu hlavne počas zimných mesiacov, pričom smog sa v tomto období usádzal nad mestom. Vládne orgány z tohto dôvodu prijali viacero opatrení na zníženie priemyselného znečistenia a zaviedli reštrikcie pre používanie motorových vozidiel. S tým súvisí aj neustále rozširovanie metra, kedy medzi rokmi 1997 a 2006 boli otvorené tri nové linky v juhovýchodnej časti mesta. Nové rozšírenie do časti Maipú bolo uskutočnené v roku 2011. Tým dosiahla dĺžka siete metra v meste 105 km. Aj systém autobusovej prepravy prešiel veľkými zmenami. V roku 2007 bol vytvorený plán nazvaný Transantiago, ktorý mal za cieľ rozvoj autobusovej prepravy v meste.
Rýchly rozvoj Santiaga však naďalej pretrvával aj v tomto období. Bolo vytvorené námestie Plaza de la Ciudadanía a park Ciudad Parque Bicentenario, čím došlo k pretvoreniu vládnej štvrte. Tým sa pripomenulo 200. rokov od vzniku Čile. Rozvoj výškových budov pokračuje vo východnej časti mesta, pričom tento vyvrcholil postavením mrakodrapov Torre Titanium La Portada (194 metrov) a Gran Torre Santiago (300 metrov). Avšak socioekonomická nerovnosť a sociálna fragmentácia predstavujú dva hlavné problémy, ktoré v meste pretrvávajú. V roku 2010 zasiahlo mesto ďalšie silné zemetrasenie, ktoré spôsobilo zničenie viacerých budov, dokonca aj viaceré moderné budovy boli vyhlásené za neobývateľné. Toto vyvolalo veľkú debatu o dodržiavaní stavebných štandardov pri stavbe moderných budov.
Polohopis a prírodné pomery.
Poloha mesta.
Mesto leží v strede tzv. Santiagskeho (alebo Centrálneho) údolia v tvare misy, ktoré sa skladá z úrodných plání a je obklopeného horami. Toto údolie je dlhé 80 kilometrov od severu na juh a široké 35 kilometrov od západu na východ. Mesto má tak rôznu nadmorskú výšku, ktorá závisí od konkrétnej časti mesta. Na západnej strane mesta je nadmorská výška 400 metrov nad morom, námestie Plaza Baquedano (ktoré sa nachádza vo východnej časti širšieho centra mesta) je zas v nadmorskej výške 540 metrov. Santiago je na východnej strane lemované hlavným reťazcom Ánd, na západnej strane zas mesto lemuje neďaleký Tichý oceán. Na severe tvorí hranicu mesta pohorie Cordón de Chacabuco. Výška Ánd v okolí Santiaga je pomerne vysoká, keď napríklad vrch Tupungato dosahuje výšku až 6 570 metrov. Cez mesto preteká rieka Mapocho. Na juhu mesta sa nachádza predĺžená časť Ánd nazvaná Angostura de Paine. Keďže však Santiago stále rýchlo rastie, na východe už začínajú niektoré časti dosahovať nadmorskú výšku až 1 000 metrov.
Podnebie.
V oblasti hlavného mestského letiska Pudahuel sa nachádza tzv. Semiaridné podnebie, teda stepné podnebie s prvkami stredomorského podnebia. Typické sú teplé a suché letá (november až marec) s teplotami dosahujúcimi až 35 °C v najteplejších dňoch, zimy sú zas studené a vlhké (jún až august) s typickými dennými maximálnymi teplotami 14 °C a najnižšími okolo 0 °C. Na meteorologickej stanici v centre mesta sú namerané priemerné ročné zrážky 312 milimetrov, na stanici v blízkosti Ánd zrážky 347 milimetrov. Obe tieto stanice udávajú podnebie v meste v priemere ako teplé s dlhými suchými sezónami, čo sa dá označiť ako stredomorské podnebie. Zrážky v Santiagu sú však veľmi ovplyvnené južným cyklom El Niño, ktorý spôsobuje daždivé (El Niño) a suché roky (La Niña). Sneženie sa však vyskytuje predovšetkým v Andách.
Teploty kolíšu počas roka od priemerných 20 °C v januári až po 8 °C v júni a júli. V lete sú dni veľmi teplé až horúce, keď teplota presahuje 30 °C (rekord blízko k 37 °C), kým noci sú veľmi príjemné a chladné s teplotou 11 °C. Počas jesene a zimy teploty padajú mierne pod 10 °C, niekedy i pod 0 °C, hlavne ráno. Najnižšia zaznamená teplota bola −6.8 °C (jún 1976) .
Prírodné katastrofy.
Santiago sa nachádza v tzv. Ohnivom kruhu, čo je zóna častého výskytu zemetrasení (90 % všetkých zemetrasení) a sopečných erupcií, ktorá obkolesuje základňu Tichého oceánu. Prvé zaznamenané zemetrasenie postihlo mesto už v roku 1575, teda iba 34 rokov po jeho založení. Zemetrasenie v roku 1647 veľmi zdevastovalo Santiago, pričom je považované za najničivejšie v jeho histórií. V rokoch 1960 a 1985 zasiahli Santiago znova zemetrasenia, to spôsobilo zmeny v stavebných zákonoch, aby sa zabránilo veľkým škodám v budúcnosti. V roku 2010 zasiahlo mesto ďalšie veľké zemetrasenie, no vďaka prísnejším stavebným zákonom a pravidlám, ktoré boli prijaté po predchádzajúcich, boli škody už nižšie.
Životné prostredie.
Ovzdušie v Santiagu je najviac znečistené v celom Čile. V 90. rokoch 20. storočia kleslo znečistenie ovzdušia približne o jednu tretinu. Od roku 2000 nastal taktiež mierny pokrok. Avšak podľa štúdie miestnej univerzity sa znečistenie od roku 2010 zdvojnásobilo. So znečistením ovzdušia sa spájajú aj vážne problémy s verejným zdravím v meste, keďže znečistenie pravidelne prekračuje normy stanovené Svetovou zdravotníckou organizáciou. Výfukové splodiny patria medzi ďalšie hlavné zdroje zimného smogu. V roku 2005 tak úrady prikročili k zmenám v dopravnom systéme, ktorý bol ukončený v roku 2010. Neďaleko mesta sa nachádza aj povrchová baňa na ťažbu medi menom El Teniente, ktorá je ďalším významným zdrojom znečistenia. V zimných mesiacoch zmeny počasia spôsobujú zvyšovanie úrovne smogu a znečistenia ovzdušia v meste, znečistenie sa koncentruje práve vo vnútri centrálneho údolia, v ktorom sa nachádza aj Santiago.
V roku 2007 bolo iba 61% odpadových vôd spracovaných v čističkách, no toto číslo sa zvýšilo na 71% už na konci toho istého roka. V roku 2012 sa však začali práce na zvýšení týchto čísel tak aby dosiahli 100%, čím sa Santiago stalo prvým hlavným mestom v Latinskej Amerike, ktoré pokrýva všetku odpadovú vodu čističkami odpadových vôd. Rieka Mapocho, ktorá preteká mestom od severovýchodu na juhozápad, zostáva kontaminovaná domácim, poľnohospodárskym a priemyselným odpadom, rovnako však aj odpadom z medených baní, ktorých je viacero smerom na východ od mesta v Andách. Existujú síce zákony, ktoré postihujú vypúšťanie odpadových vôd do riek, no sú iba slabo vynucované. V súčasnosti však už prebieha niekoľko stavebných projektov na vybudovanie zariadení, ktoré budú spracovávať a recyklovať odpadové vody, čo pomôže dekontaminácií rieky.
Vláda a politika.
Na rozdiel od iných veľkých miest v oblasti nemá Santiago metropolitnú vládu zodpovednú za správu (keďže kompetencie sú rozdelené a zdieľané medzi rôzne orgány), čo komplikuje fungovanie mesta (metropolitnej oblasti) ako jednotného subjektu. Čile má trojakú komunálnu štruktúru a to regióny, provincie a obce. Santiago však nespadá do žiadnej z nich. Metropolitný región Santiago vznikol už v roku 1976 a zahŕňa metropolitnú oblasť, no zahŕňa aj viaceré oblasti spadajúce mimo regiónu hlavného mesta. Tým pádom sa dá konštatovať, že na komunálnej úrovni prekračuje tzv. Veľké Santiago hranice provincie Santiago. Na správe mesta sa podieľajú dva typy orgánov. Na jednej strane existuje 36 miest, ktoré sú zodpovedné za miestnu správu každej obce a sú riadené starostom, ich miestne rady sú volené obyvateľmi. Na druhej strane je regionálna vláda zodpovedná za správu metropolitnej oblasti. Túto tvorí nepriamo volená regionálna rada a jej predsedajúci (intendant), ktorý je priamo menovaný prezidentom republiky. Tým pádom je intendant v podstate guvernérom zodpovedným priamo prezidentovi. Jeho úlohou je koordinovanie rôznych záležitostí týkajúcich sa obcí. Keď bol vytvorený metropolitný región Santiago, nebola hneď vytvorená funkcia jej guvernéra, tak ju vykonával intendant. V roku 2001 bola vytvorená kancelária tzv. Delagáta provincie, ktorý vykonáva funkciu guvernéra a zastupuje intendanta, no má skôr ceremoniálnu úlohu.
Územné členenie.
V priebehu rokov, kedy sa mesto neustále rozširovalo a rástlo, bolo potrebné ho územne rozčleniť, aby sa zlepšila jeho administratíva a zvýšila účasť miestnych obyvateľov na jeho spravovaní. V roku 1891 nadobudol účinnosť zákon o organizácií a právomoci obcí (tzv. zákon o nezávislých obciach), ktorý v prípade Santiaga stanovil vytvorenie 10. volebných obvodov, pričom v každom bola na čele tzv. junta local, teda niečo ako lokálna rada. Vyhláška o vytváraní obcí definitívne rozdelila Santiago na viaceré mestské a vidiecke komúny (okresy). Ústava z roku 1925 znova zmenila územné členenie hlavného mesta. V roku 1927 bol do mesta integrovaný department San Bernardo, zrušilo sa 10 mestských komún a vznikla komúna Santiago, ktorú spravovala vlastná administratíva. V nasledujúcich desaťročiach sa vytvorili štyri nové departmenty (San Bernardo, Talagante, Puente Alto a Presidente Aguirre Cerda), ktoré tak vytvorili nové centrá, zároveň však mesto pohltilo niekoľko vidieckych oblastí. V roku 1970 sa jednotlivé obce a mestské časti začali v rámci regionalizácie spravovať na miestnej úrovni. V roku 1976 vznikla metropolitná oblasť Santiago. Súčasné Santiago je tvorené tzv. Veľkým Santiagom, ktoré však nepatrí do jedného samostatného oficiálneho územného regiónu. Nachádza v štyroch rôznych provinciách a 37. komúnach. Väčšina mesta sa však nachádza v provincií Santiago, no niektoré periférie mesta sú v susedných provinciách. V rámci provincie Santiago sa nachádza 32 komún, v susedných provinciách zas 5 komún, ktoré sa považujú za súčasť Veľkého Santiaga .
Demografia.
Vývoj počtu obyvateľov.
Santiago je dlho známe pre rýchly rast populácie. Súčasné mesto má podľa údajov z roku 2015 už 6 158 080 obyvateľov, metropolitná oblasť (Veľké Santiago) až 7 314 176 obyvateľov (Čile má celkom 18 miliónov obyvateľov). Pri sčítaní obyvateľstva v roku 2002 mala metropolitná oblasť 5 428 590 obyvateľov, čo dokazuje vysoký rast populácie mesta v 20. storočí. V roku 1907 žilo v Santiagu 383 587 ľudí, v roku 1940 už 1 010 102, v roku 1960 prekročil počet obyvateľov 2 milióny, v roku 1982 už žilo v meste 3 899 619 obyvateľov, v roku 1992 4 729 118 ľudí a v roku 2002 už 5 428 590. Rast počtu obyvateľov zaznamenal v histórií niekoľko zmien. Na počiatku existencie mesta bol rast populácie zhruba 2,68% ročne. To trvalo do 17. storočia, kedy rast klesol pod 2% ročne až do začiatku 20. storočia. V 20. storočí však zaznamenalo Santiago populačnú explóziu, keď do mesta prúdili hlavne obyvatelia severných a južných častí Čile z dôvodu ekonomickej krízy v krajine (30. roky). V 40. až 60. rokoch rástla populácia mesta z dôvodu migrácie ľudí z vidieku. V posledných desaťročiach rastie populácia mesta konštantne .
Pôvod obyvateľstva.
Väčšina obyvateľov Santiaga pochádza priamo z Čile. Pri sčítaní obyvateľstva v roku 2002 uviedlo viac ako 4 milióny obyvateľov mesta (Santiago malo vtedy spolu približne 5,5 milióna obyvateľov), že sa narodili v metropolitnom regióne Santiago. Pri rovnakom sčítaní bolo zistené, že približne 2% obyvateľov Santiaga sú migranti z iných latinskoamerických štátov, predovšetkým Argentíny a Peru. Na začiatku 20. storočia však tvorili časť prisťahovalcov aj imigranti z Európy. Hlavne zo Španielska, Talianska, Nemecka, Rakúska, Veľkej Británie, Bulharska, Chorvátska, Grécka, Maďarska, Poľska a Švajčiarska. Počet prisťahovalcov z Európy však nikdy netvoril tak vysoký podiel, ako v prípade iných juhoamerických metropol, ako Buenos Aires či Montevideo.
Náboženstvo.
Väčšina obyvateľov Santiaga sa hlási k rímskokatolíckej cirkvi. Pri sčítaní ľudu v roku 2002 sa ku katolíckej cirkvi prihlásilo 68,7% obyvateľov. K protestantom sa hlási zhruba 13% obyvateľstva. Zvyšné cirkvi a náboženstvá tvoria iba menšie skupiny. Zhruba 10,4% obyvateľov Santiaga sú ateisti alebo agnostici.
Hospodárstvo a ekonomika.
Santiago je finančné a priemyselné centrum Čile. Vytvára až 45% hrubého domáceho produktu (HDP) celej krajiny. Silná ekonomika a nízke byrokratické zaťaženie lákajú do mesta migrantov z Európy a USA. Stály rast ekonomiky mesta počas posledných niekoľkých desaťročí transformoval Santiago do modernej metropoly. Symbolom ekonomického rastu sú hlavne mnohé nové mrakodrapy, ktoré boli v meste v poslednom období postavené. Miestne univerzity vytvorili viaceré moderné infraštruktúrne projekty, vrátane nových liniek miestneho systému metra, ktoré je tak najväčšie metro v Južnej Amerike.
V meste majú sídlo aj niektoré medzinárodné inštitúcie, ako napríklad Hospodárska komisia pre Latinskú Ameriku a Karibik, čo je jedna z piatich regionálnych komisií Hospodárskej a sociálnej rady Organizácie Spojených národov. Jej hlavným poslaním bolo prispievať k ekonomickému rozvoju regiónu Latinskej Ameriky a koordinovať kroky vedúce k posilneniu väzieb medzi jednotlivými štátmi regiónu i so zvyškom sveta. Neskôr (1984) sa pole pôsobnosti komisie rozšírilo aj na oblasť Karibiku a súčasne do agendy pribudol aspekt sociálneho rozvoja.
Santiago je hlavným pilierom hospodárskeho rozvoja Čile a jedným z najdôležitejších v Latinskej Amerike. Podľa centrálnej banky predstavuje HDP Santiaga 43% celkového HDP krajiny a 47% regionálneho HDP. Toto spolu s výškou príjmov a silou kúpyschopnosti dáva Santiagu 53. miesto medzi mestami s najvyššími príjmami sveta a 5. miesto v Latinskej Amerike. Je predpoklad, že aj v nasledujúcich rokoch bude príjem obyvateľstva rásť. 26% HDP pochádza výhradne z finančných a obchodných služieb, 13,99% výhradne z obchodu. Priemysel produkuje 19,5% HDP, poľnohospodárstvo iba 1,06% a baníctvo 0,93%. V Santiagu sa tvorí 45% priemyselnej produkcie krajiny. Stavebný priemysel v meste tvorí 42,93% celkovej stavebnej činnosti v Čile. Komerčný sektor Santiaga predstavuje 37% a finančný sektor až 76% podielu daných sektorov v krajine .
V Santiagu sa nachádzajú hlavné ekonomické inštitúcie Čile. Je tu burza cenných papierov (Bolsa de Comercio de Santiago) a väčšina bankových inštitúcií tu má svoje sídlo. Vďaka podpísaniu dohôd o voľnom obchode so Spojenými štátmi v roku 2000 využíva USA Santiago ako regionálnu platformu pre vstup na trh v Latinskej Amerike. Podobne postupujú aj štáty Európskej únie, Čína, Japonsko a Južná Kórea. Santiago je podľa rôznych publikácií najlepšie miesto na podnikanie v Latinskej Amerike.
Santiago je tiež dôležitým centrom rozvoja cestového ruchu na národnej úrovni. Je hlavnou vstupnou bránou do Čile cez svoje medzinárodné letisko. Zároveň je Santiago hlavným cieľom turistov, ktorí navštívia Čile. Podľa prieskumov až 52% všetkých turistov, ktorí pricestujú do Čile určí ako svoj cieľ Santiago a jeho okolie, zhruba 2,9% turistov zas vyhľadáva lyžiarske centrá na východe mesta.
Komerčný rozvoj.
Symbolom súčasného komerčného boomu Santiaga a celej krajiny je Costanera Center. Je to komerčný a obchodný komplex, ktorý zahŕňa veľké obchodné centrum, hotel a štyri mrakodrapy. Medzi ne patrí i 300 metrov vysoké Gran Torre Santiago. Tomuto centru, podobne ako iným projektom v meste však hrozilo, že nebude postavené z dôvodu svetovej finančnej krízy, no Čile recesiu prekonalo a už v roku 2010 sa pokračovalo aj v rozvoji podobných projektov, vrátane tohto. Po prekovaní krízy sa v tzv. Sanhattane postavilo viacero výškových budov, ktoré pomohli komerčnému rozvoju mesta, nakoľko v nich sídli množstvo spoločností .
Súčasný obchod a financie mesta.
Santiago je centrum maloobchodu Čile. V meste má sídlo (a mnoho prevádzok) viacero najväčších maloobchodných sietí v Latinskej Amerike. Východné predmestia ako Vitacura, La Dehesa, a Las Condes sú miestom, kde sa nachádzajú významné obchodné ulice s množstvom obchodných domov ako Parque Arauco, Alto Las Condes, Mall Plaza či Costanera Center. Tieto sú známe predovšetkým pre možnosť luxusného nakupovania. Ulica Alonso de Cordova je miestnou verziou slávnej Rodeo Drive z amerického Beverly Hills. Práve na tejto ulici sa nachádzajú najexkluzívnejšie svetové značky ako Louis Vuitton, Hermès, Emporio Armani, Salvatore Ferragamo, Ermenegildo Zegna, Swarovski, MaxMara, či Longchamp. Na tejto ulici sa súčasne nachádza niekoľko najlepších reštaurácií, galérií, či obchodov v krajine. V súčasnosti sa tvoria plány na vytvorenie ďalších podobných ulíc.
Kultúra.
Vo metropolitnom Santiagu sa nachádza až 174 miest, ktoré sa dajú označiť za kultúrne dedičstvo Čile. 93 z nich sa nachádza priamo v komúne Santiago, teda centre mesta. V meste sa nachádzajú najvýznamnejšie divadelné spoločnosti, ktoré pravidelne hrajú najlepšie domáce a zahraničné diela. Každé leto sa v meste koná medzinárodný divadelný festival známy ako Santiago a Mil. Tento sa koná každé leto od roku 1994 a pravidelne sa ho zúčastňuje veľké množstvo divákov. Pre kultúrne podujatia sa v meste využíva viacero kultúrnych centier, napríklad Kultúrne centrum Mapocho, Kultúrne centrum Matucana 100, Kultúrne centrum Gabriely Mistral, Kultúrne centrum Palacio de La Moneda či Aréna Movistar.
Divadlo Teatro Municipal de Santiago je najvýznamnejšia divadelná a operná scéna v Santiagu, má kapacitu až 1 500 miest. Významným je tiež divadlo Teatro Caupolicán, ktoré funguje aj ako koncertná scéna a má kapacitu až 5 400 miest. Obyvatelia mesta zvyknú hlavne v nedeľu navštevovať miestne parky a záhrady, je to typické pre Santiago. V meste je tiež 18 kín, ktoré majú spolu až 144 sál, no celkovo je v meste oveľa väčšie množstvo miest, kde sa premietajú fimy. V posledných rokoch sa v meste vyvinulo niekoľko filmových festivalov, najvýznamnejším z nich je SANFIC, ktorý funguje od roku 2005. Na tento festival sa prichádzajú každoročne pozrieť desiatky tisíc návštevníkov. Pre deti a mládež sa v Santiagu nachádza viacero zábavných centier, napríklad zábavný park Fantasilandia, Národná zoologická záhrada alebo Buin Zoo na okraji mesta.
Múzeá a knižnice.
V Santiagu sa nachádza veľa múzeí všetkého druhu a typov. Medzi ne patria tri múzeá označené ako "národné", tieto sú spravované riaditeľstvom knižníc, archívov a múzeí. Sú to konkrétne Museo Histórico Nacional (historické múzeum), Museo Nacional de Bellas Artes (múzeum výtvarných umení) a Museo Nacional de Historia Natural (múzeum prírodných vied). Väčšina múzeí sa nachádza v historickom centre mesta a sú umiestnené v starých historických budovách koloniálneho pôvodu. Avšak napríklad múzeum výtvarných umení sa síce tiež nachádza v centre mesta, no budove postavenej v 20. storočí, v jeho zadnej časti vzniklo v roku 1974 múzeum súčasného umenia.
V parku Quinta Normal sa nachádza vyššie uvedené múzeum prírodných vied, múzeum Artequin, múzeá zaoberajúce sa vedou a technikou a železničné múzeá. V iných častiach mesta sa nachádzajú napríklad letecké múzeum, tzv. múzeum Tajamares či interaktívne múzeum Mirador. Toto bolo otvorené v roku 2000 a je určené hlavne pre deti a mladých ľudí. Ročne ho navštívi až 2,8 milióna ľudí a je tak najnavštevovanejšie múzeum v krajine.
Najdôležitejšou verejnou knižnicou je Biblioteca Nacional, teda Národná knižnica, ktorá sa nachádza v centre mesta. Bola otvorená v roku 1813, no do svojich súčasných priestorov sa presťahovala o storočie neskôr. V jej terajšej budove sídli aj ústredie Národného archívu. V roku 2005 bola otvorená knižnica Biblioteca de Santiago en el Barrio Yungay, ktorá má za cieľ dopĺňať služby poskytované Národnou knižnicou a mestskými knižnicami tak, aby mala populácia mesta prístup k moderným technológiám.
Architektúra.
Architektúra mesta je veľmi rozmanitá. Najstaršie budovy pochádzajú ešte z koloniálnych čias a sú v španielskom štýle. Jedná sa však predovšetkým o kostoly, ako Metropolitná katedrála Santiago, kostol San Francisco, zvyšné budovy z tejto éry sa nachádzajú na námestí Plaza de Armas. S príchodom nezávislosti Čile sa v Santiagu začali stavať nové architektonické diela. Miestna aristokracia začala v tej dobe budovať malé paláce, ktoré sa zachovali do súčasnosti. Taktiež sa začali stavať nové budovy v rôznych európskych štýloch. Sem patria napríklad hlavná budova dostihovej dráhy Club Hípico de Santiago, budovy Universidad de Chile a Universidad Católica, hlavná železničná stanica a stanica Mapocho, centrálny trh (Mercado Central), národná knižnica (Biblioteca Nacional), múzeum výtvarných umení a iné. Významné stavby sa nachádzajú aj na vrchoch v meste a jeho okolí, napríklad svätyňa Panny Márie na vrchu San Cristóbal. Symbolom moderného Santiaga je nepochybne časť nazývaná Sanhattan, kde sa nachádza väčšina moderných budov, predovšetkým mrakodrapy. Gran Torre Santiago je vysoké až 300 metrov. Táto budova bola postavená v roku 2013 a je to najvyššia budova v Latinskej Amerike. Ďalším významným mrakodrapom je Titanium La Portada, tento bol otvorený v roku 2010, dosahuje výšku 194 metrov a je 13. najvyššou budovou v Latinskej Amerike. Práve mrakodrapy sú symbolom moderného Santiaga .
Vzdelávanie.
Mesto je domovom množstva vysokých škôl, výskumných ústavov a knižníc. Najväčšia univerzita a zároveň jedna z najstarších v celej Amerike je Universidad de Chile. Táto bola založená v roku 1842, no jej počiatky je možné nájsť v roku 1622, keď bola v meste založená univerzita pod názvom Santo Tomás de Aquino. Následne v roku 1738 bola premenovaná na Real Universidad de San Felipe. Po vyhlásení nezávislosti Čile bola premenovaná na svoj súčasný názov, teda Universidad de Chile.
Pontificia Universidad Católica de Chile (PUC) bola založená v roku 1888. V roku 2014 bola ohodnotená ako najlepšia univerzita v celej Latinskej Amerike. Za univerzitu bola vyhlásená v roku 1930 dekrétom pápeža Piusa XI. Schválenie od vlády dostala o rok neskôr. PUC je veľmi moderná univerzita, čomu zodpovedá aj jej vybavenie a budovy. Viacero významných osobností tu študovalo, vrátane niektorých prezidentov Čile.
K tradičným vysokým školám sa radia tiež Universidad de Santiago de Chile, Universidad Metropolitana de Ciencias de la Educación, Universidad Tecnológica Metropolitana a Universidad Técnica Federico Santa María. Okrem nich sa v meste nachádza aj minimálne 20 novších vysokých škôl.
Turizmus.
Santiago je najnavštevovanejšie mesto v Čile. Zároveň je považované za bránu do krajiny, predovšetkým vďaka svojmu medzinárodnému letisku. Viac ako polovica všetkých turistov, ktorí pricestujú do Čile má za cieľ svojej cesty stanovené práve Santiago a jeho okolie. Okrem historických pamiatok mnohí vyhľadávajú aj lyžiarske strediská, ktoré sa nachádzajú vo východnej časti mesta, ktorá je blízko Ánd. Vyhľadávaným miestom všetkých turistov je predovšetkým najdôležitejšie námestie v Santiagu Plaza de Armas de Santiago. Je to jadro historického centra mesta, nachádza sa tu najvýznamnejší kresťanský chrám krajiny Metropolitná katedrála Santiago, budova hlavnej pošty, Palacio de la Real Audiencia de Santiago (čo je bývalá budova kráľovského sudu), či sídlo samosprávy. Končia tu tiež viaceré významné a navštevované obchodné ulice mesta. Celkovo je v meste až 174 miest, ktoré sa dajú považovať za historické pamiatky Čile. K významným tiež patria pohrebisko Inkov na vrchu El Plomo, kostol a kláštor San Francisco a sídlo prezidenta republiky Palacio de La Moneda. Centrálne trhovisko Mercado Central de Santiago bolo magazínom National Geographic vyhodnotené ako jedno z desiatich najlepších na svete.
Predmestie Barrio Bellavista je miestom, kde sa nachádzajú najexkluzívnejšie nočné kluby v Santiagu, zároveň sú tu viaceré tzv. elegantné kaviarne, táto časť je tak najvýznamnejšie centrum nočného života v meste. Kvôli podpore rozvoja iných regiónov Čile vláda zakázala stavbu kasín v celej metropolitnej oblasti Santiaga. Najbližšie kasíno je tak vzdialené 56 kilometrov južne od Santiaga v meste Mostazal. Vo Veľkom Santiagu sa nachádza 221 hotelových zariadení. Ich počet sa však každý rok zvyšuje, predovšetkým v kategórií tri a viac hviezd.
Južne od mesta sa nachádza Cajón del Maipo, čo je kaňon, cez ktorý preteká viacero riek a potokov. Turisti taktiež vyhľadávajú miestne vinohrady, ktoré sa nachádzajú neďaleko mesta, resp. na jeho vidieckych predmestiach.
Parky.
Keďže sa Santiago nachádza v medzi horami a morom, je aj v rámci mesta viacero zelených oblastí a vrchov, kde sú rôzne parky a záhrady. Na vrchu Santa Lucía sa nachádza aj niekoľko koloniálnych pevností. Na vrchu San Cristóbal sa nachádza svätyňa a socha Panny Márie, ktorá je veľmi vyhľadávaná turistami. Prírodné krásy ponúka dokonca aj cintorín Cementerio General de Santiago. K významným parkom patrí Parque Forestal, ktorý bol otvorený v roku 1905 a nachádza sa v historickom centre mesta. Ďalším je Parque O'Higgins, ktorý bol otvorený v roku 1873 a je to druhý najväčší park v meste. Najväčším parkom je Parque Metropolitano de Santiago, ktorý má až 1 785 hektárov a otvorený bol v roku 1917. Významný je tiež Parque Quinta Normal, ktorý bol otvorený v roku 1841.
Doprava.
Letiská.
Hlavným letiskom v meste (a krajine) je Medzinárodné letisko Artura Merina Beníteza. Nachádza sa 15 kilometrov severozápadne od centra mesta na predmestí Pudahuel. Je to deviate najvyužívanejšie letisko v Latinskej Amerike a šieste v Južnej Amerike. Toto letisko slúži ako uzlové letisko (hub) pre letecké spoločnosti LATAM Airlines Group, Sky Airline, One Airlines, PAL Airlines a Aerocardal. Spolu s Medzinárodným letiskom Ezeiza v Buenos Aires je to jediné letisko v Latinskej Amerike, ktoré zabezpečuje pravidelné prepojenie s Oceániou. Ďalším letiskom je Letisko Mesta Vitacura, ktoré sa nachádza na severnom predmestí Santiaga Vitacura. Toto je však využívané predovšetkým na regionálne lety buď v rámci Čile alebo s okolitými štátmi. Na východnej strane mesta na predmestí La Reina sa nachádza Letisko Eulogia Sáncheza. Slúži hlavne na privátne lety a pre potreby vojenskej polície.
Metro Santiago.
Metro je jedno za najmodernejších v Latinskej Amerike a je druhé najväčšie po metre v Mexico City. Fungovať začalo v roku 1975, v súčasnosti má 5 liniek a 108 staníc, je dlhé 105 kilometrov a prepraví denne 2,4 milióna pasažierov. Metro sa stále rozširuje, pričom v pláne sú nové linky a stanice .
Železničná preprava.
Santiago je spojené s ostatnými časťami Čile dobrou železničnou sieťou. Túto prevádzkuje národný železničný prepravca a práve železnica je dobrým spôsobom presunu na pobrežie Tichého oceána do tamojších rezortov. Estación Central de Santiago je v súčasnosti jediná veľká vlaková stanica v centre mesta (po zatvorení Estación Mapocho) a nachádza sa na hlavnej mestskej ulici Avenida Libertador General Bernardo O'Higgins. Železničná spoločnosť okrem spojenia mesta s inými časťami Čile prevádzkuje aj vnútromestskú železničnú prepravu, ktorá sa nazýva Metrotrén. V súčasnosti však funguje iba jedna trať smerujúca na juh mesta, ktorá má 18 staníc a spája hlavnú železničnú stanicu v centre Santiaga s mestom (predmestím) Rancagua, ktoré sa nachádza 87 kilometrov od centra mesta.
Autobusová preprava.
Autobusovú prepravu zabezpečuje viacero spoločností. Táto jednak spája mesto s inými časťami krajiny a jednak zabezpečuje aj mestskú hromadnú dopravu v rámci mesta a jeho predmestí. V meste sa nachádza viacero väčších autobusových staníc ako Terminal San Borja, Terminal Alameda, Terminal Santiago, Terrapuerto Los Héroes, Terminal Pajaritos, Terminal La Cisterna a Terminal La Paz. Systém mestskej hromadnej dopravy sa nazýva Transantiago a kombinuje lokálne autobusové linky, hlavné autobusové linky a sieť metra. To znamená, že na jeden lístok sa dá previesť súčasne autobusom a metrom v rámci jednej cesty.
Taxi a iný spôsob prepravy.
Taxíky sú v meste veľmi časté. Ich typickou farbou je žltá a čierna, ich miesta na státie sú oranžové. V Santiagu tiež fungujú zdieľané taxíky nazývané Colectivos. Využívaný je tiež Uber, ktorý je považovaný aj za veľmi bezpečný spôsob prepravy. V okolí Santiaga sa nachádza viacero spoplatnených alebo aj nespoplatnených diaľnic, ktoré mesto spájajú s inými časťami štátu. Diaľnice veľmi dobre prepájajú centrum mesta s predmestiami. V posledných rokoch bolo v meste vybudovaných aj veľa nových cyklistických chodníkov, pričom sú plány na rozširovanie tejto siete.
Šport.
Futbal je najpopulárnejším športom v krajine. Mesto je sídlom najpopulárnejších a najúspešnejších futbalových klubov v Čile, z nich zrejme najvýznamnejším je klub Colo-Colo, ktorý vyhral najviac domácich titulov, úspešný bol tiež na kontinentálnej úrovni, keď vyhral niekoľko juhoamerických pohárových súťaží (ako jediný klub z Čile vyhral Copa Libertadores). Ďalšími významnými klubmi sú Club Universidad de Chile a Club Deportivo Universidad Católica. Hlavným štadiónom v meste je Estadio Nacional de Chile. Jeho súčasná kapacita je 48 tisíc miest a je primárne určený pre domácu reprezentáciu. Počas vlády vojenskej chunty pod vedením generála Augusta Pinocheta slúžil štadión určitý čas ako internačný tábor, v ktorom sa vystriedalo až 40 000 politických väzňov. Okrem futbalu však v meste fungujú rôzne iné športy a aktivity. Veľmi obľúbené sú konské dostihy, ktoré sa konajú na dvoch hlavných dostihových dráhach a to Club Hípico de Santiago (otvorený už v roku 1870) a Hipódromo Chile.
Známe osobnosti.
Niektoré zo známych osobností, ktoré pochádzajú zo Santiaga:
Partnerské mestá.
Dohoda o priateľstve

</doc>
<doc id="3022" url="https://sk.wikipedia.org/wiki?curid=3022" title="Asunción">
Asunción

Asunción (guaraníjčina: "Paraguay") je hlavné a najväčšie mesto Paraguaja. Celý názov mesta je La Muy Noble y Leal Ciudad de Nuestra Señora Santa María de la Asunción, teda "Veľmi šľachetné a lojálne mesto našej panej Svätej Márie nanebovzatej". Asunción sa nachádza na ľavom brehu rieky Paraguaj, na sútoku s riekou Pilcomayo, hneď pri hraniciach Argentíny. Rieka tak tvorí celú ľavú hranicu mesta, z pravej strany mesto obkolesuje centrálny department. Samotné mesto má 525 294 obyvateľov, no metropolitná oblasť má až 2 198 662 obyvateľov.
Mesto Asunción, teda Ciudad de Asunción, sa nachádza v samostatnom územnom celku Distrito Capital a teda nie je súčasťou ani jedného departmentu v krajine. Mesto v podstate zaberá väčšiu metropolitnú oblasť (nazývanú Gran Asunción), ktorej súčasťou sú aj mestá (predmestia) San Lorenzo, Fernando de la Mora, Lambaré, Luque, Mariano Roque Alonso, Ñemby, San Antonio, Limpio, Capiatá a Villa Elisa. Tieto sú však súčasťou centrálneho departmentu. Mesto je sídlom vlády, nachádza sa tu hlavný prístav krajiny a je tiež centrom kultúry a priemyslu Paraguaja. Asunción patrí medzi najstaršie mestá v Južnej Amerike, preto sa mu hovorí tiež "Madre de Ciudades", teda Matka miest.
História.
Počiatky osídlenia a koloniálne časy.
Asunción je jedno z najstarších miest v Južnej Amerike a najdlhšie kontinuálne osídlené sídlo v povodí Rio de la Plata. Práve z tohto dôvodu sa mesto nazýva "Matka miest". Práve členovia koloniálnych expedícii, ktoré začínali v Asuncióne neskôr zakladali v oblasti nové mestá, vrátane druhého založenia mesta Buenos Aires, či založenia iných dôležitých miest ako napríklad Santa Fe.
Ako prvý navštívil oblasť, kde neskôr vznikol Asunción, španielsky conquistador Juan de Ayolas, ktorý tadiaľto prechádzal na sever popri rieke Paraguaj. Hľadal prechod k baniam v Alto Perú (v súčasnosti v Bolívii). Neskôr boli vyslaní španielski objavitelia Juan de Salazar de Espinosa a Gonzalo de Mendoza, ktorí boli príbuzní známeho conquistadora Pedra de Mendozu, aby hľadali Ayolasa (o ktorom nebolo nič známe), čo sa im však nepodarilo. Na tejto ceste popri rieke Paraguaj musel de Mendoza na ľavom brehu rieky doplniť zásoby do svojich lodí. Našiel priateľský kmeň domorodých obyvateľov a rozhodol sa na danom mieste založiť pevnosť (august 1537). Pevnosť dostala meno "Nuestra Señora Santa María de la Asunción", teda "Naša pani Svätá Mária nanebovzatá". Meno dostala pevnosť hneď po tom, čo bolo dostavané jej opevnenie, teda 15. augusta a práve 15. augusta sa slávi sviatok nanebovzatia Panny Márie. V roku 1541 domorodí obyvatelia zničili Buenos Aires a tak miestni španielski osadníci ušli práve do pevnosti Asunción. Tu sa už nachádzalo mesto a príchodom utečencov z Buenos Aires sa tu vytvorilo veľké španielske koloniálne sídlo, ktoré sa stalo centrom provincie zahrňujúcej časť Brazílie (v súčasnosti už Paraguaj a severovýchodná Argentína). V roku 1603 sa Asunción stal sídlom tzv. Prvej synody Asunción (na jej čele stál biskup), ktorej úlohou bola evanjelizácia miestnych domorodých obyvateľov v ich pôvodných jazykoch. Potom, čo vzrástol význam Buenos Aires v prvých rokoch 17. storočia, začal sa postupne znižovať vplyv Asunciónu. Prispela k tomu však aj zlá poloha mesta, ktoré bolo ďaleko od mora.
Získanie nezávislosti a Paraguajská vojna.
V roku 1731 prebehlo povstanie pod vedením José de Antequera y Castro. Jednalo sa o vôbec prvé veľké povstanie voči španielskej koloniálnej vláde v celom regióne. Táto vzbura sa však nepodarila, no napriek tomu sa jednalo o prvý signál nespokojnosti miestneho koloniálneho obyvateľstva a snahu o nezávislosť. Snaha o nezávislosť napriek tomu stále rástla, predovšetkým medzi tzv. Criollos (potomkovia španielskych kolonistov, ktorí sa narodili už v Južnej Amerike), Mesticami (miešanci medzi potomkami bielych (európskych) kolonistov a Indiánov), ale aj Indiánmi.
Nespokojnosť rástla pomerne dlho bez väčšieho odporu až do roku 1811. V tomto roku sa uskutočnilo tajné stretnutie medzi lídrami hnutia za nezávislosť, ktorí vytvorili plán na pascu voči španielskemu guvernérovi Paraguaja Bernardovi de Velasco. Tento plán bol vytvorený v dome Juany Maríe de Lara v centre Asunciónu. V noci medzi 14. a 15. májom 1811 rebeli uspeli a prinútili guvernéra Velasca vzdať sa. V súčasnosti je dom, kde plán vznikol nazvaný Casa de la Independencia, teda dom nezávislosti a je v ňom umiestnené múzeum. 14. máj 1811 je tak braný ako deň vyhlásenia nezávislosti Paraguaja. Potom, čo získala krajina nezávislosť, došlo v meste k významným zmenám. Pod vládou konzula Paraguaja José Gaspara Rodrígueza de Francia došlo k vybudovaniu ciest v rámci celého mesta a pomenovaniu všetkých ulíc. Počas vlády prvého prezidenta Paraguaja Carlosa Antonia Lópeza zaznamenal Asunción ďalší pokrok potom, čo prezident prijal nové ekonomické opatrenia. Počas jeho vlády bolo vybudovaných viac ako 400 škôl, mnoho hutníckych tovární a prvá železnica v Južnej Amerike.
Po smrti prezidenta v roku 1862 sa prezidentom stal syn toho predchádzajúceho Francisco Solano López. Ten viedol krajinu počas zničujúcej Paraguajskej vojny, v ktorej musel Paraguaj bojovať proti Brazílii, Argentíne a Uruguaju. Vojna trvala 6 rokov a jednalo sa o najkrvavejší konflikt v dejinách Latinskej Ameriky. Trojspolok vojnu vyhral a Asunción bol 6 rokov (do 1876) okupovaný brazílskym vojskom. Paraguaj vo vojne stratil viac ako 300 000 vojakov a civilistov (pred vojnou žilo v krajine približne 500 000 obyvateľov) a polovicu územia. Dokonca sám prezident Francisco Solano López padol 1. marca 1871 v bitke.
Obnova mesta.
Po zničujúcej vojne, ktorá premenila Paraguaj z jedného z najrozvinutejších štátov v Južnej Amerike na zničenú a chudobnú krajinu bez obyvateľstva, sa muselo mesto a aj krajina spamätávať desaťročia. Prítomnosť brazílskych vojsk v meste prispela k zastaveniu jeho rozvoja. Až na konci 19. storočia sa začalo mestu viac dariť hlavne vďaka novým prisťahovalcom z Európy a Osmanskej ríše. Vďaka nim bolo postavených mnoho nových budov a Asunción zažil obdobie rastu, ktoré bolo dokonca vyššie, než pred vojnou. V druhej polovici 19. storočia boli postavené mnohé významné stavby, napríklad Metropolitná katedrála Asunción alebo prezidentský palác. V roku 1889 bola zriadená univerzita.
V rokoch 1932 až 1935 sa Paraguaj dostal do ďalšej vojny, tento raz s Bolíviou o územia Gran Chaco. Počas tejto vojny sa mesto stalo centrom starostlivosti o ranených. Vo vojne bol Paraguaj úspešný, získal nové územie a podstatne zväčšil svoju rozlohu, čo čiastočne pomohlo aj rozvoju hlavného mesta. V roku 1954 sa k moci dostal generál Alfredo Stroessner a vládol až do roku 1989. Počas jeho vlády sa Paraguaj stal postupne izolovanou krajinou. Stroessnera zosadil pri vojenskom puči generál Andrés Rodríguez, ktorý však umožnil demokratizáciu krajiny, povolil slobodné voľby a opozičné politické strany. V roku 2004 sa v meste odohrala tragédia, keď pri požiari supermarketu Ycuá Bolaños zahynulo 327 ľudí a ďalších 249 utrpelo zranenia.
Poloha.
Podnebie.
Asunción sa nachádza v tropickom savanskom podnebí. Toto je charakteristické horúcimi a vlhkými letami a teplými zimami. V lete je relatívne vysoká vlhkosť a teda aj teplotný index je vyšší než skutočná teplota vzduchu. Priemerná teplota počas roka je 23 °C. Priemerný úhrn zrážok je 1 400 mm, pričom dažde sú minimálne 80 dní v roku. Asunción má vo všeobecnosti veľmi krátke obdobia sucha medzi júnom a septembrom. Studenšie sú však jún a júl, kedy môže byť mráz aspoň jeden deň v roku. Obdobia dažďov pokrýva následne zvyšok roka. Klímu v meste je možné popísať ako horúcu a vlhkú po väčšinu roka. Počas obdobia dažďov je mesto vo všeobecnosti horúce a vlhké, pri konci tohto obdobia sa stáva studenšie. Obdobia sucha sú v meste mierne.
Vodné toky a poloha mesta.
Mesto sa nachádza na ľavom brehu rieky Paraguaj, na sútoku s riekou Pilcomayo, hneď pri hraniciach s Argentínou. Rieka Paraguaj a zátoka Asunción na severozápade oddeľujú mesto od západných regiónov Paraguaja a na južnej strane mesta od Argentíny. Zvyšok mesta je obkolesený centrálnym departmentom. Tým, že mesto sa nachádza pozdĺž veľkej časti rieky Paraguaj, pokrýva pomerne veľkú plochu krajiny. Mesto tak stojí aj na viacerých vrchoch a teda z mnohých miest je na Asunción dobrý výhľad.
Vláda a politika.
Asunción nespadá do žiadneho departmentu, tvorí samostatný okres Distrito Capital. Na čele dištriktu hlavného mesta (a teda aj mesta samotného) stojí intendant. Intendant je volený priamo občanmi na päť rokov. Ústava z roku 1992 priznáva všetkým okresom a departmentom v krajine istú mieru politickej autonómie. Vedenie dištriktu hlavného mesta tak rozhoduje samostatne o viacerých dôležitých veciach, predovšetkým o prerozdeľovaní finančných prostriedkov na rôzne projekty.
Demografia.
Vývoj počtu obyvateľov.
V samotnom meste Asunción žije približne 525 294 obyvateľov, v metropolitnej oblasti, ktorá zahŕňa aj časť územia vedľajšieho centrálneho departmentu, žije asi 2 198 662 ľudí. To znamená, že v hlavnom meste býva asi 30% zo 6 miliónov obyvateľov Paraguaja. Z toho viac ako 60% je vo veku do 30 rokov. Populácia sa viac zvýšila v priebehu posledných niekoľkých desaťročí v dôsledku vnútornej migrácie z ostatných častí Paraguaja. Z počiatku v 70. rokoch 20. storočia sa tak dialo pre ekonomický boom v meste a naopak recesiu a úpadok na vidieku. V tomto období začalo mesto postupne pohlcovať viacero menších miest a obcí, ktoré boli v danom čase ešte samostatné. Vďaka tomu sa súčasťou mesta stalo veľa pomerne lacnej pôdy, ktorá bola dovtedy súčasťou malých a menej rozvinutých samostatných sídiel. Aj z tohto dôvodu je Asunción považovaný za jedno z najlacnejších miest pre život minimálne v Latinskej Amerike.
Zaujímavosťou mesta a zároveň aj Paraguaja (na rozdiel napríklad od Argentíny či Uruguaja) je pomerne vysoké percento ľudí hovoriacich jazykom pôvodných domorodých obyvateľov. Guaraníjčinou hovorí stále zhruba 11% obyvateľov mesta. Aj z tohto dôvodu má mesto svoje meno aj v tomto jazyku. 27 % obyvateľov Paraguaja (v meste je toto číslo podstatne menšie) hovorí jazykom Jopará, čo je jazyk spájajúci španielčinu a jazyky pôvodných obyvateľov.
Územné členenie.
Asunción nie je súčasťou žiadneho departmentu v krajine, naopak je organizovaný samostatne v rámci špeciálneho územného celku zvaného Distrito Capital, teda dištrikt (okres) hlavného mesta. De facto je Distrito Capital iba iný názov pre Asunción, keďže mesto tvorí jeho celé územie. Dištrikt hlavného mesta je následne rozdelený do ďalších šiestich menších dištriktov (okresov). Tieto sú rozdelené do 71 tzv. barrios (štvrtí, resp. predmestí). Už ústava z roku 1906 upravovala existenciu Distrito Capital, táto bola následne upravená vo všetkých ďalších ústavách, pričom súčasné rozdelenie Distrito Capital, ako aj jeho fungovanie, je upravené v ústave z roku 1992.
Pôvod obyvateľstva.
Asunción (resp. Paraguaj všeobecne) je charakterizovaný ako mesto, v ktorom žijú hlavne tzv. Mestici. Jedná sa miešancov potomkov bielych Európanov a pôvodných indiánskych obyvateľov. Paraguaj nebol na rozdiel od svojich susedov cieľom tak veľkých imigračných vĺn z Európy a preto je aj zloženie obyvateľstva čiastočne iné, ako v týchto štátoch. Avšak po Paraguajskej vojne, v ktorej stratila celá krajina väčšinu svojho obyvateľstva, bolo potrebné prázdne územie zaplniť práve prisťahovalcami. Na konci 19. a začiatku 20. storočia tak začali do mesta prúdiť prvé prisťahovalecké vlny, hlavne zo Španielska, Nemecka, Talianska, Francúzska, Poľska či Ruska. Prišlo však aj veľa Arabov a Židov. Arabi prichádzali hlavne z Osmanskej ríše. V súčasnosti už prisťahovalectvo nie je také intenzívne ako v minulosti, no stále v určitej menšej miere pretrváva. Najviac prisťahovalcov prichádza teraz do mesta z Argentíny a Brazílie.
Náboženstvo.
Približne 90% obyvateľov Asunciónu sa hlási k rímskokatolíckej cirkvi. Arcidiecéza Asunción je hlavnou katolíckou diecézou v krajine, sídli v Metropolitnej katedrále Asunción. Táto diecéza bola zriadená 1. júla 1547 a metropolitnou arcidiecézou sa stala v roku 1929. Zvyšné náboženstvá majú v meste menšie zastúpenie.
Hospodárstvo a ekonomika.
Asunción je centrom hospodárstva celého Paraguaja. V súčasnosti je najviac rastúcim sektorom ekonomiky bankovníctvo a finančníctvo. V meste majú sídlo najvýznamnejšie banky v krajine, ako aj niekoľko zahraničných bankových domov. V meste sa tiež nachádza jediná paraguajská burza cenných papierov BVPASA (Bolsa de Valores y Productos de Asunción), ktorá bola otvorená v roku 1977.
V meste majú sídlo všetky dôležité paraguajské spoločnosti. Mesto sa v posledných rokoch stalo atraktívnym pre zahraničných investorov z dôvodu jednoduchého a výhodného daňového systému. Asunción má výhodné daňové zaťaženie pre investovanie a prevod kapitálu. Vďaka tomu narástol za posledné roky obchod na miestnej burze cenných papierov až o 485%. Ak sa investori rozhodnú investovať do dlhopisov na miestnej burze, nie sú zaťažení žiadnymi daňami. Paraguaj je tak považovaný za jednu z troch krajín s najlepším investičným prostredím v Latinskej Amerike. Vláda prijala viacero opatrení, ktoré chránia strategické investície a zaručujú priaznivé prostredie pre rozvoj nových závodov a infraštruktúry. V porovnaní s metropolami okolitých krajín však Asunción stále zaostáva vo všetkých aspektoch života a fungovania mesta.
Kultúra.
V meste funguje niekoľko symfonických orchestrov, súborov zaoberajúcich sa baletom, operou a divadlom. Najznámejším je Mestský symfonický orchester Asunciónu, Národný symfonický orchester a Symfonický orchester Severnej Univerzity. Medzi najznámejší baletný súbor patrí Národný balet, Asunción Classic, Modern Municipal Ballet a Balet Severnej Univerzity. Hlavná mestská opera je Operná spoločnosť Severnej Univerzity. Najznámejšie divadlo je Teatro Municipal Ignacio A. Pane, ktoré bolo postavené už v roku 1844. Ako divadlo však začalo fungovať až o niekoľko desaťročí neskôr. Významným kultúrnym centrom je tiež Paraguajsko-japonské centrum či Americké divadlo.
Architektúra.
Architektúra v Asuncióne je ovplyvnená hlavne európskymi vplyvmi a to už od počiatkov. Prvé kostoly či mosty boli predovšetkým v španielskom štýle. Typickým príkladom prvej koloniálnej architektúry je Museo Casa de la Independencia, čo je v podstate malý dom, typický pre prvé storočia existencie mesta. V polovici 19. storočia boli postavené Metropolitná Katedrála Asunción či prezidentský palác Palacio de los López, čo sú príklady klasicistickej architektúry. V roku 1894 bolo dokončené divadlo Teatro Municipal Ignacio A. Pane, ktoré je príkladom eklekticismu. Najvýznamnejším príkladom moderného architektonického štýlu je budova hotelu Guaraní. Tento bol postavený v roku 1961 a stal sa symbolom moderného Asunciónu.
Vzdelávanie.
V meste je veľký počet verejných a súkromných škôl. Z nich najznámejšia je Colegio Nacional de la Capital, čo je stredná škola založená už v roku 1877, či súkromná Scuola Italiana Dante Alighieri, ktorá bola založená v roku 1895. Na širokú sieť základného a stredného školstva nadväzujú univerzity. Z nich najväčšia je verejná vysoká škola Universidad Nacional de Asunción, ktorá bola založená v roku 1889 a je tak najstaršia univerzita v krajine. Zo súkromných univerzít je najvýznamnejšou Universidad Católica Nuestra Señora de la Asunción, ktorá bola zriadená v roku 1950. Celkovo je v meste (a jeho predmestiach) viac ako 30 vysokých škôl.
Turizmus.
V meste sa nachádza viacero turisticky zaujímavých miest. Je tu múzeum Godoy či Museo Nacional de Bellas Artes, kde sú vystavené maľby z 19. storočia. Turistami je vyhľadávaná aj Metropolitná katedrála, chrám La Encarnación a iné miestne kostoly. Významný je tiež Panteón Nacional de los Héroes, teda Národný panteón hrdinov, kde je pochovaný prezident Francisco Solano López, ktorý padol v Paraguajskej vojne. Je považovaný za národný monument Paraguaja, nachádza sa v centre mesta a chodia sem skoro všetci turisti, ktorí navštívia mesto. K pamätihodnostiam patria aj prezidentský palác Palacio de los López, stará budova senátu a Museo Casa de la Independencia, čo je budova, kde boli vytvorené plány na nezávislosť Paraguaja.
Medzi hlavné nákupné ulice patrí Calle Palma. Táto sa nachádza tiež v centre mesta a nachádzajú sa na nej rôzne historické budovy, námestia, obchody a reštaurácie. V blízkosti prezidentského paláca sa nachádza tzv. Manzana de la Rivera, čo je skupina starých tradičných domov, ktoré boli obnovené a v súčasnosti slúžia ako múzeum, ktoré ukazuje návštevníkom architektonický vývoj Asunciónu. Pre turistov v súčasnosti slúži aj stará budova Hlavnej železničnej stanice, kde sa nachádzajú rôzne staré vlaky, ktoré vozia turistov do neďalekých miest.
V meste je tiež niekoľko luxusných obchodných domov, v ktorých sú predávané známe svetové značky. Najväčšie obchodné domy sú La Galeria, Shopping del Sol, Mariscal López Shopping, Shopping Multiplaza, Mall Excelsior, Pinedo Shopping, San Lorenzo Shopping a Shopping Villa Morra, ktoré sa nachádzajú buď v širšom centre mesta, alebo na predmestiach.
Parky.
Parky ako Parque Independencia či Parque Carlos Antonio López ponúkajú veľké priestory typickej paraguajskej vegetácie a sú hojne navštevované turistami. Parque Bicentenario má 13 hektárov a nachádza sa v centre mesta v blízkosti najvýznamnejších pamätihodností. Parque de la Solidaridad je situovaný pri mestskom prístave. V blízkosti historického centra sa nachádza aj Parque Carlos Antonio López.
Doprava.
Letiská.
Hlavným letiskom v meste, ale aj celom Paraguaji, je Medzinárodné letisko Silvia Pettirossiho. Toto sa nachádza v meste Luque, ktoré je síce v centrálnom departmente, no de facto je to predmestie Asunciónu. Slúži ako uzlové letisko (hub) pre leteckú spoločnosť LATAM Paraguay. Letisko však slúži pre lety prakticky iba v rámci Južnej Ameriky. Prvý letecký spoj z Európy sa uskutočnil 17. decembra 2015, keď tu pristálo lietadlo z Madridu.
Železničná a mestská hromadná doprava.
Hlavnou železničnou trasou v krajine je linka medzi Asunciónom a mestom Encarnación, ktorá spája Asunción s Argentínou. Železničná preprava v krajine však bola v roku 2006 zrušená, nakoľko železničný systém bol zastaralý a vláda nemala peniaze na jeho obnovu. V súčasnosti tak fungujú iba krátke turistické železničné trasy. V roku 2010 z dôvodu prírodných katastrof bolo zrušených aj väčšina turistických tratí. Najviac využívanou je tak autobusová doprava. Autobusy chodia z hlavného mesta do všetkých častí krajiny a teda zabezpečujú najlepšie možné spojenie v krajine. Súčasne zabezpečujú aj veľkú časť prepravy osôb do okolitých štátov. Asunción využíva taktiež mestskú hromadnú dopravu, pričom autobusy mestskej dopravy sú v posledných rokoch postupne menené za nové. Celkovo je však možné konštatovať, že doprava v krajine (aj meste samotnom) je aj na pomery Južnej Ameriky v zlom stave.
Prístav Asunción.
Vzhľadom k tomu, že rieka Paraguaj je splavná aj pre väčšie lode, je využívaná na lodnú prepravu, ktorá sa bez väčších problémov dostane až do ústia La Plata. Celá jedna strana mesta Asunción leží popri rieke Paraguaj, vďaka tomu tu funguje riečny prístavný terminál. Prístav sa nachádza v zátoke Asunción .
Šport.
Futbal je najpopulárnejším športom v krajine. Asunción je sídlom všetkých hlavných futbalových klubov v krajine. Z nich je najúspešnejší a najpopulárnejší Club Olimpia, ktorý vyhral najviac domácich majstrovských titulov, triumfy však dosiahol aj v zahraničí, keď vyhral tak kontinentálne trofeje, ako aj celosvetové, keď porazil kluby z Európy. Hlavným štadiónom v meste je Estadio Defensores del Chaco, ktorého súčasná kapacita je viac ako 40 000 miest. Je využívaný hlavne pre domácu reprezentáciu, no keďže sa jedná o najväčší štadión v meste (a Paraguaji), využívajú ho aj miestne kluby pri dôležitých zápasoch.
Známe osobnosti.
Niektoré zo známych osobností, ktoré pochádzajú z Asunciónu:

</doc>
<doc id="3023" url="https://sk.wikipedia.org/wiki?curid=3023" title="Montevideo">
Montevideo

Montevideo je hlavné a najväčšie mesto Uruguaja. Pôvodný názov mesta je: "San Felipe y Santiago de Montevideo". Tento názov sa neskôr skrátil na súčasné Montevideo. Mesto sa nachádza pri pobreží Alantického oceánu pri severovýchodnom okraji zálivu La Plata, spoločného ústia riek Uruguaj a Paraná, približne 230 km východne od argentínskej metropoly Buenos Aires. Mesto je súčasťou departmentu Montevideo, pričom je jeho hlavným mestom a prakticky zaberá celé jeho územie. Metropolitná oblasť Montevideo presahuje department, žije v nej až 1 947 604 obyvateľov (kým v departmente 1 319 108 a v celom Uruguaji 3 427 000 obyvateľov). Samotné mesto má 1 305 082 obyvateľov.
Montevideo bolo založené v roku 1724 ako opora Španielskeho kráľovstva pri vtedajších sporoch o región povodia La Plata. V roku 1807 bolo krátko pod britskou nadvládou. Montevideo je sídlom viacerých medzinárodných organizácií, ako napríklad Mercosur, čo je regionálna obchodná organizácia združujúca niektoré štáty Južnej Ameriky, alebo ALADI, čo je ďalšia regionálna obchodná organizácia združujúca viaceré krajiny Latinskej Ameriky.
Montevideo je vysoko hodnotené pre kvalitu života, ktorá je najvyššia v Latinskej Amerike a 79. najvyššia na svete. Mesto je 8. najnavštevovanejšie v Latinskej Amerike a je známe bohatým kultúrnym a spoločenským životom.
Názov.
Pôvod názvu Montevideo nie je v súčasnosti celkom presne známy. Existuje niekoľko teórií vzniku. Časť názvu "Monte" však má odkazovať na neďaleký kopec "Cerro de Montevideo", no pôvod druhej časti slova "video" je sporný.
História.
Počiatky osídlenia.
Medzi rokmi 1680 a 1683 založili Portugalci mesto, ktoré nazvali Colonia do Sacramento, v regióne zálivu La Plata oproti mesta Buenos Aires. Nové mesto sa nestretlo so žiadnym odporom zo strany Španielov až do roku 1723, kedy títo začali stavať opevnenia na pahorkoch okolo zátoky Montevideo. 22. novembra 1723 portugalský poľný maršal Manuel de Freitas da Fonseca postavil pevnosť Montevieu. Z Buenos Aires bola vyslaná expedícia, ktorú zorganizoval španielsky guvernér Bruno Mauricio de Zabala. 22. januára 1724 prinútili Španieli Portugalcov opustiť danú oblasť a začali osídľovať miesto, kde dnes stojí Montevideo, najprv so šiestimi rodinami, ktoré prišli z Buenos Aires. No už čoskoro potom prišli rodiny z Kanárskych ostrovov, ktorých miestni nazývali "guanches", "guanchos" alebo "canarios". V tej dobe bol na mieste aj prvý taliansky osadník Jorge Burgues.
V roku 1724 bolo vykonané sčítanie obyvateľstva, ktoré žilo v meste. Následne bol spísaný plán, ktorý vymedzil nové mesto a pomenoval ho "San Felipe y Santiago de Montevideo", čo bolo neskôr skrátené na Montevideo. Sčítanie napočítalo spolu 50 rodín pôvodom z Galície a Kanárskych ostrovov a viac ako 1 000 pôvodných obyvateľov a množstvo Afričanov ako otrokov.
Niekoľko rokov po založení sa mesto stalo hlavným sídlom v regióne severne od ústia La Plata a východne od rieky Uruguaj, pričom bolo schopné súťažiť s Buenos Aires o dominanciu nad námorným obchodom. Dôležitosť Montevidea ako hlavného prístavu Vicekráľovstva Río de la Plata ho priviedol do konfrontácie s Buenos Aires pri rôznych príležitostiach, vrátane niekoľkých prípadov, keď bolo použité ako základňa na obranu východných provincií Vicekráľovstva Río de la Plata pred nájazdmi Portugalcov. V roku 1776 ustanovilo Španielsko Montevideo ako svoju hlavnú námornú základňu ("Real Apostadero de Marina") pre južnú časť Atlantického oceánu s vládou nad pobrežím súčasnej Argentíny, Falklandskými ostrovmi a ostrovom Bioko v Afrike. Do konca 18. storočia zostalo Montevideo opevnenou oblasťou, ktorá je v súčasnosti známa ako Ciudad Vieja.
19. storočie.
Vo februári roku 1807 sa uskutočnila Bitka o Montevideo, v ktorej Briti porazili miestne španielske oddiely a obsadili Montevideo. Španieli však už v septembri toho istého roku Britov z mesta vytlačili. Po úspešnej bitke sa guvernér Montevidea Francisco Javier de Elío rozhodol postaviť voči novému vicekráľovi Santiagovi de Liniers a vytvoril novú vojenskú vládu (chuntu) hneď po tom, ako v Španielsku začala vojna o nezávislosť. Po tom, čo bol Santiago de Liniers vymenený novým vicekráľom Baltasarom Hidalgo de Cisneros, rozhodol sa Francisco Javier de Elío zrušiť miestnu vojenskú vládu.
Počas májovej revolúcie v roku 1810 a následnom povstaní obyvateľov provincií La Platy sa španielska koloniálna vláda presunula z Buenos Aires do Montevidea. Ešte v ten istý a nasledujúci rok sa uruguajský revolucionár José Gervasio Artigas spojil s revolucionármi z Buenos Aires proti Španielom. V roku 1811 sa vylodili vojenské oddiely Spojených provincií La Platy spolu s pastiermi z celého regiónu nazývanými Gaučo neďaleko mesta a začalo sa obliehanie Montevidea. Títo však odmietli poslúchnuť príkazy novej vlády, ktorá vzišla po úspešnej Májovej revolúcií a tak sa obliehanie mesta skončilo už nasledujúci rok. K odchodu vojska prispela aj zhoršujúca sa situácia v regióne Horného Peru.
Španielsky guvernér opustil Montevideo v roku 1814. V roku 1816 napadli oslobodené územie Portugalci. V roku 1821 bolo toto územie obsadené vojenskými oddielmi z Brazílie nazývanými Banda Oriental. Nezávislosť regiónu obnovil Juan Antonio Lavalleja v roku 1825 spolu so svojimi vojenskými oddielmi nazvanými Treinta y Tres Orientales, teda Tridsaťtri Orientálcov. V roku 1828 bol vytvorený nový nezávislý štát s názvom Uruguaj, pričom Montevideo sa stalo jeho hlavným mestom. V roku 1829 začala demolácia mestských opevnení a boli vytvorené plány na rozšírenie mesta za pôvodne opevnené mesto Ciudad Vieja. Nová časť sa mala nazývať "Ciudad Nueva", teda nové mesto. Rozširovanie mesta však prebiehalo veľmi pomaly z dôvodu udalostí, ktoré mali nastať v ďalšom období.
30. roky 19. storočia boli v Uruguaji v znamení konfrontácie medzi dvoma revolucionármi Manuelom Oribem a Fructuosom Riverom. Títo pred tým bojovali proti Brazílskemu cisárstvu a po bojoch sa stali tzv. caudillo, teda de facto vládcami svojich frakcií. Politika krajiny bola rozdelená medzi Blancos (Bieli) vedených Oribem, ktorých reprezentovala politická strana Partido Nacional a Colorados (Červení), ktorých zas reprezentovala strana Partido Colorado. V roku 1838 bol Oribe donútený rezignovať z postu prezidenta, následne vytvoril povstaleckú armádu, čím sa začala dlhá občianska vojna, ktorá skončila až v roku 1851.
Montevideo bolo v tomto období sužované dlhým obliehaním, ktoré trvalo od roku 1843 až do roku 1851, teda do samotného konca občianskej vojny. Mesto bolo počas tejto doby zásobované iba po mori Britmi a Francúzmi. Oribeho podporoval konzervatívny guvernér Buenos Aires Juan Manuel de Rosas. Vďaka tomu sa Oribemu podarilo obkľúčiť stúpencov strany Colorado v Montevideu, kde boli na druhej strane títo podporovaní légiami z Francúzska, Talianska, Baskicka a jednotkami z Brazílie. Až v roku 1851, keď obkľúčeným oddielom pomohli opozičné jednotky z Argentíny, ktoré bojovali proti de Rosasovi, sa obliehanie mesta skončilo a Oribe bol porazený. Avšak boje pokračovali v roku 1855, keď Blancos znova získali silu. V krajine sa tak bojovalo až do roku 1865. Potom už strana Colorado získala znova moc, ktorú si udržala až do polovice 20. storočia.
Po ukončení bojov nastalo obdobie rastu a konečne začalo dlho plánované rozšírenie mesta. Už v roku 1853 bola zriadená pravidelná dostavníková linka, ktorá spájala Montevideo s vtedajším mestom Unión (toto je v súčasnosti už štvrťou samotného Montevidea), zároveň bolo vytvorené prvé pouličné osvetlenie v meste. Medzi rokmi 1854 a 1861 bola vybudovaná prvá verejná kanalizácia. V roku 1856 bolo postavené divadlo Teatro Solís. V roku 1861 boli k mestu pripojené osady Aguada a Cordón. V roku 1866 bola zriadená telegrafná linka spájajúca Montevideo s Buenos Aires. V roku 1867 bola postavená tzv. socha mieru La Paz na námestí Plaza Cagancha a most Paso Molino.
V roku 1868 bola otvorená konská dráha (predchodca električky ťahaná koňmi), ktorá spájala Montevideo s mestom Unión, plážovým rezortom Capurro a priemyselnou osadou Villa del Cerro, vtedy nazývanou Cosmopolis. V tom istom roku bol otvorený aj prístavný trh Mercado del Puerto. V roku 1869 bola spustená železničná trať spájajúca štvrť Bella Vista s mestom Las Piedras. Súčasne boli v tom istom roku vytvorené nové štvrte Colón Sudeste, Nuevo París a La Comercial. Verejná vodáreň bola postavená v roku 1871, v roku 1878 bol otvorený bulvár Circunvalación, ktorý išiel skoro cez celé mesto. V roku 1885 dostal svoje súčasné meno bulvár Artigas. V roku 1881 bola pripojená ďalšia oblasť, Los Pocitos.
Prvé telefónne linky boli zapojené v roku 1882 a elektrikou napájané verejné osvetlenie vystriedalo plynové v roku 1886. O dva roky neskôr bola otvorená aj dostihová dráha Hipódromo de Maroñas. O ďalší rok neskôr boli vytvorené ďalšie tri nové štvrte mesta. V roku 1891 bola vytvorená štvrť Peñarol. V nasledujúcom roku boli vytvorené štyri nové štvrte. V roku 1894 bol otvorený nový väčší prístav a v roku 1897 bola otvorená nová hlavná železničná stanica Estación Central General Artigas.
20. storočie.
Na začiatku 20. storočia imigroval do mesta veľký počet nových prisťahovalcov. Títo prichádzali predovšetkým zo Španielska a Talianska, no desaťtisíce ich prichádzali aj zo strednej Európy. V roku 1908 bolo až 30% z vtedajšej populácie mesta (ktorú tvorilo 300 000 obyvateľov) narodená v zahraničí. V tejto dekáde sa mesto rýchlo rozširovalo do všetkých strán, boli vytvorené ďalšie nové štvrte a viaceré osady a mestečká, ktoré boli vtedy samostatné, boli pohltené rozširujúcim sa Montevideom.
Počas prvých dekád 20. storočia prechádzal Uruguaj rozsiahlymi sociálnymi zmenami, ktoré mali vplyv predovšetkým na mestské prostredie. Spolu s týmito zmenami sa v roku 1907 uzákonilo právo na rozvod a v roku 1932 volebné právo pre ženy.
V roku 1910 sa začalo so stavbou tzv. Rambla de Montevideo, čo je najdlhší chodník na svete, ktorý meria až 22,2 kilometra. Rambla de Montevideo prechádza po celý čas popri pobreží mesta. V tomto období boli spustené elektrikou poháňané električky. V rovnakom roku prebehol aj veľký štrajk vodičov električiek, pracovníkov bánk a prístavných robotníkov. Zároveň sa zaviedol inštitút intendancie, čo je pomenovanie pre departmenty v krajine. Na ich čele stojí intendant departmentu. Intendanti sú volení občanmi. Veľmi dôležitým bolo tiež otvorenie nového prístavu v meste.
V roku 1913 dosahovali hranice mesta už okraj celého miestneho zálivu. V priebehu 20. rokov bola postavená budova uruguajského parlamentu Palacio Legislativo, v meste pristálo prvé lietadlo - hydroplán zo Španielska a bol položený základný kameň štadióna Estadio Centenario, kde uruguajská reprezentácia, ako aj miestne kluby získali najväčšie úspechy. Počas druhej svetovej vojny sa stal neďaleko Montevidea známy incident, keď priplával nemecký ťažký krížnik Admiral Graf Spee do 200 kilometrov vzdialeného plážového mestečka Punta del Este. Tam sa odohrala námorná bitka s britskými loďami, po ktorej musel poškodený nemecký krížnik odplávať do prístavu v Montevideu, keďže Uruguaj bol neutrálna krajina. Aby nemecký kapitán zabránil strate posádky v bitke, o ktorej bol presvedčený, že ju prehrá, rozhodol sa potopiť vlastnú loď. Vrak lode leží do súčasnosti v blízkosti Montevidea, niektoré jeho časti však už boli vyzdvihnuté a nachádzajú sa na rôznych miestach v Montevideu.
V polovici 50. rokov sa Uruguaj dostal do ekonomických problémov. Pokles zaznamenalo aj Montevideo. Situácia sa zhoršila v roku 1968, kedy bol zlý stav v krajine ešte viac negatívne ovplyvnený sociálnymi a politickými násilnosťami. Krajinu sužovali incidenty ľavicovej organizácie Tupamaros a neskôr v 70. a 80. rokoch vláda vojenskej chunty. Od 60. rokov do konca vlády vojenskej chunty v roku 1985 boli vládou zavraždené stovky ľudí, prípadne stovky iných zmizli. Od roku 1974 zmizli ďalšie stovky Uruguajčanov v susednej Argentíne, kde sa k moci dostala taktiež vojenská chunta. V roku 1980 prisľúbila chunta prijatie novej ústavy. Tieto zmeny však záviseli od výsledkom referenda, ktoré však nedopadlo podľa predstáv chunty, čo ju začalo postupne oslabovať, až kým sa nezrútila, čo viedlo k návratu k demokracií. V 80. rokoch navštívil Montevideo dvakrát pápež Ján Pavol II.
21. storočie.
V roku 2002 Montevideo negatívne ovplyvnila banková kríza. Po fámach o možnej insolvencii niektorých bánk nastala panika medzi občanmi Uruguaja, ktorí si začali hromadne vyberať svoje vklady. Tým vznikla hrozna krachu bánk a kolapsu celého bankového systému, na čo reagovala vláda a zmrazila všetky bankové operácie v krajine. Kríza vznikla z dôvodu veľkej závislosti ekonomiky Uruguaja na susednej Argentíne, ktorá sa sama dostala do ekonomickej krízy v roku 2001. Až 33% všetkých vkladov v krajine bolo vybraných z finančného systému. Z tohto dôvodu zostalo päť bankových inštitúcií insolventných. Montevideo, ale aj celá krajina, sa však postupne z krízy dostali, v roku 2017 mesto zaznamenalo 15 rokov nepretržitého ekonomického rastu, čím sa Montevideo stalo konzistentne mestom s najvyššou kvalitou života v celej Latinskej Amerike, keď bolo takto hodnotené desať rokov po sebe.
Polohopis a prírodné pomery.
Poloha mesta.
Montevideo je situované na severovýchodnej strane zálivu La Plata, čo je v podstate výbežok Atlantického oceána, ktorý oddeľuje južné pobrežie Uruguaja od severného pobrežia Argentíny. Buenos Aires leží 230 kilometrov západne na argentínskej strane. Rieka Santa Lucía vytvára prírodnú hranicu medzi Montevideom a departmentom San José na západe. Na severe a východe mesta sa rozprestiera department Canelones s potokom Carrasco, ktorý tvorí východnú hranicu mesta. Morské pobrežie vytvára južnú hranicu mesta a je pokryté kamennými výčnelkami a piesočnatými plážami. Záliv Montevideo tvorí prírodný prístav, najväčší v Uruguaji a jeden z najväčších a najlepších v Južnej Amerike. Mesto križujú viaceré potoky a menšie vodné toky, ktoré sa vlievajú do Zálivu Montevideo. Všetky vodné toky sú však veľmi znečistené.
Podnebie.
Montevideo sa nachádza v miernom vlhkom subtropickom podnebí. V meste sú studené zimy (od júna do septembra), teplé letá (od decembra do marca) a nestála jar (od októbra do novembra), kedy je veľa búrok, no žiadne cyklóny. Dažďové zrážky sú pravidelne počas celého roka. Zimy sú vo všeobecnosti mokré, veterné a oblačné, sneženie je vzácne, kým letá sú horúce, vlhké a mierne veterné. Priemerná ročná teplota je 16,7 °C. Najnižšia zaznamenaná teplota bola −5,6 °C, kým najvyššia bola 42,8 °C.
Vláda a politika.
Formálne bolo Montevideo ako mesto vytvorené zákonom zo dňa 18. decembra 1908. Prvým starostom mesta (1909-1911) sa stal Daniel Muñoz. Mestá vo forme, v akej boli zriadené v roku 1908, boli zrušené prijatím uruguajskej ústavy z roku 1918. K ich efektívnemu obnoveniu došlo počas roku 1933 vojenskou chuntou vedenou Gabrielom Terrom, formálne však v roku 1934, keď bola prijatá nová ústava. K opätovnému zrušeniu miest došlo prijatím ústavy z roku 1952. Táto zmena však nastala až vo februári 1955. Mestá boli v zmysle novej ústavy nahradené departmentnými výbormi, na čele ktorých bola rada, ktorá pozostávala zo siedmych členov z Montevidea a piatich z ostatných regiónov. Avšak v roku 1967 došlo k opätovnému obnoveniu miest prijatím ďalšej novej ústavy, pričom tieto vydržali v prijatej forme až do súčasnosti.
Montevideo bolo v roku 1990 čiastočne decentralizované do 18. oblastí. Správu každej oblasti vykonáva Zónové komunitné centrum (Centro Comunal Zonal), ktoré je podriadené Mestu Montevideo. Hranice mestských štvrtí boli vytvorené 12. júla 1993 a zákonne prijaté v rokoch 1993 a 1994. Mestská vláda Montevidea vykonáva viacero funkcií, vrátane udržiavania komunikácie s verejnosťou, propagácie kultúry, organizovania spoločenských podujatí, ochrany prírody a regulácie dopravy. Sídlom tejto vlády je Palacio Municipal z roku 1941.
Ďalšie úrady ako Junta Departamental či mestský parlament vládnu departmentu Montevideo. Juntu Departamental tvorí 31 neplatených volených členov, je zodpovedná za rôzne záležitosti, od občianskych práv občanov, cez kultúrne aktivity, až po pomenovávanie ulíc. Tento orgán je tiež zodpovedný za návrhy intendanta.
Na čele Mesta Montevideo stojí intendant Montevidea, ktorý je volený na päťročné funkčné obdobie. Prvý intendant bol zvolený už v roku 1909. Funkcia intendanta je v podstate na druhom mieste po centrálnej vláde krajiny. Zaoberá sa predovšetkým otázkami týkajúcimi sa departmentu a koordinuje prácu samosprávy.
Územné členenie.
V roku 2010 bolo Montevideo rozdelené na 8 politických častí, tzv. "Municipios", ktoré sú rozdelené podľa písmen od A po G (v rámci španielskej abecedy). Na čele každej časti stojí starosta ("alcalde"), ktorý je volený občanmi, ktorí sú registrovaní v príslušnom volebnom obvode. Toto členenie sa podľa vyjadrenia predstaviteľov mesta Montevideo zameriava na podporu politickej a administratívnej decentralizácie v meste, s cieľom prehĺbiť demokratickú účasť občanov na riadení mesta a jeho častí.
Väčšiu dôležitosť má členenie mesta na iné územné jednotky, ktoré sa nazývajú "barrios". Týchto je 62 a sú to tak mestské štvrte, ako aj predmestia. Mnohé z týchto barrios boli v minulosti samostatnými obcami, ktoré boli oddelené od Montevidea, no neskôr v priebehu rastu mesta boli pohltené a stali sa jeho súčasťou. Iné barrios vyrástli vedľa nových priemyselných oblastí. Každá z týchto štvrtí má vlastnú identitu, geografické umiestnenie a sociálno-kultúrne aktivity. Veľmi dôležité barrio je Ciudad Vieja, ktorú tvorí pôvodne opevnená najstaršia časť mesta. V tejto štvrti sa nachádzajú najvýznamnejšie budovy koloniálnej éry, ako aj prvých dekád nezávislosti.
Demografia.
Vývoj počtu obyvateľov.
V roku 1860 malo Montevideo 57 913 obyvateľov vrátane bývalých otrokov pôvodom z Afriky. V roku 1880 sa populácia mesta zvýšila štvornásobne vďaka migrácií z Európy. V roku 1908 už populácia narástla na 309 331 obyvateľov. V priebehu 20. storočia pokračovalo mesto v prijímaní masívneho počtu európskych prisťahovalcov. Posledná prisťahovalecká vlna prebehla medzi rokmi 1945 a 1955.
Na základe sčítania obyvateľov z roku 2011 má Montevideo 1 319 108 obyvateľov, pričom celková populácia Uruguaja má iba tesne viac ako 3 milióny obyvateľov. Ženy tvoria 53,4% a muži 46,6% obyvateľstva. Posledné desaťročia dochádza k miernemu úbytku obyvateľstva. Príčinou je nižšia pôrodnosť a menší stupeň prisťahovalectva.
Pôvod obyvateľstva.
Prisťahovalci sa začali do mesta masívnejšie sťahovať už v polovici 19. storočia. Práve vďaka nim niekoľkonásobne narástol počet obyvateľov mesta už pri konci tohto storočia. V prvých desaťročiach 20. storočia začala veľká imigračná vlna z Európy, predovšetkým zo Španielska a Talianska. Po týchto krajinách nasledovali prisťahovalci z Francúzska, Nemecka, Holandska, Anglicka, Írska, Poľska, Maďarska, Grécka, Ruska, Chorvátska či Libanonu. Do mesta prišli tiež veľké počty Arménov a Židov. Posledná väčšia prisťahovalecká vlna prebehla po skončený druhej svetovej vojny.
Náboženstvo.
Štát je oficiálne oddelený od cirkví od roku 1916. Najväčšie zastúpenie v Montevideu má rímskokatolícka cirkev, pričom tomu tak je od založenia mesta. Rímskokatolícka arcidiecéza Montevideo bola založená v roku 1830 ako apoštolský vikariát. Na riadnu diecézu bol vikariát povýšený v roku 1878. Na metropolitnú arcidiecézu ju povýšil pápež Lev XIII. v roku 1897. Jedná sa o jedinú arcidiecézu v Uruguaji. Na jej čele stojí prímas katolíckej cirkvi v krajine. Hlavným chrámom diecézy je Metropolitná katedrála Montevideo. Ostatné náboženstvá, ktoré majú v meste väčšie zastúpenie sú rôzne protestantské cirkvi, Umbanda a Judaizmus. V súčasnosti sú však mnohí obyvatelia mesta aj ateisti a agnostici.
Hospodárstvo a ekonomika.
Montevideo je nie len politické, ale aj ekonomické centrum Uruguaja. Väčšina najväčších a najbohatších spoločností má sídlo práve v hlavnom meste. Od 90. rokov 20. storočia zažíva Montevideo postupný ekonomický rozvoj a modernizáciu. Dôkazom je aj zvýšená stavebná činnosť, ktorej výsledkom sú aj nové mrakodrapy ako World Trade Center Montevideo a Torre de las Telecomunicaciones.
Prístav Montevideo.
Miestny prístav sa nachádza v severnej časti štvrti Ciudad Vieja. Je to jeden z hlavných prístavov v Južnej Amerike a má veľmi dôležité miesto v ekonomike mesta. Najväčší rozvoj zaznamenal prístav medzi rokmi 1870 a 1930. Súčasťou prístavu je aj rafinéria La Teja. V druhej polovici 20. storočia nastali negatívne zmeny a určitá degradácia oblasti v dôsledku ekonomickej stagnácie Uruguaja. Následne však vláda začala so zmenami, boli vybudované rôzny typy priemyslu v oblasti prístavu, ktoré sa viažu hlavne na import a export. Aj z tohto dôvodu je voda v prístave dlhodobo veľmi znečistená. Obchod v prístave však rastie aj naďalej a to stabilne každoročne o 14% vďaka rastu zahraničného obchodu. V poslednom období sa vláda snaží prístav modernizovať, vďaka čomu by sa zvýšila jeho veľkosť a efektivita.
Služby.
Bankovníctvo je tradične jedno z najsilnejších ekonomických sektorov krajiny. Uruguaj sa niekedy nazýva "Švajčiarsko Ameriky", predovšetkým pre svoju stabilitu. Táto však bola v 21. storočí narušená ekonomickou krízou. Najväčšia banka je uruguajská banka Banco Republica. V krajine však sídli ďalších 20 privátnych bánk, pričom mnohé z nich sú zahraničné. V Montevideu sa nachádza viac ako 50 hotelov. V meste bolo postavených množstvo nových budov, vďaka tomu sa stalo centrom realitného obchodu.
Kultúra.
Montevideo má bohatú architektonickú históriu, v meste pôsobilo a veľa spisovateľov, umelcov a hudobníkov. Uruguajské tango je zvláštna forma tohto tanca, ktorá vznikla v štvrtiach Montevidea na konci 19. storočia. Tango, candombe (hudobný štýl, ktorý priniesli africkí otroci) a murga (určitá forma hudobného divadla, ktorá je populárna hlavne v Uruguaji a Argentíne počas karnevalovej sezóny) sú tri hlavné hudobné štýly v meste. Mesto je centrom kinematografie v krajine, natáčajú sa tu tak komerčné filmy, ako aj dokumentárne a experimentálne diela. Na natáčaní sa podieľajú dve hlavné filmové spoločnosti a zhruba desať menších. Taktiež v meste pôsobia štyri kiná, ktoré premietajú iba art filmy. Miestny filmový priemysel sa pravidelne presadzuje nie len doma, ale aj v zahraničí.
Najvýznamnejším miestnym divadlom je Teatro Solís, ktoré bolo otvorené už v roku 1856 a je tak najstarším divadlom v Južnej Amerike. V roku 1878 tu mala premiéru aj prvá národná opera Uruguaja. V meste pôsobí viacero divadelných spoločností a tisíce profesionálnych a amatérsky hercov. Miestni dramatici vyprodukujú desiatky diel každý rok.
V Montevideu je viacero miest, ktoré prezentujú španielske kultúrne dedičstvo mesta, predovšetkým to z provincie Astúria. Najvýznamnejším takýmto miestom je zrejme Kultúrne centrum Španielska, Kultúrne centrum Astúrie a podobne. V meste je aj viacero múzeí ako napríklad Museo Torres García (sú tu vystavené obrazy, kresby, písomnosti, sochy, atď.), Museo José Gurvich, Museo Nacional de Artes Visuales (je tu najväčšia zbierka umeleckých predmetov v krajine) či Museo Juan Manuel Blanes.
Prvá knižnica bola v meste otvorená už na začiatku 19. storočia. Už v roku 1816 mala prvá knižnica vo svojej zbierke viac ako 5 000 kníh. Národná knižnica Uruguaja (Biblioteca Pública de Uruguay) bola otvorená už v roku 1815. V súčasnosti sa tu nachádza viac ako 900 000 kníh a iných obdobných predmetov. V meste pôsobilo aj viacero významných spisovateľov. Mario Benedetti bol zvolený ako jeden z najvýznamnejších spisovateľov Latinskej Ameriky 20. storočia. Horacio Quiroga bol priekopníkom tzv. latinskoamerického magického realizmu. Medzi ďalších významných spisovateľov pôsobiacich v meste patria José Enrique Rodó, Carlos Vaz Ferreira, Julio Herrera y Reissig, Delmira Agustini a Felisberto Hernández. Vďaka silnej literárnej tradícií dostalo Montevideo prezývku "Atény Rio de la Platy". K významným autorom 20. storočia spojených s mestom patria Juan Carlos Onetti, Antonio Larreta, Eduardo Galeano, Marosa di Giorgio a Cristina Peri Rossi.
Architektúra.
Architektúra v Montevideu je veľmi rôznorodá od neoklasicizmu (Metropolitná katedrála), až po postmodernu (World Trade Center Montevideo). Zálivu Montevideo dominujú mrakodrapy ako World Trade Center Montevideo, Torre de las Telecomunicaciones či dokonca Palacio Salvo z roku 1928. Vzhľad budov v starom meste odráža skúsenosť mesta s masívnou európskou imigráciou, ktorá preniesla aj európske architektonické štýly. Najznámejšie vládne budovy sú Palacio Legislativo, radnica, Palacio Estévez (bývalé sídlo prezidenta) či Torre Ejecutiva (súčasné sídlo prezidenta). V pobrežnej časti štvrte Pocitos sa nachádza veľa budov vybudovaných medzi rokmi 1920 až 1940, ktoré sú mixom rôznych štýlov.
Vzdelávanie.
Najväčšou univerzitou v krajine je Universidad de la República, teda Univerzita republiky. Táto bola založená už v roku 1849, navštevuje ju viac ako 80 000 študentov a je najstaršou a najväčšou univerzitou v krajine. Verejné univerzity v krajine začali pôsobiť od roku 1833, kedy bol prijatý zákon, ktorý umožňoval ich zriaďovanie. Najväčšou súkromnou univerzitou je ORT Uruguay, ktorá bola založená v roku 1942. Ďalšími významnými vysokými školami v meste sú Universidad Tecnológica del Uruguay, Universidad de la Empresa, Universidad Católica, Universidad de Montevideo a Centro Latinoamericano de Economía Humana.
Turizmus.
Turizmus prináša do rozpočtu mesta veľkú časť príjmov a má tak dôležité postavenie. Turisti smerujú predovšetkým do štvrte Ciudad Vieja, čo je historické centrum mesta. Tu sa nachádzajú najvýznamnejšie múzeá, galérie a nočné kluby. Ulica Sarandí a Mercado del Puerto sú najnavštevovanejšie lokality v starom meste. Na okraji starého mesta sa nachádza námestie Plaza Independencia. Toto námestie je obkolesené viacerými významnými budovami, ako sú Teatro Solís, Palacio Salvo či Artigas Mausoleum. Na námestí sa zároveň končí jedna strana ulice Avenida 18 de Julio, ktorá je najdôležitejší turistický cieľ v meste mimo starého mesta. Okrem nákupov je táto ulica známa aj pre budovy v štále Art deco. Ďalšie významné budovy sú Múzeum Gaucho a Palacio Municipal, sídlo samosprávy. V meste sa tiež nachádza 40 metrov vysoký obelisk, ktorý pripomína právo, slobodu a silu. Bol postavený na počesť 100. výročia prvej ústavy Uruguaja. Pri pobreží sa nachádza pevnosť Fortaleza del Cerro a popri pobreží je vybudovaná 22 kilometrov dlhá nábrežná ulica Rambla, pri ktorej sa nachádza piesočná pláž.
V meste sa nachádza veľký počet nákupných centier. Aj vďaka nim je mesto hlavné centrum obchodu v krajine. Najstaršie nákupné centrum Montevideo Shopping bolo postavené už v roku 1985, jedná sa tak o najstaršie veľké nákupné centrum v celom regióne Rio de la Plata. V roku 1994 boli otvorené ďalšie tri veľké nákupné centra Shopping Tres Cruces, Portones Shopping a Punta Carretas Shopping, ktoré zmenili obchodnú mapu mesta. Postupné otváranie obchodných centier zmenilo aj nákupné návyky obyvateľov Montevidea a celej krajiny. Hlavnými nákupnými ulicami v meste sú Avenida 18 de Julio, Avenida Agraciada, Avenida 8 de Octubre a časť ulice Arenal Grande. Centrom tradičnej miestnej kuchyne je tzv. Mercado del Puerto, teda prístavný trh. Tradičné miestne jedlo je torta frita, čo je miestny druh koláča. Veľmi dôležité miesto má hovädzie mäso, ktoré je súčasťou väčšiny tradičných jedál. Veľmi populárnym je miestny karneval, ktorý je súčasťou týždňa karnevalov, ktoré sa konajú súčasne po celej krajine. Počas konania karnevalu je v meste množstvo predstavení priamo na uliciach a námestiach, ulice sú vyzdobené, väčšina obchodov je zatvorená.
V meste funguje pre potreby domácich a zahraničných turistov ministerstvo turizmu, ktoré ponúka dva a pol hodinovú poznávaciu cestu po meste. Turisti sa všetky dôležité informácie dozvedia vo viacerých svetových jazykoch. Okrem štátu však podobné poznávacie cesty organizuje aj množstvo súkromných spoločností. Najviac turistov prichádza zo susedných štátov Argentína a Brazília, ďalej z Čile a Európy. Veľa návštevníkov prichádza do mesta aj z ostatných latinskoamerických štátov a USA, pričom ich počet každý rok rastie. V posledných rokoch sa nočný život presunul do starého mesta, kde sa postupne presunula väčšina veľkých klubov. Od roku 2006 je zakázané fajčenie na verejných priestranstvách.
Parky.
V meste sa nachádza viacero parkov. Medzi najvýznamnejšie mestské parky patria "Parque Batlle", ktorý bol vytvorený v roku 1907, ďalej "Parque Prado", ktorý bol otvorený už v roku 1873 a nachádzajú sa v ňom japonské záhrady, či park japonského typu "Jardín Japonés de Montevideo", ktorý bol otvorený v roku 2001 a jeho stavba bola sponzorovaná priamo Japonskom.
Doprava.
Letiská.
Hlavným letiskom v meste, ale i celej krajine je Medzinárodné letisko Carrasco (Aeropuerto Internacional de Carrasco). Meno dostalo po štvrti Carrasco v ktorej sa nachádza. Je vzdialené 19 kilometrov od centra mesta. Je hodnotené ako jedno z najefektívnejších a pre pasažierov najprijateľnejších letísk Latinskej Ameriky. Ročne obslúži viac ako 1 600 000 pasažierov. Slúži ako uzlové letisko (hub) pre leteckú spoločnosť Amaszonas Uruguay, no je využívané množstvom ďalších leteckých spoločností. Ďalším letiskom v blízkosti mesta je Aeropuerto Internacional Ángel S. Adami, ktoré slúži hlavne pre všeobecné letectvo. Je vzdialené asi 10 kilometrov od centra mesta.
Železničná a mestská hromadná doprava.
Národné riaditeľstvo pre dopravu (súčasť ministerstva dopravy a verejných prác) je zodpovedné za organizáciu a rozvoj dopravnej infraštruktúry v Montevideu. Autobusová doprava pokrýva celé územie mesta. V centre mesta sa nachádza veľká medzinárodná autobusová stanica Tres Cruces Bus Terminal a pri prístave druhá veľká autobusová stanica Baltazar Brum Bus Terminal.
Šport.
Najvýznamnejším štadiónom v meste je Estadio Centenario. Tento je primárne určený pre futbalovú reprezentáciu Uruguaja, no svoje najväčšie úspechy tu dosiahli aj dva hlavné uruguajské futbalové kluby Peñarol a Nacional. Štadión bol otvorený v roku 1930 pre Majstrovstvá sveta vo futbale 1930. Práve na tomto štadióne vyhral Uruguaj svoj prvý titul majstrov sveta vo futbale. Medzinárodná futbalová federácia radí tento štadión medzi klasické svetové futbalové štadióny, kam patria napríklad Maracanã či Wembley. V Montevideu sídlia všetky hlavné futbalové kluby v krajine. Najvýznamnejšie z nich sú Peñarol a Nacional, ktoré vyhrali jednak najviac domácich titulov, ale veľmi úspešné boli aj v zahraničí, keď triumfovali veľakrát v juhoamerických kontinentálnych súťažiach, ale aj v svetových, kde boli konfrontované s najlepšími európskymi klubmi. Futbalisti ako Enzo Francescoli, Diego Forlán či Luis Alberto Suárez sa futbal učili hrať práve v Montevideu.
V meste sú okrem futbalu populárne aj ďalšie športy, ako basketbal, ragby či jazdectvo. Prvý golfový rezort v meste bol otvorený už v roku 1894.
Známe osobnosti.
Niektoré zo známych osobností, ktoré pochádzajú z Montevidea:
Partnerské mestá.
Únia Ibero-Amerických miest.
Montevideo je súčasť Ibero-Amerických hlavných miest od 12. októbra 1982 a vďaka tomu sa vytvorili blízke vzťahy s nasledujúcimi mestami:

</doc>
<doc id="3024" url="https://sk.wikipedia.org/wiki?curid=3024" title="Wellington">
Wellington

Wellington (maor.:"Te Whanganui-á-Tara") je hlavné mesto a významný prístav Nového Zélandu. Nachádza sa na juhozápadnom cípe Severného ostrova na pobreží Cookovho prielivu. Ide o najjužnejšie položené hlavné mesto sveta. Žije v ňom okolo 180 000 obyvateľov, spoločne s okolitými mestami Lower Hutt, Upper Hutt a Porirua tvoria tretiu najväčšiu aglomeráciu Nového Zélandu s celkovým počtom okolo 386 000 obyvateľov. Mesto bolo založené anglickými osadníkmi v roku 1840, status hlavného mesta prevzalo po Aucklande o 25 rokov neskôr. Vo Wellingtone sídlia najvyššie štátne inštitúcie Nového Zélandu ako parlament, vláda a najvyšší súd.
Mesto je z troch strán obklopené morom, takže jeho prístav hrá dôležitú ekonomickú úlohu. Vzhľadom na vysokú tektonickú aktivitu v oblasti Nového Zélandu bol Wellington vo svojej histórii niekoľkokrát zasiahnutý silnými zemetraseniami. V roku 1855 vyvolalo zemetrasenie desaťmetrovú cunami, ktorá zrovnala wellingtonský prístav so zemou. Podnebie v oblasti je pomerne vyrovnané so značným úhrnom zrážok, ktorý je najvyšší v zimných mesiacoch. V horách západne od mesta sa budujú veterné elektrárne.
Obyvateľstvo Wellingtonu tvoria z najväčšej časti Európania, vysoko sú zastúpení Aziati. Počet pôvodných novozélandských obyvateľov, Maorov, je oproti priemernému zastúpeniu na Novom Zélande výrazne menší. Populácia Wellingtonu je v porovnaní s obyvateľstvom celého Nového Zélandu pomerne mladá, ekonomicky aktívne obyvateľstvo tvorí takmer tri štvrtiny populácie mesta. Vysoká je aj úroveň vzdelanosti a ročné príjmy wellingtonských domácností.
Dopravnú obsluhu Wellingtonu zabezpečujú dve štátne diaľnice, prístav a medzinárodné letisko, ktoré ročne prepraví viac ako 5 miliónov cestujúcich. Celý región má veľmi bohatú sieť verejnej hromadnej dopravy. Tú zabezpečujú najmä autobusové spoje, ďalej vlaky, trajekty,a turisticky atraktívna lanová dráha s viac ako storočnou históriou. Služby hromadnej dopravy využíva každoročne viac ako 35 miliónov pasažierov. Trolejbusová doprava bola zrušená a trolejové vedenie zlikvidované.
Osídlenie a názov mesta.
Európski kolonizátori prvýkrát do oblasti Wellingtone priplávali 20. septembra 1839 na lodi menom "Tory" patriacej Novozélandskej spoločnosti, anglickej organizácii venujúcej sa systematickou kolonizáciou Nového Zélandu. V januári nasledujúceho roku dorazilo na lodi "Aurora" ďalších 150 osadníkov. Prvé domy boli stavané v rovinatej oblasti okolo ústia rieky Hutt, kde sa v súčasnosti nachádza Petone, šesťtisícové predmestie Lower Hutt. K presunutiu novovybudovanej osady viac do hôr primäl osadníkov močaristý terén a skutočnosť, že svoje prvé obydlia vybudovali v záplavovej oblasti.
Mesto bolo osadníkmi pomenované podľa Arthura Wellesleyho, 1. vojvodu z Wellingtonu a víťaza bitky pri Waterloo, ktorého titul pochádza z mestečka v anglickom Somersete. Maorský názov pre mesto Wellington znie "Te Whanga-nui-a-Tara", čo v preklade znamená "veľký prístav Tary" podľa jedného z prvých domorodých obyvateľov tohto územia. Možno sa tiež stretnúť s názvom "Pōneke" alebo "Te Upoko-o-te-Ika-a-Maui", "Hlava Máuiho ryby", tradičným označením najjužnejšej časti Severného ostrova. To sa viaže k legende, podľa ktorej bol celý Severný ostrov vylovený z vody polobohom Máuim.
Geografia.
Wellington sa rozkladá v strednej časti Nového Zélandu, na juhozápadnom cípe Severného ostrova na pobreží Cookovho prielivu. Voda obklopuje mesto z troch strán, čo mu poskytuje ideálnu polohu pre stavbu a prevádzku prístavu. Smerom na západ sa dvíhajú kopce, na ktoré sa už tiež rozširuje mestská zástavba a konštruujú sa tu veterné elektrárne. So svojou južnou zemepisnou šírkou 41° 17' je podľa Guinnessovej knihy rekordov najjužnejšie položeným hlavným mestom sveta. Vzhľadom na malý priestor pre rozvoj mesta medzi morom a okolitými kopcami má v porovnaní s ostatnými mestami Nového Zélandu veľmi vysokú hustotu zaľudnenia. Spoločne s mestami Lower Hutt, Upper Hutt a Porirua tvorí Wellington rozsiahlu aglomeráciu s celkovým počtom 386 000 obyvateľov.
V zátoke wellingtonského prístave sa nachádzajú tri ostrovy. Najväčší z nich, Somes Island (domorodcami nazývaný Matiu), bol v minulosti využívaný ako karanténna oblasť, za prvej a druhej svetovej vojny ako internačný tábor pre nemecké, neskôr aj japonské a talianske obyvateľstvo Nového Zélandu. V súčasnosti funguje ako prírodná rezervácia pre ohrozené živočíšne druhy. Ostatné ostrovy, Makar a Mokopuna, sú neobývané.
Klíma.
Spoločne s celým Novým Zélandom má Wellington typické oceánske podnebie, vďaka čomu sú priemerné ročné teploty pomerne vyrovnané. Priemerná teplota v letných mesiacoch (december až február) sa pohybuje okolo dvadsiatich stupňov Celzia a zriedkakedy prekročí hranicu 25 °C. V zime zvyčajne teploty stúpajú maximálne na 14 stupňov Celzia a neprepadnú sa hlbšie než na štyri stupne. Maximálna nameraná teplota vo Wellingtone bola 31,1 °C, najnižšia 1,9 stupňa pod nulou.
Úhrn ročných zrážok je tiež pomerne vyrovnaný a vcelku vysoký. V meste najviac prší v zimných mesiacoch, v júni priemerný úhrn zrážok dosahuje 147 milimetrov. Jún spolu s júlom patrí k najvlhkejším mesiacom v roku. Za celý rok naprší vo Wellingtone v priemere 1249 milimetrov. V období od mája do septembra sa v kopcoch okolo mesta objavuje inovať. Sneh sa v meste a jeho okolí vyskytuje len zriedka.
Podnebie v meste je veľmi veterné, a to najmä z dôvodu celoročnej tlakovej níže v celej oblasti okolo štyridsiateho stupňa južnej zemepisnej šírky. Wellington je tak vystavený západnému prúdeniu prichádzajúcemu k mestu z Tasmanovho mora. Veterné podnebie v okolí Wellingtonu sa využíva pre výstavbu veterných elektrární. Na konci roka 2009 bol dokončený projekt West Wind, ktorého cieľom bola výstavba 62 veterných turbín s celkovou kapacitou 143 MW. Ďalším podobným projektom je Mill Creek, ktorého cieľom je vybudovať ďalších 31 veterných elektrární.
Zemetrasenia.
Nový Zéland leží v tektonicky aktívnej oblasti na rozhraní Pacifickej a Austrálskej tektonickej platne. Je súčasťou pacifickej oblasti Ohnivého kruhu, ktorý sa vyznačuje hojným výskytom sopiek a zemetrasení. Nie inak je tomu aj v oblasti mesta Wellington, ktorého obchodným centrom prechádza veľký tektonický zlom. V jeho blízkosti sa nachádza niekoľko ďalších výraznejších zlomov, v celej oblasti Wellingtonu je potom niekoľko stoviek menších tektonických porúch. Z toho dôvodu zaznamenávajú obyvatelia Wellingtonu každoročne niekoľko otrasov, ktoré sú najviditeľnejšie vo výškových budovách.
Najväčšie škody Wellingtonu spôsobila séria otrasov v roku 1848 a ďalšie veľké zemetrasenie v januári 1855, keď v meste akurát prebiehali oslavy 15. výročia jeho založenia. Zemetrasenie dosahovalo silu 8,2 stupňa Richterovej stupnice a spôsobilo vertikálny pohyb zeminy až o 3 metre. Wellingtonský prístav zasiahla desaťmetrová vlna cunami prichádzajúca z Cookovho prielivu a premenila ho na blatistý močiar. Boli zničené kamenné budovy väznice a banky, otrasy neustála ani dvojposchodová budova vlády a vedľajšie kancelárie mestskej rady. Väčšina domov však zemetrasenie s väčším či menším poškodením prežila, pretože po skúsenostiach z roku 1848 sa v meste stavali najmä jednoposchodové stavby z dreva.
Počas zemetrasenia sa o niekoľko metrov zdvihol terén v miestach, ktoré boli pôvodne zatopené vodou a slúžili wellingtonskému prístavu. To významne prispelo k rozšíreniu obchodného centra mesta (CBD – Central Business District). Následkom toho sa napríklad ulica Lambton Quay, predtým vedúca pozdĺž pobrežia a často zaplavovaná prílivom, stala srdcom obchodného centra Wellingtonu a v súčasnosti je od pobrežia vzdialená asi 250 metrov.
Politika.
Politický význam.
Novozélandský parlament vo Wellingtone prvýkrát zasadal 7. júla 1862, ale v tom čase Wellington ešte nebol oficiálne hlavným mestom krajiny. V novembri 1863 navrhol pri zasadnutí parlamentu v Aucklande vtedajší premiér Alfred Domett uznesenie, podľa ktorého "sa stalo nevyhnutným, že sídlo vlády by malo byť prenesené do vhodnejšej lokality pri Cookovom prielive". Panovali totiž obavy, že južné oblasti Nového Zélandu, kde sa vyskytovali náleziská zlata, by sa mohli odtrhnúť a vytvoriť samostatnú kolóniu. Pre výber najvhodnejšej oblasti boli kvôli svojej nezávislosti zvolení komisári z Austrálie. Tí za vhodnú lokalitu zvolili Wellington najmä vďaka jeho polohe a strategickému prístavu. Wellington sa tak v roku 1865 stal hlavným mestom Nového Zélandu, keď prevzal tento štatút od Aucklandu, ktorý ako hlavné mesto fungoval od roku 1841 (krátko po založení v septembri 1840). Prvé oficiálne zasadnutie parlamentu v novom hlavnom meste sa konalo 26. júla 1865. V meste vtedy žilo okolo 4900 obyvateľov.
Okrem parlamentu a vlády sídli vo Wellingtone aj Najvyšší súd Nového Zélandu. V meste žije novozélandský generálny guvernér, sir Anand Satyanand, vymenovaný do funkcie v auguste 2006.
Administratíva mesta.
Oblasť spravovaná wellingtonskou mestskou radou (Wellington City Council) je rozdelená na päť hlavných mestských štvrtí. Každá z nich zahŕňa niekoľko oficiálnych oblastí, ktoré fungujú napríklad ako volebné okrsky pri voľbách do mestskej rady. V rámci štvrtí však existujú aj neoficiálne oblasti, ktoré obývajú uzavreté komunity ľudí. Mestská rada má štrnásť členov, ktorí v nej zastupujú jednotlivé štvrte. Starostkou Wellingtonu je Kerry Prendergastová.
Mestské štvrte.
Nasleduje zoznam mestských štvrtí a ich rozdelenie:
Turistické zaujímavosti.
Parlamentné budovy.
V meste stojí novogotická budova parlamentnej knižnice, ktorá ako jediná z komplexu parlamentných budov nebola zničená požiarom v roku 1907. Postavil ju architekt Thomas Turnbull v dvoch etapách v rokoch 1883 a 1899, knižnica tu sídli od roku 1901. Hoci veľký požiar prežila, nezaobišla sa bez poškodenia a po ďalšom požiari v roku 1992 prešla nákladnou trojročnou reštauráciou. Medzi zaujímavosti knižnice patria okrem iného pôvodné železné dvere, ktoré úspešne chránili uložené zväzky pred požiarom. V budove sa nachádzajú originálne rozetové okná, ktoré sú v súčasnosti v nočných hodinách presvetlené.
Požiaru parlamentného komplexu v roku 1907 podľahla aj pôvodná drevená budova, v ktorej zasadal vlastný parlament. Vo februári 1911 vyhlásil vtedajší novozélandský premiér Joseph Ward súťaž o podobu novej budovy, ktorej sa zúčastnilo 33 návrhov. Víťazom sa stal architekt John Campbell, ktorý prišiel s návrhom neoklasicistickej parlamentnej budovy a novej knižnice, ktorá mala nahradiť onú pôvodnú novogotickú. Výstavba začala v roku 1914 a dokončená bola v roku 1922. Parlament sa však do novej budovy premiestnil už o štyri roky skôr, aby mohol ukončiť svoje pôsobenie v starej budove novozélandskej vlády, ktorá pre obe inštitúcie kapacitne nevyhovovala.
Najnovšou budovou tohto komplexu je moderná stavba prezývaná Beehive Building, v preklade "včelí úľ". Tú navrhol v roku 1964 britský architekt Sir Basil Spence. Výstavba začala v roku 1969 a dokončená bola o desať rokov neskôr. Štrnásťposchodová budova, ktorej štyri spodné poschodia ležia pod zemou, je 72 metrov vysoká a slúži ako sídlo novozélandskej vlády. Podzemným tunelom je spojená s objektom Bowen House, v ktorom sa nachádzajú kancelárie rady ministrov i poslancov. V prízemí "včelieho úľa" funguje návštevnícke centrum parlamentu. Hlavná parlamentná budova spolu s knižnicou sú v dňoch, kedy sa nekoná zasadnutie parlamentu, voľne prístupné verejnosti.
Lanová dráha a múzeum.
Jedným z hlavných turistických symbolov Wellingtonu je pozemná lanová dráha spájajúca centrum mesta s prímestskou časťou Kelburn, kde sídli mestská botanická záhrada. Lanovka je 612 metrov dlhá a stúpa do výšky 120 metrov. Medzi konečnými stanicami ležia ešte tri ďalšie. Celá dráha je priama, len s jedným miestom pre stretávanie sa protiidúcich vozňov. Vozový park lanovky tvoria dva vozne, ktoré sú navzájom prepojené lanom. Kapacita lanovky je zhruba 100 cestujúcich, z toho 30 sediacich a 70 stojacich pasažierov. Po dráhe sa pohybuje priemernou rýchlosťou 18 kilometrov za hodinu.
O výstavbe pôvodnej lanovej dráhy bolo rozhodnuté na sklonku 19. storočia, keď bolo v súvislosti s výstavbou domov v kopcoch oblasti Kelburnu potrebné zabezpečiť spoľahlivé a rýchle spojenie medzi novovznikajúcou štvrťou a centrom mesta. V roku 1898 vypracoval James Fulton projekt budúcej lanovky, na ktorej výstavbe okrem iného pracovali aj skupiny odsúdených z väznice Terrace Gaol. 22. februára 1902 vyšiel na dráhu prvý vozeň. Nová lanovka vzbudila vlnu nadšenia a bol o ňu obrovský záujem. Počas prvého víkendu prevádzky prepravili jej vozne štyri tisícky pasažierov, za prvý rok viac ako 425 tisíc ľudí. Vtedajšia dráha bola dlhá 785 metrov, jej súčasťou boli tri tunely a viadukty.
V roku 1933 bola vykonaná elektrifikácia dráhy, keď elektrina nahradila doterajší veterný pohon lanovky. To prinieslo vodičom lepšiu kontrolu nad jazdou, pretože mohli teraz stroj riadiť priamo z kabíny. Dovtedy mali vo vozidle k dispozícii len signalizačný zvon. Staré drevené vozne sa však postupne stávali nevyhovujúcimi a nespĺňali moderné bezpečnostné normy. V roku 1973 sa jeden z robotníkov pri stavbe cesty postavil do cesty klesajúcemu vozňu lanovky a bol vážne zranený. Pri následnej kontrole vyšli najavo technické i bezpečnostné nedostatky historickej lanové dráhy a 22. septembra 1978 staré vozne za veľkého záujmu verejnosti vyrazili naposledy. Pôvodná trasa lanovky sa však stále javila ako najpraktickejšia, preto bola nová modernejšia trať následne postavená v miestach dráhy pôvodnej. Otvorená bola 22. októbra 1979 a staré drevené vozne nahradili modernejšie vozne švajčiarskej výroby, ktoré sú na dráhe ešte v prevádzke. Pôvodná budova, v ktorej sa vozne lanovky predtým otáčali, mala byť v minulosti už dvakrát strhnutá, ale obidva pokusy o demoláciu prežila a 5. decembra 2000 tu bolo otvorené múzeum lanovej dráhy.
Botanická a zoologická záhrada.
Zoologická záhrada bola vo Wellingtone založená v roku 1906, išlo o prvú zoologickú záhradu na území Nového Zélandu. Záhrada chová v súčasnosti približne 500 zvierat, ktoré zastupujú viac ako stovku živočíšnych druhov. Prvým oficiálne chovaným zvieraťom v novej zoo bol lev prezývaný "Kráľ Dick". K nemu sa časom pridali lamy, emu a kengury. Wellingtonská zoologická záhrada sa zapísala aj do Guinessovej knihy rekordov, keď sa jej pelikán Percy dožil veku 62 rokov. Najdlhšie žijúce zviera wellingtonskej zoo bol však gibon Nippy, ktorého záhrada získala v roku 1949 a žil v nej až do roku 2008, kedy uhynul. Zoologická záhrada je preslávená najmä svojím chovom šimpanzov, ktorý sa začal v roku 1956. Do sedemdesiatych rokov dokonca ZOO organizovala čajové posedenia so svojimi šimpanzmi, ktorých sa zúčastnilo až dvetisíc návštevníkov. Od roku 2007 obývajú wellingtonské šimpanzy nový priestranný výbeh.
V meste funguje aj botanická záhrada, ktorá sa rozkladá na ploche 26 hektárov v Kelburne, neďaleko konečnej stanice wellingtonskej lanovej dráhy. Funguje od roku 1868 a okrem iného sa tu nachádza veľká ružová záhrada lady Norwoodovej s tromi tisíckami druhov ruží. Súčasťou botanickej záhrady je cintorín "Bolton Street Memorial Park", kde sú pochované významné osobnosti mesta.
Demografia.
V roku 2006 žilo trvalo na území Wellingtonu 179 466 obyvateľov, čo z neho robí šieste najľudnatejšie mesto Nového Zélandu. Od posledného sčítania ľudu v roku 2001 sa tak počet obyvateľov mesta zvýšil o 15 639, teda o 9,5 percenta. Obyvatelia Wellingtonu tvoria 4,5 percenta populácie celého štátu. Mediánový vek obyvateľov Wellingtonu je asi 33 rokov. V porovnaní s populáciou celého štátu, ktorej stredný vek sa blíži 40 rokov, je obyvateľstvo Wellingtonu výrazne mladšie. Ekonomicky aktívne obyvateľstvo tvorí takmer 74 percent wellingtonskej populácie. Najviac obyvateľov mesta má medzi 20 a 34 rokmi, v porovnaní s celým štátom má Wellington výrazne menej dôchodcov a detí do pätnásť rokov.
Prevažnú väčšinu obyvateľstva Wellingtonu tvoria Európania. Nezanedbateľnou národnostnou menšinou sú Aziati, ktorých zastúpenie vo Wellingtone je asi o 4 percentá vyššie ako na území celého štátu. Výrazne menšiu časť obyvateľstva Wellingtonu v porovnaní s celkovým zložením štátu tvoria pôvodní obyvatelia Nového Zélandu Maorovia, ktorých populácia tvorí 7,7 percent obyvateľstva mesta. Viac ako 28 percent súčasných obyvateľov mesta sa narodilo mimo Nový Zéland, prisťahovalci najčastejšie pochádzajú z Veľkej Británie. Okrem úradnej angličtiny je najrozšírenejším jazykom vo Wellingtone francúzština, ktorá z tejto pozície vytlačila maorijčinu, ktorá je druhým najrozšírenejším jazykom na území štátu. 70,5 percenta obyvateľov Wellingtonu však hovorí iba jedným jazykom.
Úroveň vzdelanosti je vo Wellingtone veľmi vysoká. Nadštandardné vzdelanie priznáva 55,5 % jeho obyvateľov, čo je o 15,5 % viac než na celom Novom Zélande a napríklad takmer o 6 % viac ako v najväčšom novozélandskom meste Aucklande. Podiel obyvateľov bez doloženého štandardného vzdelania je v porovnaní s celým štátom nižšia o takmer 14 %. Väčšina obyvateľov Wellingtonu pracuje na pozíciách odborníkov alebo manažérov. Priemerný ročný príjem obyvateľov Wellingtone je 32 500 dolárov, čo je o 8 100 dolárov viac ako priemerný plat na Novom Zélande. Viac ako 30 percent obyvateľov mesta má ročný príjem vyšší ako 50 000 dolárov, asi 9 percent viac než 100 000 dolárov.
Školstvo.
Vo Wellingtone fungovalo v roku 2009 celkom 82 základných a stredných škôl. Prevažnú väčšinu tvoria štátne zmiešané školy, 4 školy sú súkromné, 6 zariadení je dievčenských a štyri len pre chlapcov. Najviac študentov navštevuje chlapčenskú strednú školu Wellington College, ktorá v roku 2008 evidovala 1532 študentov. Najväčšou zmiešanou školou v meste je Tawau College, na ktorej v tom istom roku študovalo 1382 žiakov.
Victoria University.
"Victoria University of Wellington" bola založená v roku 1897 a pôvodne fungovala ako súčasť Novozélandskej univerzity, ktorá sa však rozpadla v roku 1961. Známa je predovšetkým jej právnická fakulta sídliaca v bývalej budove vlády a fakulta humanitných odborov. Univerzita však ponúka aj štúdium pedagogiky, strojárstva, dizajnu, obchodu a prírodných vied. V roku 2009 ju navštevovalo 22 270 študentov a 1 884 zamestnancov. Hlavné sídlo univerzity je v Kelburne, fakulty pedagogiky, práva a biologického výskumu sídlia v troch odlúčených pracoviskách. Spoločne s Massey University prevádzkuje novozélandskú hudobnú školu.
Massey University.
"Massey University" funguje od roku 1926, keď bola založená ako poľnohospodárska škola pod patronátom Novozélandskej univerzity. Po jej rozpade existovala ako súčasť Viktóriine univerzity a samostatnú univerzitou je od roku 1963. V roku 2008 študovalo na Massey University 35 509 študentov. Ako jediná vysoká škola na Novom Zélande ponúka okrem obchodu, pedagogiky, estetických a humanitných odborov tiež tituly z oblasti letectva, riešenia sporov alebo veterinárnej medicíny. Tá je navyše akreditovaná Americkou asociáciou veterinárnej medicíny, vďaka čomu sú absolventom Massey University bez problémov uznávané tituly z oblasti veteriny. Univerzitu tvoria tri kampusy, vo Wellingtone sídli fakulka dizajnu a Novozélandská hudobná škola, ktorú vlastní Masseyova univerzita spolu s univerzitou Viktóriinou.
V meste pôsobí aj lekárska fakulta Otažskej univerzity a časť wellingtonského technického inštitútu.
Doprava.
Diaľničná sieť a letisko.
Okolie Wellingtonu je obsluhované dvoma štátnymi diaľnicami "SH1" a "SH2", ktoré sa stretávajú na mimoúrovňovej križovatke severne od mesta. Diaľnica číslo 1 vedie samotným stredom mesta a končí pri areáli Wellingtonského medzinárodného letiska, fungujúceho v meste od roku 1935. Letisko leží 6 kilometrov juhovýchodne od centra mesta. Začínajú a končia vnútroštátne lety, niekoľko letov z Austrálie a ostrovov Tichého oceánu. Najväčšími strojmi, ktoré na wellingtonskom letisku v roku 2010 pristávajú, sú lietadlá Boeing 737-800 a Airbus A320. Väčšie lietadla musia využívať iné letiská, pretože jediná wellingtonská pristávacia dráha je dlhá iba 2051 metrov. Napriek tomu však Wellingtonské medzinárodné letisko prepraví ročne viac ako 5 miliónov cestujúcich, čo ho radí na tretie miesto medzi najrušnejšími letiskami Nového Zélandu, hneď za letisko v Aucklande a Christchurchu.
Verejná doprava.
Verejná doprava je prevádzkovaná spoločne pre celý wellingtonský región. Zabezpečujú ju väčšie množstvo spoločností pod spoločnou značkou Metlink. Každoročne prepraví až 35 miliónov pasažierov a ich počet stále narastá, čo robí z Metlinku najvyťaženejšiu dopravnú sieť Nového Zélandu. Z tohto počtu veľkú väčšinu (23 miliónov) prepravia mestské autobusy, ktorých na 103 linkách regiónu jazdí 470 a obsluhujú 2800 zastávok. 11 miliónov cestujúcich prepravia každoročne miestne železničné spoje, jeden milión cestujúcich jazdí každý rok wellingtonskou lanovkou. Zanedbateľná nie je ani lodná doprava. Dva osobné trajekty využije každoročne asi 150 000 ľudí a miera ich vyťaženie rastie najrýchlejšie z celej wellingtonskej dopravnej siete. V rokoch 1878 – 1964 bola vo Wellingtone prevádzkovaná aj električková doprava.

</doc>
<doc id="3025" url="https://sk.wikipedia.org/wiki?curid=3025" title="Volga">
Volga

Volga (, po tatársky "İdel", "İdil" alebo "İtil", po mordvicky "Рав") je s dĺžkou (podľa niektorých odborníkov ; pred výstavbou priehrad ) najdlhšia rieka Európy. V antike bola známa pod menom "Atil", v gréckej podobe "Rha".
Pramení vo Valdajskej vrchovine (po rusky "Валдайская возвышенность") pri dedine Volgoverchovie, 228 metrov nad morom a ústi v Kaspickom mori (-), má spád len . 
Do Volgy vteká asi 200 riek, v jej povodí je 151 000 riek, potokov a sezónnych tokov na ploche . Ako vodná magistrála spája Volga severnú, strednú a západnú Európu s Kaspickým morom a strednou Áziou. Priemerný ročný prietok je 258 miliárd m³. Ale nemá úmorie, keďže ústi do Kaspického mora. 
Priehrady na Volge.
Volga má najmä na strednom toku veľa priehrad:

</doc>
<doc id="3027" url="https://sk.wikipedia.org/wiki?curid=3027" title="Ural (rieka)">
Ural (rieka)

Ural ( [predtým: "Яик" - Jaik ], kaz. "Жайық" - Žajyk) je rieka pretekajúca cez Rusko a Kazachstan. 
Pramení v južnej časti pohoria Ural a vlieva sa do Kaspického mora. Celková dĺžka toku je 2 428 km. Tvorí časť prirodzenej hranice medzi Európou a Áziou.

</doc>
<doc id="3028" url="https://sk.wikipedia.org/wiki?curid=3028" title="Dneper">
Dneper

Dneper (, , ) je rieka nížinného typu v Rusku, Bielorusku a na Ukrajine. Je významná pre dopravu. Pramení vo Valdajskej vrchovine v Rusku a tečie cez Dneperskú nížinu. Južne od Kyjeva je na rieke 5 umelých nádrží a elektrární. Široký záliv, ktorým sa vlieva do Čierneho mora, sa nazýva Dneperský liman. 
Mestá na rieke Dneper.
V poradí od prameňa k ústiu. 
Priehrady a vodné elektrárne na Dnepre.
V poradí od prameňa k ústiu:

</doc>
<doc id="3029" url="https://sk.wikipedia.org/wiki?curid=3029" title="Kama">
Kama

Kama (, "Kama", udm. Кам, "Kam") je rieka v európskej časti Ruska. Je to ľavý prítok Volgy. 
Vyviera v Hornokamskej vrchovine, potom tečie pri západnom úpätí Uralu a na strednom a dolnom toku je jej dolina často zaplavená vodnými nádržami (Kamská vodná nádrž, Votkinská vodná nádrž, Kujbyševská vodná nádrž). 
Základné údaje:

</doc>
<doc id="3030" url="https://sk.wikipedia.org/wiki?curid=3030" title="Don">
Don

Don () je rieka v európskej časti Ruskej federácie, prameniaca na juh od Moskvy v meste Novomoskovsk a vlievajúca sa do Azovského mora pri meste Rostov nad Donom. Dĺžka toku je približne 1 870 kilometrov. Jeho hlavným prítokom je rieka Donec.
Dejiny.
V staroveku bola rieka považovaná za hranicu medzi Európou a Áziou. Od 9. do 12. storočia stávala na brehu rieky chazarská, neskôr staroruská pevnosť Sarkel, ktorá kontrolovala prenášanie lodí medzi Donom a Volgou. V súčasnosti je toto mesto zatopené Cimľjanskou priehradou a medzi Donom a Volgou je vybudovaný vodný kanál. Pomenovanie dala rieka aj donským kozákom, ktorí osídlili úrodné nížiny okolo Donu v 16. a 17. storočí. Toto miesto bolo počas druhej svetovej vojny svedkom ťažkých bojov operácie Uran, jedného zo zlomov v priebehu vojny.
Rieka tvorí ústredný motív v diele spisovateľa Michaila Šolochova, ktorý sa narodil v dedinke Kružilino, (súčasť stanice Vjošenskaja) na hornom toku Donu.
Priehrady a kanály.
Na svojom najvýchodnejšom bode, kde sa Don najviac približuje Volge, bol vybudovaný Volžsko-donský kanál, ktorý spája obe rieky a umožňuje tak lodnú prepravu medzi Azovským a Kaspickým morom. Hladina vody v kanáli je regulovaná Cimľjanskou priehradou na Done.
Medzi Cimľanskou priehradou a mestom Rostov nad Donom je vybudovaná trojstupňová sústava vodných diel, ktoré regulujú spád rieky a plavebnými komorami umožňujú preplávať lodiam. Prvé je postavené pri meste Nikolajevsk, ďalšie v Konstantinovsku a tretí stupeň je pri stanici Kočetovskaja. Posledné z nich, Kočetovskaja, je postavené iba 7,5 kilometra pod ústím rieky Donec do Donu, čím reguluje nielen hladinu Donu, ale aj dolný tok Donca. Kočetovský stupeň bol postavený v rokoch 1914 – 1919 a v rokoch 2004 – 2008 bol zdvojený pridaním ďalšej plavebnej komory. Je zároveň posledným vodným dielom na Done, na zvyšku rieky () je už hladina regulovaná prehĺbením dna.

</doc>
<doc id="3031" url="https://sk.wikipedia.org/wiki?curid=3031" title="Pečora">
Pečora

Pečora je rieka na severovýchode európskej časti Ruska. Je dlhá 1809 km, pramení v severnom Urale a ústi v Barentsovom mori v Severnom ľadovom oceáne. Povodie rieky sa rozkladá na ploche 322 000 km2.

</doc>
<doc id="3032" url="https://sk.wikipedia.org/wiki?curid=3032" title="Rýn">
Rýn

Rýn (po nemecky "Rhein", po francúzsky "Rhin", po holandsky "Rijn", v jaz. romanši: "Rein") je jedna z najdlhších a najvodnatejších riek západnej Európy. 
Názov.
Názov rieky vo všetkých troch jazykoch pochádza z keltského "Renos", doslova „tečúci“, z protoindoeurópskeho koreňa *"rei-" („tiecť, utekať“), z ktorého vzniklo aj anglické slovo „run“.
Dejiny.
Spolu s Dunajom tvoril Rýn podstatnú časť severných hraníc Rímskej ríše a od tých čias je živou splavnou magistrálou.
Charakteristika.
Veľká intenzita dopravy, spolu s faktom, že rieka spája najpriemyselnejšie oblasti Európy, veľmi negatívne ovplyvňuje kvalitu vody. Rieka je splavná od švajčiarskeho mesta Bazilej, pre menšie lode približne ďalej. Splavné sú aj všetky hlavné prítoky Rýna. Na hornom a strednom toku má alpský vodný režim. V oblasti delty je hladina vody v ramenách rieky vždy nad úrovňou okolitej nížiny, ktorú preto treba chrániť pred záplavami 4 hrádzami. So všetkými veľkými západoeurópskymi riekami je spojený kanálmi. Významné mestá na brehoch sú Bazilej, Mannheim, Mainz, Kolín nad Rýnom, Duisburg (najväčší vnútrozemský prístav na Rýne) a Rotterdam.
Tok.
Rieka vzniká sútokom Predného Rýnu a Zadného Rýnu vo Švajčiarsku. Podľa morfológie krajiny a charakteru toku sa rozlišuje: 
Pred ústím sa delí na niekoľko ramien:
Do rýnskej delty ústi aj belgická rieka Šelda (Schelde/Escaut).
Prítoky.
Ľavostranné prítoky.
Thur, Murg, Necker, Glatt, Sitter, Töss, Glatt, Aare, Birs, Ill, Lauter, Queich, Speyerbach, Rehbach, Isenach, Pfrimm, Selz, Nahe, Mosela, Mása, Nette, Ahr, Erft
Pravostranné prítoky.
Landquart, Ill, Dornbirner Aach, Bregenzer Aach, Argen, Schussen, Radolfzeller Aach, Wutach, Alb, Murg, Wehra, Wiese, Elz, Kinzig, Rench, Murg, Federbach, Alb, Pfinz, Kraichbach, Neckar, Weschnitz, Mohan, Wisper, Lahn, Wied, Sieg, Wupper, Düssel, Ruhr, Emscher, Lippe

</doc>
<doc id="3033" url="https://sk.wikipedia.org/wiki?curid=3033" title="Mont Blanc">
Mont Blanc

Mont Blanc alebo Monte Bianco (doslova "Biely vrch") je najvyšší vrch Álp a Západnej Európy. Leží na francúzsko-talianskej hranici v masíve Mont Blanc v Savojských Alpách. Vrchol sa vypína do nadmorskej výšky a je 11. na svete podľa svojej relatívnej výšky. Vrch je pokrytý mnohými ľadovcami, pričom najväčší z nich sa volá "Mer de Glace".
Ako prví na vrchol vystúpili 8. augusta 1786 Jacques Balmat a Michel-Gabriel Paccard. Prvá žena, ktorá vystúpila na Mont Blanc, bola v roku 1808 Mária Paradisová.
Masívom Mont Blancu prechádza dlhý tunel, ktorého stavba začala v roku 1957 a bola dokončená v roku 1965. Spája mestá Chamonix-Mont-Blanc (Haute-Savoie, Francúzsko) a Courmayeur (Valle d’Aosta, Taliansko).
Cesty výstupov.
Na vrchol Mont Blancu možno vystúpiť 4 výstupovými trasami (tzv. normálkami) a značným množstvom exponovanejších horolezeckých ciest.
Výstup cez Dôme du Goûter.
Ozubnicová dráha Tramway du Mont-Blanc vedie zo stanice Le Fayet () do výšky , kde je konečná stanica s názvom Glacier de Bionnassay.
Glacier de Bionnassay – Chata Tête Rousse (2 hod.).
Z konečnej stanice, asi po na severovýchod, vedie chodník k veľkému balvanu, kde je nápis a šípka k Chate Tête Rousse. Výrazný chodník ďalej stúpa vľavo po príkrom svahu ku krátkemu skalnému výšvihu a cez juhovýchodné svahy Les Rognes k ruinám bývalej chaty (1 hod.). Od chaty sa chodník stáča na juhovýchod až na úpätie skalného rebra, po ktorom vystúpime k ľadovcu Tête Rousse (1 hod.). Krátkym prechod cez ľadovec vedie k Chate Tête Rousse. Chata je v súkromnom vlastníctve, renovovaná, s kapacitou 50 lôžok a v prevádzke od júla do konca septembra. 
Chata Tête Rousse – Chata Goûter (3,5 hod.).
Od chaty pokračuje cesta na vrchol najskôr priamo hore po ľadovci a potom vpravo k západnému rebru, ktoré sa zvažuje od Aiguille du Goûter. Za rebrom je kuloár Grand Couloir (Couloir du Goûter), ktorým je potrebné prejsť na ďalšie rebro. Traverz v dĺžke cca je istený oceľovým lanom. Traverz kuloára je nebezpečný pre sústavne padajúce kamene rôznej veľkosti. Kuloár sa prechádza jednotlivo, a čo najrýchlejšie, aby nebolo ohrozených viac osôb. Po prechode kuloára pokračuje výstup rebrom najskôr po jeho pravej a neskôr po ľavej strane. Skala je lámavá a je tu množstvo vystupujúcich a zostupujúcich osôb. Výstup je vyznačený mužíkmi, miestami sú umelé stupy a oceľové lano. Oceľovým lanom je zaistený i najstrmší úsek v závere pod Chatou Goûter. Chata patrí zastrešujúcej organizácii horolezeckých spolkov Club Alpin Français, má 100 lôžok a je otvorená od júla do polovice septembra. Stále prístupná je jedna miestnosť so 16-timi lôžkami. 
Chata Goûter – útulňa Vallot (3 hod.).
Od chaty po širokom ľadovcovom hrebeni juhovýchodne pod úpätie ľadovcovej steny, ktorou sa vystupuje k vrcholu Dôme du Goûter (). Nasleduje mierny zostup po širokej pláni do sedla Col du Dôme (). Potom začína stúpanie na severozápadný hrebeň Mont Blancu. 125 výškových metrov nad sedlom, vľavo od cesty, je na malej skale útulňa Vallot. Útulňa patrí organizácii Club Alpin Français, má 25 lôžok so starými dekami. Je nepretržite otvorená bez vykurovania.
Útulňa Vallot – vrchol Mont Blancu (2 hod.).
Výstup pokračuje po hrebeni, v ktorom sú krátke výšvihy na vedľajšie štíty Mont Blancu, La Grande Bosse () a La Petite Bosse (). V závere po ľavej strane skaly Tournette sa vystupuje strmo na asi 100 metrov dlhý, exponovanejší vrcholový hrebeň, ktorým po spravidla dobre vyšľapanej stope vedie na rozľahlý vrchol Mont Blancu.

</doc>
<doc id="3035" url="https://sk.wikipedia.org/wiki?curid=3035" title="Ladožské jazero">
Ladožské jazero

Ladožské jazero (, , kar. "Luadogu") je sladkovodné jazero v Ruskej republike Karelsko v Leningradskej oblasti v severozápadnej časti Ruska. Je najväčším jazerom Európy a je tiež 14. najväčším sladkovodným jazerom na svete. Kotlina jazera bola vytvorená štvrtohornými pevninskými ľadovcami.
Geografia.
Jazero má priemernú rozlohu (mimo ostrovov). Jeho dĺžka zo severu na juh je 219 kilometrov a jeho priemerná šírka je 83 kilometrov; priemerná hĺbka je 51 metrov, hoci jeho maximálna hĺbka dosahuje 230 metrov v severozápadnej časti. Jazero má okolo 660 ostrovov, ktorých celková plocha činí . Jazero leží v nadmorskej výške . Väčšina ostrovov, vrátane súostrovia Valaam a skalných ostrovov Kilpola a Konevets, je situované v severozápadnej časti jazera.
Jazero je oddelené od Baltského mora Karelskou šijou a odteká z neho rieka Neva do Fínskeho zálivu. 85 % jazernej vody pochádza z prítokov, 13 % zo zrážok nad jazerom a 2 % z podzemných prameňov.
Dejiny.
Jazero sa stalo nesmierne dôležitým počas druhej svetovej vojny. V priebehu blokády Leningradu, ktorá začala potom, ako Wehrmacht dobyl mesto Šlisseľburg na južnom brehu jazera a fínska armáda dosiahla rieku Svir na východe, ktorá spája Onežské jazero s Ladožským, sa okolie jazera na tri roky stalo zúrivým bojiskom. V zimnom období, keď hladina jazera zamŕzala, využívala sa na zásobovanie Leningradu a na evakuáciu jeho obyvateľov tzv. "Cesta života", ktorá ako jediná spájala Leningrad, obkľúčený nemeckými vojskami so zvyškom Sovietskeho zväzu.
Lodná doprava.
Jazero je splavné po Bielomorsko-baltskom kanáli a po Volžsko-baltskom kanáli. Od rieky Svir až po rieku Nevu, pozdĺž južného brehu prechádza Novoladožský kanál a tiež starší Staroladožský kanál, ktorý bol postavený v 18. storočí.

</doc>
<doc id="3037" url="https://sk.wikipedia.org/wiki?curid=3037" title="Madagaskar">
Madagaskar

Madagaskar, oficiálne Madagaskarská republika, je ostrovný štát, ktorý sa skladá z ostrova Madagaskar a mnohých menších okrajových ostrovov. Leží pri juhovýchodnom pobreží Afriky, je štvrtým najväčším ostrovom sveta, druhou najväčšou ostrovnou krajinou a 46. najväčšou krajinou sveta. Jeho hlavným a najväčším mestom je Antananarivo.
Po prehistorickom rozpade superkontinentu Gondwana sa Madagaskar oddelil od Afriky v ranom jurskom období, približne pred 180 miliónmi rokov, a približne pred 90 miliónmi rokov sa oddelil od indického subkontinentu, čo umožnilo vývoj pôvodných rastlín a živočíchov v relatívnej izolácii; v dôsledku toho je Madagaskar ohniskom biodiverzity a jednou zo 17 krajín sveta s megadiverzitou, pričom viac ako 90 % voľne žijúcich živočíchov je endemických. Ostrov má subtropické až tropické morské podnebie. Madagaskar bol prvýkrát osídlený v polovici prvého tisícročia nášho letopočtu alebo skôr austronézskymi národmi, ktoré pravdepodobne prišli na kanoe z dnešnej Indonézie. Okolo 9. storočia n. l. sa k nim pridali migranti z kmeňa Bantuov, ktorí preplávali Mozambický prieliv z východnej Afriky. Postupom času sa na Madagaskare usadzovali aj ďalšie skupiny, pričom každá z nich mala trvalý prínos pre madagaskarský kultúrny život. V dôsledku toho je na Madagaskare klasifikovaných 18 alebo viac národov, z ktorých najpočetnejší je Merina z centrálnej vysočiny.
Až do konca 18. storočia vládli na ostrove Madagaskar roztrieštené spoločensko-politické zväzy, ktoré sa menili. Od začiatku 19. storočia sa väčšina ostrova zjednotila a vládla ako Madagaskarské kráľovstvo, ktorému vládli šľachtici z kmeňa Merina. Monarchia zanikla v roku 1897 pripojením k Francúzsku, od ktorého Madagaskar získal nezávislosť v roku 1960. Krajina odvtedy prešla štyrmi významnými ústavnými obdobiami, označovanými ako republiky, a od roku 1992 sa spravuje ako ústavná demokracia. Po politickej kríze a vojenskom prevrate v roku 2009 prešiel Madagaskar zdĺhavým prechodom k štvrtej a súčasnej republike, pričom ústavná správa bola obnovená v januári 2014.
Madagaskar je členom Organizácie Spojených národov (OSN), Africkej únie (AÚ), Juhoafrického rozvojového spoločenstva (SADC) a Medzinárodnej organizácie Frankofónie. Úradnými jazykmi štátu sú malgaština a francúzština. Prevládajúcim náboženstvom v krajine je kresťanstvo, pričom značná menšina stále vyznáva tradičné náboženstvá. OSN zaraďuje Madagaskar medzi najmenej rozvinuté krajiny. Ekoturizmus a poľnohospodárstvo spolu s väčšími investíciami do vzdelávania, zdravotníctva a súkromného podnikania sú kľúčovými prvkami jeho rozvojovej stratégie. Napriek značnému hospodárskemu rastu od začiatku roka 2000 sa rozdiely v príjmoch zväčšili a kvalita života väčšiny obyvateľstva zostáva nízka.
Poloha.
Ostrov sa od kontinentálnej Afriky oddelil v priebehu druhohôr (asi pred 160 miliónmi rokmi) a stále sa pohybuje juhovýchodne takmer o 2 cm za rok. Je to 4. najväčší ostrov na svete. Teraz ho oddeľuje od kontinentálnej Afriky (konkrétne od Mozambiku) 400 km Mozambický prieliv, ale jeho flóra a fauna má s africkou len málo spoločného. 600 km východne od Madagaskaru ležia v Indickom oceáne ostrovy Réunion a Maurícius, severozápadným smerom od Madagaskaru sa nachádza ostrovný štát Komory a ostrov Mayotte, ktorý spadá pod správu Francúzska.
Dejiny.
Prví obyvatelia Madagaskaru sa na ostrov preplavili na dvojitých kanoe cez Indiu a východnú Afriku z Indonézie asi pred 2000 rokmi. Ľudia z vnútrozemia Afriky sa tu usadili neskôr a dnešní obyvatelia (Malgaši) majú zmiešaný pôvod. Na centrálnej vysočine žijú prevažne kmene austronézskeho pôvodu, napr. Merina, Sihanaka a Betsileo, ktorí majú dominantné ekonomické postavenie. Pobrežie obývajú tzv. Côtiers, kmene pôvodom zo subsaharskej Afriky. Ich spoločný jazyk malgaština je príbuzný indonézskemu jazyku kmeňa Maanjancov z Kalimantanu. Zvyky a náboženstvo vrátane uctievania predkov je indonézskou a africkou zmesou. 
V 11. storočí Arabi založili na ostrove prvý sultanát, od 14. do 18. storočia tu existoval štát Imerina. Ako prví Európania objavili Madagaskar Portugalci v roku 1500. Briti a Francúzi prišli neskôr a európski misionári obrátili mnoho ľudí na ostrove na kresťanstvo. V roku 1772 dorazil do Paríža slovenský dobrodruh a cestovateľ Móric Beňovský kde zapôsobil na kráľa Ľudovíta XV., ktorý mu ponúkol zastupovať Francúzsko na Madagaskare. V roku 1776 Beňovského na Madagaskare miestni kmeňoví náčelníci zvolili za ampansacabeho (kráľa) Madagaskaru. V tom istom roku sa vrátil do Paríža, kde ho neskôr na príkaz Ľudovíta XVI. povýšili na generála, udelili mu vojenský rad Svätého Ľudovíta a doživotný dôchodok. V roku 1783 požiadal vládu Spojeného kráľovstva o povolenie expedície na Madagaskar. V roku 1784 vymenoval J. H. Magellana za povereníka pre Madagaskarský štát a oprávnil ho konať ako zástupcu vo všetkých hospodárskych a politických záležitostiach na ostrove, nasledoval Beňovského návrat na Madagaskar, kam dorazil v roku 1785. Začal budovať svoje hl. mesto Mauritánia a zorganizoval vzburu domorodcov proti francúzskym osadám. V roku 1786 nazlostené francúzske námorné ministerstvo poslalo na Madagaskar tajnú výpravu, ktorá 23. mája uskutočnila prekvapivý útok. Beňovský v boji zomrel v Mauritanii, kde ho aj pochovali. . V 19. storočí si kráľovstvo Merina na náhornej plošine podrobilo väčšinu ostrova. Roku 1885 bol vyhlásený francúzsky protektorát a v roku 1895 ostrov ovládli Francúzi a Madagaskar sa stal francúzskou kolóniou až do 26. júna 1960, kedy získal nezávislosť. Roku 1975 bol zmenený názov za súčasný.
Politika.
Po mierových desaťročiach profrancúzskej vlády bola nedávna história búrlivá. V roku 1975 sa prostredníctvom revolúcie dostal k moci prezident Didier Ratsiraka ako faktický diktátor, ktorý vyznával socialistickú protizápadnú politiku. Jeho vláda znárodnila mnoho obchodov v krajine, vrátane tých, ktoré vlastnili cudzinci. V roku 1991 ho štrajky a demonštrácie prinútili prijať demokratickejšiu ústavu a voľby v roku 1993 priviedli k moci novú vládu v čele s prezidentom Albertom Zafym. Od roku 2002 do roku 2009 bol prezidentom Madagaskaru Marc Ravalomanana. 16. marca 2009 obsadila armáda prezidentský palác a prevzala moc, ktorú následne odovzdala opozičnému vodcovi Andrymu Rajoelinovi. 17. marca toho istého roku doterajší prezident Ravalomanana odstúpil zo svojej funkcie a 21. marca bol inaugurovaný nový prezident Rajoelina.
Geografia.
Ostrov Madagaskar sa od Africkaj pevniny začal postupne odtrhávať v druhohorách až treťohorách. Jeho povrch tvorí náhorná plošina, zvoľna sa skláňajúca k západu a strmo spadajúca na východ k úzkemu pruhu pobrežnej nížiny. Na severe ostrova sa vypína vulkanický masív Tsaratanana alebo Maromokotro, ktorý meria Pozostatkom sopečnej činnosti sú dnešné kráterové jazierka a horúca žriedla. V strede ostrova vystupuje pohorie Ankaratra, ktoré má najvyšší bod Tsiafajavena, dosahujúci Na juhovýchode leží masív Andringitra, ktorý meria a na juhozápade masív Isalo s národným parkom.
Ostrov sa vyznačuje hustou riečnou sieťou. Najväčšími riekami sú Betsiboka, Mahavavy, Bemarivo, Maevarano, Sofia, Mahajamba, Ikopa, Mangoky, Onilahy a na východe Mangoro. Umelým spojením lagún na východe vznikla pobrežná vodná cesta Canal des Pangalane. Najväčšími jazerami sú Tsimanampetsotsa, Ihotry, Bemamba, Kinkony a Alaotra.
Náboženstvo.
Podľa sčítania ľudu z roku 2020 je náboženská príslušnosť na Madagaskare nasledovná: kresťania 58,09 % (z toho katolícki kresťania 25,25 %, protestantské cirkvi 30,88 %, zvyšok rôzne menšie cirkvi), tradičné lokálne náboženstvo 39,22 % (v porovnanie s celou Afrikou nezvyčajne vysoké číslo), moslimovia 2,12 %, ďalšie náboženstvo (hinduizmus, bahá´í, budhizmus, bez vyznania) – nízke desatiny či stotiny percenta. Tradičných lokálnych náboženstiev a kultov je nespočetné množstvo, napríklad tradičný kult, ktorého zasvätenci vykonávajú svoje obrady u statných starých baobabov alebo priamo v ich kmeňoch. Duté kmene obrích baobabov bývajú využívané ako obradný priestor, kam by nemal vstupovať nikto iný ako zasvätenec. V okolí takýchto stromov sa nachádzajú kultické sošky, zvláštne – často nepostrehnuteľné – symboly zavesené na vetvách a niekedy aj symbol varujúci prechádzajúceho, aby neznesvätil kulticky významné miesto. Pre istý stredomalagašský kult je baobab posvätný podobne významne ako krava pre indických hinduistov (z celkovo deviatich svetových druhov baobabov je šesť druhov pôvodne z Madagaskaru). Úplne zvláštnu úctu priznávajú ľudia na Madagaskare tzv. milujúcim sa baobabom, čo sú dva pri sebe rastúce baobaby vzájomne sa obrastajúce. Veria sa v ich magické účinky, sú posvätné. Ľudia k nim chodia, aby do svojich životov privolali šťastie a lásku. U milujúcich sa baobabov môže cestovateľ nájsť najrôznejšie dary, obetné pokrmy, alkohol alebo aj peniaze.
Podnebie.
Podnebie ostrova je tropické, ovplyvňované východnými pasátmi. Najviac zrážok (cca. ) preto spadne ročne na východnom pobreží. V zrážkovom tieni na západe a juhozápade ostrova spadne najmenej () zrážok. Polostrovu Masoala sa dokonca hovorí „Nočník Madagaskaru“, pretože tam padne 4 000 zrážok ročne. Západ je suchší: 500 zrážok ročne. Ročné teploty na Madagaskare sa pohybujú v rozmedzí od 20°C (v chladnejšom období) po 27°C (v teplejšom období).
Administratívne členenie.
Madagaskar sa delí na šesť autonómnych provincií "(faritany mizakatena)." Tie sa delia na 22 krajov "(faritra).
Kraje sa ďalej delia na 116 okresov, 1548 obcí a 16969 fokontany. Významné mestá majú zvláštny štatút ako "commune Urbane" na rovnakej úrovni ako okresy.
Fauna a flóra.
Rastlinné spoločenstvá na Madagaskare sú rôznorodé a to vďaka rôznej nadmorskej výške. V najvyšších horách nájdeme horské lúky, nižšie sú tropické dažďové pralesy, ktoré čelia nadmernej ťažbe a vyzerá to, že čoskoro budú úplne zničené. Namiesto pôvodných opadavých lesov tu nájdeme bambusové kroviny. Na juhozápade, kde je extra suché podnebie (350 mm zrážok ročne), sa nachádza tŕnistá buš alebo savana. Degradovaným trávnatým porastom sa hovorí badlandy. Nájdeme tu však aj mangrovníky.
Na Madagaskare sa kvôli dlhej izolácii od okolitých pevninských blokov (asi 130 mil. rokov) vyskytuje veľké množstvo organizmov, ktoré sú viazané iba na tento ostrov. Sú to napríklad lemury, ktorých tu žije asi 20 druhov. Iné druhy tu však chýbajú, napríklad dravé šelmy. Výnimkou je fosa.
Po osídlení človekom sa začala krajina meniť, ubudlo postupne mnoho unikátnych živočíchov, vyhubený bol napr. aj lemur "Megaladapis", ktorý bol podľa kostrových pozostatkov veľký ako osol a vážil 200 kg. Druhy, ktoré na Madagaskare prežili, označujeme za žijúce fosílie, keďže všade inde už dávno v neľútostnej konkurencii vymizli, tu však nepoznali žiadnu konkurenciu.
Ochrana prírody.
Madagaskar bol medzi prvými krajinami sveta, ktoré začali budovať systém chránených území. Prvé vznikli už v roku 1927. Bolo ich osem a pokrývali plochu 284 919 ha. Dnešná sieť zahŕňa 50 chránených území, ktoré pokrývajú plochu 1 698 640 ha.
Hospodárstvo.
Madagaskar je rozvojový poľnohospodársky štát. Väčšina obyvateľov je závislá na poľnohospodárstve, hoci iba 5% pôdy možno obrábať. Má na svoju veľkú rozlohu pomerne malé náleziská nerastných surovín a nízku výrobu elektrickej energie. Dobýva sa chróm, zlato, grafit, soľ, sľuda, polodrahokamy a drahokamy. Ťaží sa a vyváža drevo.
V poľnohospodárstve sa pestuje ryža, kukurica, maniok, cukrová trstina, batáty, zemiaky, bavlna, sisal, kokosový orech, mango, ananásy, pomaranče, banány, korenie, vanilka, klinček a káva.
Živočíšna výroba je orientovaná na chov dobytka, ošípaných, oviec, kôz a hydiny. Je tu významný rybolov. Cestná a železničná sieť je riedka.
Horolezectvo.
Madagaskar je vďaka žulovým masívom v oblastiach Andringitra - Tsaranoro, Karambony a ďalších populárnou oblasťou bigwallových horolezeckých výstupov. Do histórie horolezectva sa tu zapísali aj naši horolezci.

</doc>
<doc id="3039" url="https://sk.wikipedia.org/wiki?curid=3039" title="Geografia">
Geografia

Geografia (z , z predpony γεω- "geo-" od γε "ge" – zem a prípony -γραφία "-grafía" – -pis) alebo zemepis je náuka (alebo súbor vedeckých disciplín) zaoberajúca sa krajinnou sférou, vzťahmi (najmä príčinnými) medzi systémom prírodného prostredia a systémom ľudskej spoločnosti (spoločensko-ekonomickou sférou) v priestore a čase. Vznikla zo snahy a jej cieľom teda je preskúmať a opísať Zem, dosiahnuť najlepšie využitie prírodných zdrojov, správne rozmiestniť výrobu a utvoriť najvhodnejšie prostredie pre ľudskú spoločnosť.
Definujú ju dva základné princípy: priestorovosť a syntetickosť. Geografia objasňuje najmä pravidelnosti (alebo naopak jedinečnosti) rozmiestnenia kvalitatívne rôznych javov. Skúmajú sa prírodné územné celky („landšafty“) a človekom vytvorené priestorové jednotky: štáty, regióny, mestá a vidiecke obce. Ústredným bodom jej záujmu sú tiež prvky, štruktúry, komplexné vzťahy a procesy celosvetového geosystému. V rámci priestorovej analýzy sa geografia zaoberá pojmami ako vzdialenosť, smer, priestorové vzťahy, poloha, pohyb, interakcia a pod.
Geografia je veda na hraniciach medzi prírodnými, spoločenskými a technickými vedami. Zaraďuje sa medzi vedy o Zemi, tzv. geovedy.
Členenie.
Geografia tvorí veľký jednotný systém geografických vied, ktorý je čoraz zložitejší. Rozčleniť súbor geografických vied je veľmi náročnou úlohou a vymedziť presné hranice medzi jej disciplínami takmer nemožné. Súbor geografických disciplín sa často označuje aj ako veľký vriaci kotol rôznych myšlienkových prúdov. Všeobecne sa prijíma dichotomické členenie na dve do istej miery protichodné disciplíny fyzickú geografiu a humánnu geografiu. Jednotlivé subdisciplíny z jednej či druhej strany však presahujú túto vyčlenenú hranicu či hranice s inými vednými disciplínami. Osobitné postavenie má regionálna geografia.
Diferenciácia geografie zatiaľ nie je ukončená, preto stále vznikajú a rozvíjajú sa nové čiastkové geografické vedné odbory. Do súboru geografických vied sa často zaraďujú aj aplikované vedy ako napríklad kartografia, geoinformatika, geoštatistika a pod. Kartografiu využívajú prakticky všetky geografické disciplíny, pretože vyjadrovanie geografických javov a zákonitostí pomocou máp patrí k nevyhnutným schopnostiam každého geografa.
Fyzická geografia.
Geomorfológia sa zaraďuje niekedy aj pod samostatné geologické disciplíny a napr. pedológia pod environmentálne.
Regionálna geografia.
Regionálna geografia je výsledok zlúčenia fyzickogeografických a humánnogeografických poznatkov aplikovaných na región. Tvorí komplexnú geografiu.
Medzi vyššie uvedenými disciplínami neexistujú jednoznačné hranice.Takisto existuje veľké množstvo ďalších disciplín na rozhraní humánnej geografie a disciplín z oblasti spoločenských vied.
Ďalšie disciplíny.
Priestorové plánovanie presahuje hranice medzi technickými, sociálnymi a prírodnými disciplínami. Plánovanie miest má blízko k urbanizmu a architektúre.
Metódy.
Moderné metódy výskumu sú založené na dôkladných teoretických poznatkoch a terénnych analýzach základných prírodných a spoločenských zložiek študovaného územia. Expedičné a stacionárne metódy sa spájajú s mapovaním príslušných prírodných javov. 
V 60-tych rokoch minulého storočia (éra tzv. kvantitatívnej revolúcie) v geografii došlo k nárastu matematicko-štatistických metód, modelovania. Pomáhajú pri kvantitatívnom hodnotení skúmaných javov. Teória systémov preniká dnes do geografických analýz a syntéz, čím napomáha geografii exaktnejšie vysvetlovať vzájomné súvislosti javov v priestore.
S rozvojom informatiky v geografii vznikla nová disciplína, geoinformatika, ktorá dnes naopak preniká do iných geovied, napr. do geológie či environmentalistiky, v podobe geografických informačných systémov (GIS)
"Pozri hlavný článok: Dejiny geografie
Dejiny.
Dejiny geografie ako jednej z najstarších vied vôbec siahajú ďaleko do histórie ľudstva. Zatiaľ čo mapy boli vyrábané a používané niekoľko tisícročí skôr (doklady sú o ich používaní Sumermi) prvou kultúrou, ktorá sa podujala na systematické a vedecké skúmanie Zeme boli až starovekí Gréci, ktorí aktívne rozvíjali geografiu ako vedu. V starovekom Ríme sa pri objavovaní nových krajín rozvinuli najmä nové kartografické techniky.
Počas stredovekého úpadku vied v Európe boli významnými geografmi a kartografmi Arabi, ktorý nadviazali na staroveké poznatky.
Nasledujúc cesty Marca Pola v 13.storočí, sa v Európe opäť rozšíril záujem o geografiu. Veľké objavné cesty v 16-tom a 17-tom storočí zvýšili záujem o presné geografické údaje z preskúmaných oblastí a počas 18-teho storočia dochádza k etablovaniu sa geografie ako modernej vedy na európskych univerzitách.
V období 19-teho a hlavne od polovice 20-teho storočia dochádza v geografii k veľkému nárastu poznania ako aj k rozvoju teoreticko-metodologického aparátu. Počas tohto obdobia prešla geografia štyrmi významnými obdobiami: environmentálny determinizmus, regionálna geografia, kvantitatívna revolúcia a kritická geografia.
Súčasná geografia je veľmi veľkou a rozmanitou vednou disciplínou, ktorá čerpá poznatky takmer z každej oblasti ľudského poznania ako aj prispieva k nemu.

</doc>
<doc id="3043" url="https://sk.wikipedia.org/wiki?curid=3043" title="Maldivy">
Maldivy

Maldivy (do roku 1996 [a dnes ešte nespisovne]: "Maledivy"), dlhý tvar Maldivská republika, je štát na rovnomennom súostroví južne od Indie. 
Hlavným mestom je Male.
Geografia.
Ostrovná republika v Indickom oceáne vzdialená 500 až 1 100 km na západ a juhozápad od južného mysu Indie. Tvorí ju 19 koralových atolov, v ktorých sa vyskytuje 1100 malých ostrovčekov s rozlohou menšou ako 5 km². Obývaných je približne 220. Maldivské ostrovy sa vinú od severu na juh v dĺžke asi 880 km pozdĺž 73° východnej dĺžky a zhruba medzi rovníkom a ôsmym stupňom severnej šírky. Od súostrovia Lakadivy, ktoré administratívne patrí Indii, ich oddeľuje Prieliv ôsmeho stupňa.
Maldivy ležia na 2 600 km dlhom páse plytčín vybiehajúcom na západ a juhozápad od Indického polostrova do Indického oceánu. Spolu s nimi ležia v tomto páse súostrovie Lakadivy (na severe) a Čagoské ostrovy (na juhu). K hlavným skupinám atolov patria (od severu na juh) Tilamudati, Ma Faro, Severné Malosmadulu, Miladumadulu, Južné Malosmadulu, Fadiffolu, Kardiva, Male, Ari, Kolufuri, Mulaku, Kolumudulu, Haddummati, Suvadiva, Addu.
Povrch ostrovov je plochý a nikde nepresahuje výšku troch metrov. Ostrovné skupiny sú zoradené zväčša do oválu atolov. Zo strany od mora ich obklopuje takmer súvislý pás koralových útesov.
Keďže koralové vápence, z ktorých sa ostrovy skladajú, sú veľmi priepustné, ostrovy trpia nedostatkom prameňov pitnej vody a nemajú takmer žiadne vodné toky. Pôdy pokrývajú len časť ostrovov a sú prevažne plytké.
Podnebie.
Podnebie je horúce, s priemernými mesačnými teplotami 24 až 31 °C, s malými teplotnými rozdielmi počas dňa a zrážkami 2 000 – 2 600 mm za rok.
Dejiny.
Maldivské koralové súostrovie osídlili prisťahovalci z oblasti Srí Lanky a Indie. Väčšina obyvateľstva je etnicky príbuzná s hlavným srílanským národom – Sinhalcami.
Pôvodnú formu štátneho zriadenia predstavoval sultanát. Pri svojich prieskumných a obchodných cestách do Indického oceánu pristávali na Maldivách aj arabskí moreplavci. Pod ich vplyvom sa tu v 12. storočí rozšíril islam. V 16. storočí ostrovčeky ovládli Portugalci, ktorých po čase vystriedali Holanďania. V roku 1802 sa súostrovie stalo súčasťou britskej koloniálnej ríše a bolo v nej administratívne spojené s Cejlónom. Roku 1887 Británia ustanovila nad Maldivami svoj protektorát. Keď sa Cejlón v roku 1948 osamostatnil, zaniklo aj jeho formálne spojenie s Maldivami, kde pokračovala britská vláda. 26. júla 1965 získali Maldivy politickú nezávislosť.
Sultanát zanikol 15. marca 1968 vyhlásením Maldivskej republiky.

</doc>
<doc id="3049" url="https://sk.wikipedia.org/wiki?curid=3049" title="Aj múdry schybí">
Aj múdry schybí

Aj múdry schybí bola zábavná televízna relácia, ktorú moderovali Elena Vacvalová a Oliver Andrásy. Pôvodne ju vysielala stanica VTV, v roku 1997 úspešný formát prevzala TV Markíza, ktorá reláciu vysielala až do júna 2010. Dôvodom zrušenia boli slabšie výsledky sledovanosti v reklamne dôležitej cieľovej skupine divákov (1254).
Reláciu vyrábala produkčná spoločnosť Hattrick. Fungovala osem rokov v nezmenej grafickej podobe, kompletne nový vizuál dostala prvýkrát až v roku 2005. Ďalšia zmena prišla na jar 2010.
V decembri 2005 Markíza odvysielala jubilejný 100. diel relácie, ktorý sprevádzala súťaž o najväčší "gól" v histórii relácie. Do „hitparády najväčších gólov“ bolo pritom nominovaných 20 výrokov z predchádzajúcich 99 častí. V štyroch blokoch vybrali hostia relácie každý po jednom výroku, z ktorých vo finálovom kole zvíťazil jeden. Jeho autor získal sošku špeciálne vyrobenú pre túto súťaž a hotovosť 10 tisíc korún. Spomedzi vyše 5 000 odvysielaných odpovedí vyhrala táto: Otázka znela: „Môžu sa Slováci v Maďarsku asimilovať?“ A odpoveď: „Pravdaže sa môžu, všade sa dá asi-milovať, aj v telefónnej búdke.“
Inšpirovala sa ňou relácia českej televízie Prima "Nikdo není dokonalý", ktorú uvádzal Jiří Krampol. Na rovnakom koncepte sa v rokoch 2014 – 2016 vysielala na TV Barrandov relácia "Nikdo není perfektní".
Na Silvestra v roku 2012 začala Jednotka vysielať podobný formát s rovnakými moderátormi pod názvom Nikto nie je dokonalý. Od februára 2017 sa relácia vysielala na TV JOJ.
V súčasnosti sa relácia reprízuje na televízii Markíza Klasik.

</doc>
<doc id="3053" url="https://sk.wikipedia.org/wiki?curid=3053" title="Čína">
Čína

Čína (čín. 中国 – pchin-jin: "Zhōng guó"; doslova: „krajina uprostred“), dlhý tvar Čínska ľudová republika (čín. 中华人民共和国 – pchin-jin: "Zhōng huá rén mín gòng hé guó"), skratkou ČĽR (medzinárodne ), je štát ležiaci vo východnej Ázii. S 1,4 miliardami obyvateľov je Čína po Indii druhou najľudnatejšou krajinou sveta. Rozloha 9,6 milióna km² z nej robí štvrtý najväčší štát. Čína sa rozkladá naprieč piatimi časovými pásmami a susedí so 14 krajinami, čo je po Rusku druhý najvyšší počet na svete. Krajina sa člení na 23 provincií, päť autonómnych oblastí, štyri priamo spravované mestá v Číne (Peking, Tchien-ťin, Šanghaj, Čchung-čching) a dve osobitné administratívne oblasti (Hongkong a Macao). Hlavným mestom Číny je Peking, najľudnatejším mestom je Šanghaj.
Čínska civilizácia, rozvíjajúca sa pôvodne v úrodnom povodí Žltej rieky vo Veľkej čínskej nížine, patrí k najstarším na svete. Hoci sú jej počiatky zahalené v hmle legiend, obvykle sa umiestňujú do obdobia 2000 rokov pred n. l. Čínsky štát niekoľkokrát v dejinách zmohutnel, bol rozbitý, a potom sa znovu zjednotil. Vo fázach rozmachu bola Čína vždy poprednou svetovou ekonomickou mocnosťou, okrem iného vďaka preslávenej Hodvábnej ceste, a tak isto miestom rozvoja vedy a technológií - možno jej pripísať vynález kompasu, papiera, strelného prachu či kníhtlače. 19. storočie bolo pre Čínu však dobou stagnácie, oneskoreného prenikania rysov modernej civilizácie i mocenského poníženia. To viedlo v roku 1912 k pádu tisícročného monarchického systému a vzniku republiky, ktorej modernizačné snahy boli však zabrzdené občianskou vojnou medzi nacionalistami a komunistami (od 1927) a agresiou Japonska (od 1937). V roku 1949 nakoniec krajinu, až na malý ostrov Tchaj-wan, ovládli komunisti. Vytvorili totalitný systém s centrálne riadenou ekonomikou. Mnoho spoločenských a ekonomických experimentov, ktoré vyvrcholili tzv. kultúrnou revolúciou, viedlo však len k stagnácii, hoci Čína dosiahla istých diplomatických úspechov (od roku 1971 sa stala stálym členom Bezpečnostnej rady OSN s právom veta, keď bolo toto postavenie odoprené Čínskej republike teda Tchaj-wanu) a vojenských (vstup medzi jadrové veľmoci). Skutočný rozmach však priniesli až ekonomické reformy Teng Siao-pchinga začaté v roku 1978, ktoré v Číne zaviedli voľný trh. Zahájilo sa obdobie bezprecedentného ekonomického rastu. S tým išiel ruka v ruke rast geopolitického vplyvu a zisk statusu superveľmoci. Trauma veľmocenského poníženia z 19. storočia bola symbolicky prekonaná aj tým, keď Čína dostala pod svoju kontrolu posledné európske kolónie na svojom území, teda Hongkong a Macao. Vznáša nárok aj na ostrov Tchaj-wan a niekoľko ďalších menších území, tieto oblasti sú avšak spravované vládou Čínskej republiky, ktorá ale zatiaľ nechce byť samostatným štátom a formálne si aj naďalej robí nárok na vládu v celej Číne. Aj keď reformy Čínu veľmi priblížili k západnému ekonomickému modelu a životnému štýlu, v politickej oblasti si uchováva systém vlády jednej strany a rysy diktatúry.
Stále silnejšie geopolitické partnerstvo spája Čínu s Ruskom. Spoločne sa snažia vytvoriť blok, ktorý by oponoval Európe, Spojeným štátom a ich ázijským spojencom, ako sú Japonsko a Južná Kórea. Napätie týchto dvoch veľkých blokov sa niekedy označuje za druhú studenú vojnu. O možnosti, že by medzi týmito dvoma blokmi spadla nová železná opona, sa začalo silno diskutovať hlavne po ruskej invázii na Ukrajinu v roku 2022, rovnako ako o tom, ako veľmi sú záujmy Ruska a Číny v tejto veci zladené - čínsky vplyv bol od 80. rokov postavený na otvorenej globalizovanej ekonomike a vývozu do západných krajín.
V roku 2012 sa Čína stala najväčšou ekonomikou sveta z hľadiska hrubého domáceho produktu (HDP) v parite kúpnej sily. Z hľadiska nominálneho HDP je druhou najväčšou ekonomikou po Spojených štátoch. Tak isto je druhá na svete podľa kritéria národného bohatstva. Krajina je najväčším svetovým výrobcom a vývozcom. Jej bohatstvo však nie je v čínskej spoločnosti rozložené rovnomerne (má omnoho vyššiu mieru ekonomických rozdielov medzi ľuďmi než Európa) a tak isto pri prepočte svojho ekonomického výkonu na obyvateľa sa tento výkon javí skôr priemerným - v HDP (PPP) per capita je Čína 77. na svete (ak počítame len skutočne suverénne štáty), presne na úrovni globálneho priemeru (v Európe to zodpovedá úrovni Severného Macedónska). Spojené štáty sú z tohto hľadiska desiate.
Vojenská moc Číny trvalo rastie. Po USA a Rusku má tretiu najsilnejšiu armádu na svete a druhý najvyšší obranný rozpočet.
Základné informácie.
Čína je so svojimi taká veľká ako Spojené štáty alebo celá Európa až po Ural. Z toho vyplýva, že sa jej povrch, klimatické podmienky a s tým aj predpoklady pre ľudský život v regiónoch veľmi odlišujú. Územie Číny je vymedzené prírodnými hranicami: na východe a juhovýchode sú to moria (Žlté more, Východočínske more a Juhočínske more), na juhu, na západe a severozápade delia Čínu od jej susedov vysoké horské masívy a na severe stepi a púšte
Dejiny.
Predhistória.
Pôvodné osídlenie Číny patrí medzi najstaršie na svete. Archeologické objavy "Sinanthropua Pekinensis" dokazujú osídlenie už pred pól miliónom rokov.
Vlády dynastií.
Dynastia Sia je považovaná za prvú čínsku vládnucu dynastiu. Šang je historicky prvá doložená čínska dynastia. Vládla v 17. až 16. storočí pred našim letopočtom. Bolo už používané písmo a kalendár.
Dynastia Čou vládnuca v 11. až 8. storočí pred našim letopočtom už ovládala a spravovala rozsiahle územie od rieky Jang-c’-ťiang až po Veľký čínsky múr. Čouské obdobie sa delí na Západný a Východný Čou. V období Východného Čou sa vládnuci kráľ presunul na miesto moderného Si-anu. Postupne moc čouskeho kráľa zoslabla. V 8. až 5. storočí pred n. l. nasledovalo Obdobie jari a jesene, kde si vládcovia údelných štátov rozdelili krajinu medzi sebou. Potom sa v období bojujúcich štátov stretlo niekoľko silných štátov v boji o vládu nad Čínou. V ňom zvíťazila dynastia Čchin, ovládajúca región okolo pôvodnej čouskej metropole.
Vláda dynastie Čchin priniesla zjednotenie územia pod silno centralizovanú vládu. V tomto období, 220 rokov pred našim letopočtom, sa začal stavať Veľký čínsky múr, postavený zavlažovací systém, uskutočnila sa reforma písma a boli zjednotené miery a váhy.
Z nasledujúcich zmätkov po páde ríše Čchin sa zrodila dynastia Chan, keď Liou Pang, jeden z vodcov protičchinských povstalcov, opätovne zjednotil Čínu a v roku 202 pred n. l. sa vyhlásil za cisára. Dynastia Chan je považovaná za jednu z najmocnejších dynastií v celej čínskej histórii. V tomto období, 206 pred n. l. až 220 nášho letopočtu, došlo k rozvoju obchodu a kultúry. Technické znalosti zahrňovali používanie papiera a porcelánu. Dynastia Chan nadviazala na predchádzajúcu vojenskú expanziu dynastie Čchin. Došlo k prvým kontaktom so Západom, so starovekými Rimanmi.
V priebehu 1. storočia nášho letopočtu sa z Indie do Číny rozšíril budhizmus. V období troch kráľovstiev (220 - 280) sa Čína najprv rozpadla na tri štáty a neskôr sa roztrieštenosť ešte zvýšila. Toto obdobie je tradične vymedzené rokom 220 n. l., keď oficiálne vznikol štát Wej, a rokom 280, keď ríša Ťin dobyla štát Wu.
Počas dynastie Suej, na prelome 6. a 7. storočia, došlo k opätovnému zjednoteniu krajiny. Za nasledujúcej dynastie Tchang, 618 až 907, nastal "zlatý vek" v oblasti umenia a literatúry. Čína sa v tomto období stala najvýznamnejším štátom v Ázii. Bola vynájdená kníhtlač. Čína nadviazala politické kontakty s Japonskom a krajinami južnej a Západnej Ázie.
V rokoch 907 až 960, v tzv. období Piatich dynastií a desiatich kráľovstiev, došlo k ďalším vojnám a fragmentáciam ovládaných území. Nasledujúca vláda dynastie Sung (960 - 1279) bola naopak obdobím veľkých hospodárskych a kultúrnych úspechov. Došlo k rozvoju manufaktúr, výmen a obchodu, významnému rozvoju peňažného hospodárstva, vied a aj farmakológie.
Vládu dynastie Sung ukončili v poslednej štvrtine 13. storočia nájazdy Mongolov. Mongoli ovládli celú Čínu a ich ríša siahala cez celú Áziu až do Európy. Prvým z vládcov mongolskej dynastie Jüan bol chán Chubilaj (známe sú jeho kontakty s benátskym cestovateľom Markom Polom).
Počas vlády Mongolov vypuklo v Číne viacero povstaní, posledné z nich Mongolov vyhnalo a ustanovilo dynastiu Ming (1368-1644). Hlavným mestom dynastie Ming sa stal Peking. V tomto období došlo k rozvoju námorného obchodu a stavby lodí. Cestovateľ Čeng Che vďaka tomu preskúmal juhovýchodnú Áziu, Indiu, Arabský polostrov a východnú Afriku. Skvalitnilo sa aj spracovanie železa a došlo k rozvoju umeleckých remesiel. V 16. storočí začali do Číny prenikať portugalskí obchodníci a misionári, ale ich vplyv bol neskôr výrazne obmedzený na oblasť mesta a prístavu Macao.
Poslednou dynastiou v Číne bola mandžuská dynastia Čching. Vládla v rokoch 1644 až 1911. Prví cisári tejto dynastie obnovili moc a hranice ríše ako bývali počas dynastie Tchang. Čínska ríša zahrňovala Mandžusko, Mongolsko, Taiwan a Tibet. Cisári dynastie Čhing podporovali vedu a umenie. Dlhé obdobie mieru, keď stúpla životná úroveň obyvateľov cisárstva, bolo zakončené tzv. Ópiovou vojnou (1839 - 1842) s Angličanmi. Po porážke musela Čína postúpiť Spojenému kráľovstvu Veľkej Británie a Írska mesto Hongkong, ktoré sa stalo britskou korunnou kolóniou. Nasledovali ďalšie dve ópiové vojny a pokles životnej úrovne obyvateľov. Na konci 19. storočia sa Čína dostala do vojenského konfliktu s Japonskom. Po niekoľkých protimandžuských povstaniach bol v roku 1911 posledný cisár dynastie Čching Pchu-i nútený abdikovať a 29. decembra 1911 bola vyhlásená Čínska republika.
Čínska republika.
Čínsko-japonská vojna.
V roku 1931 po tzv. Mukdenskom Incidente obsadila japonská armáda Mandžusko a vytvorila tú bábkový štát Mandžukuo, ktorý sa stal odrazovým mostíkom k japonskej invázii do ostatných častí Číny. Incident na moste Marca Pola, ktorý bol umelo vyvolaný Japoncami, sa stal zámienkou na rozpútanie 8 rokov trvajúcej druhej čínsko-japonskej vojny (1937 – 1945), ktorá je niekedy považovaná za súčasť 2. svetovej vojny.
Japonská cisárska armáda sa pri svojom ťažení do Číny dopúšťala mnohých vojnových zločinov. Najznámejším z nich bol Nankinský masaker v roku 1937, pri ktorom japonskí vojaci zmasakrovali az 300 000 civilistov a vojnových zajatcov. Zvláštna japonská jednotka 731, ktorá bola umiestnená v Mandžusku, robila pokusy na ľuďoch. Japonci na obyvateľstve testovali biologické zbrane, napríklad antrax alebo bubonický mor, ktorými sa nakazili státisíce Číňanov. Celkovo si druhá čínsko-japonská vojna vyžiadala cez 11 miliónov obetí.
Čínska občianska vojna.
Po druhej svetovej vojne vypukla v Číne opäť občianska vojna medzi Komunistickou stranou Číny ("Kungčchantang") a vtedy ešte vládnucimi nacionalistami ("Kuomintang"). Vojna skončila v roku 1949 víťazstvom komunistov. Tí pod vedením Mao Ce-tunga prevzali kontrolu nad celou pevninskou Čínou vrátane ostrova Chaj-nan. Príslušníci Kuomintangu boli donútení stiahnuť sa na ostrov Tchaj-wan a niekoľko menších priľahlých ostrovov, čo je územie dnešnej Čínskej republiky. 1. októbra 1949 vyhlásil Mao Ce-tung na pekingskom námestí Nebeského pokoja slovami „Číňania povstali“ Čínsku ľudovú republiku.
Čínska ľudová republika.
Vláda Mao Ce-tunga.
Obdobie vlády počas života Mao Ce-tunga (1949 – 1976) dodnes vzbudzuje mnoho kontroverzií, hlavne kvôli nezmieriteľnej politike voči odporcom, mnohým omylom a až zločinným dôsledkom na obyvateľstve spôsobených okrem iného nekompromisným vykladaním komunistickej ideológie.
Nová vláda okamžite uzákonila pozemkovú reformu, znárodnila priemyselnú výrobu a začala s vyhlasovaním kampaní (programy gramotnosti, očkovanie, zvýšenie kvality poľnohospodárstva atď.). Hneď po vzniku nového štátu v roku 1949 ČĽR formálne anektovala Východný Turkestan (dnešná autonómna oblasť Sin-ťiang) a v roku 1950 aj Tibet (oficiálne až v roku 1951, dnešná Tibetská autonómna oblasť), čím dokončila opätovné zjednotenie územia pripojením všetkých separatistických štátov vzniknutých po vyhlásení republiky v roku 1912. Komunistická Čína sa tak isto zapojila do kórejskej vojny (1950 – 1953) na strane Severnej Kórey. V roku 1956 bolo ohlásené pod heslom „Nech rozkvitá sto kvetov umenia, nech súperí sto škôl učenia“ Hnutie sto kvetov, v rámci ktorého boli intelektuáli vyzvaní, aby dali kritikou podnety pre ďalšie zlepšenie krajiny. Keď sa ale kampaň postupne zvrhla na kritiku vládneho režimu, nasledovala kampaň proti pravičiarom (1957), ktorá odsúdila státisíce ľudí, prevažne intelektuálov, na smrť alebo na prevýchovu.
V pokuse dohnať a predbehnúť Západ, bol vyhlásený tzv. Veľký skok vpred (1958 – 1960), ktorý ale skončil katastrofou – na hladomor zomrelo podľa odhadov dokonca viac než 30 miliónov ľudí, a preto z čela KS Číny odstúpil Mao Ce-tung, napriek tomu si aj naďalej udržiaval v strane veľký vplyv, a na jeho miesto bol zvolený Liou Šao-čchi. V dôsledku ideologickej roztržky so Sovietskym zväzom od roku 1960 bola ČĽR medzinárodne izolovaná. V roku 1964 bola uskutočnená prvá úspešná jadrová skúška a ČĽR sa tak zaradila medzi jadrové mocnosti.
Kultúrna revolúcia.
Mao Ce-tung získal podporu medzi roľníkmi predovšetkým vďaka pozemkovej reforme, ktorá rozdelila pôdu medzi 300 miliónov ľudí, ktorí dovtedy žiadnu pôdu nevlastnili. Pôvodní majitelia pozemkov, ktorých komunisti označovali ako kulakov, boli často vyháňaní a zabíjaní, odhady hovoria o 800 tisíc až 5 miliónoch zabitých statkárov. Čínska populácia sa z 550 miliónov takmer zdvojnásobila na viac než 900 miliónov. Avšak Mao Ce-tungov rozsiahly projekt ekonomickej a sociálnej reformy, tzv. Veľký skok vpred medzi rokmi 1958 a 1961, mal za následok okolo 45 miliónov úmrtí, väčšinou následkom hladomoru.
V roku 1966 Mao Ce-tung inicioval Veľkú proletársku kultúrnu revolúciu, ktorá bola postavená na myšlienke nepretržitej revolúcie a masovej demokracie, a mala za cieľ odstrániť kapitalizmus vo vnútri strany. Hlavným Maovým dôvodom pre uskutočnenie revolúcie však zrejme bolo to, že od roku 1959 postupne strácal vplyv vo vedení strany a týmto spôsobom sa chcel zbaviť svojich ideologických odporcov a osobných nepriateľov. Kampaň bola zameraná proti štyrom prežitkom – "starému mysleniu, kultúre, obyčajom a návykom". Hnacou silou Maovej revolúcie sa stala mládež, ktorá vytvárala tzv. Červené gardy. Hlavnými obeťami kampane sa stali Liou Šao-čchi a Teng Siao-pching, zahraniční diplomati a vôbec všetky autority. V dôsledku toho došlo k obrovským škodám na kultúrnom dedičstve (boli pálené knihy, vyplienené múzea a ničené historické budovy) a krajina sa zmietala v chaose. Kampaň trvala do roku 1969, ale jej výsledky pretrvali do Maovej smrti v roku 1976 a ďalej.
Centrum výskumu dejín Komunistickej strany uviedlo v máji 1984 nasledujúce počty vzťahujúce sa ku Kultúrnej revolúcii: 4,2 milióna ľudí bolo zatknutých, 1,7 milióna ľudí zomrelo neprirodzenou smrťou, 135 000 ľudí bolo označených za kontrarevolucionárov a popravených, 237 000 ľudí bolo zabitých, 7,03 milióna ľudí bolo zmrzačených. Akademický výskum odhaduje počet obetí na 400 tisíc až 8 miliónov.
Liberalizácia ekonomiky.
Kultúrna revolúcia skončila až smrťou Mao Ce-tunga. V následnom boji o moc neuspela tzv. Banda štyroch, ktorá mala veľký podiel na kultúrnej revolúcii. Bola obvinená z uvedenia krajiny do chaosu a všetci členovia odsúdení k vysokým trestom. Na čelo štátu sa dostalo proreformné krídlo KS Číny reprezentované Teng Siao-pchingom, ktorý riadil dianie v strane a v štáte. Súčasne s tým pokračovalo zlepšovanie vzťahov so Západom, ktoré začalo návštevou Henryho Kissingera v Pekingu v roku 1971.
V nasledujúcich rokoch sa uskutočnili mnohé reformy, vďaka ktorým sa Čína hlavne ekonomicky priblížila viac k Západu. Boli zriadené tzv. „Špeciálne ekonomické zóny“, kde bolo umožnené podnikanie západným investorom. Naopak bola zavedená politika jedného dieťaťa, ktorá spomalila populačný rast a priniesla mnohé negatívne vplyvy, vrátane nepomeru medzi pohlaviami, starnutie populácie a úbytok pracovnej sily.
Študentské protesty na námestí Tchien-an-men.
V roku 1989 došlo po narastajúcej nespokojnosti k protestom študentov proti vláde KS Číny na námestí Nebeského pokoja v metropole Pekingu, tie však boli tvrdo potlačené zásahom armády a uvrhli ČĽR do prechodnej izolácie. K demokratizácii a zavedení pluralitného systému nedošlo, komunistické vedenie krajiny sa však generačne obmenilo a pokračovalo naďalej v hospodárskych reformách.
90. roky a nové tisícročie.
1. júla 1997 bol k Čínskej ľudovej republike pripojený Hongkong, predtým pod správou Veľkej Británie, pod podmienkou „jedna krajina, dva systémy“; 20. decembra 1999 bolo pod rovnakými podmienkami pripojené Macao, predtým pod správou Portugalska.
Vo výdajoch na ozbrojené sily sa Čína dostala na druhé miesto, hneď za Spojené štáty, a výrazne začala modernizovať všetky zložky armády.
Počas administratívy Chu Ťin-tchaa, ktorá vládla od roku 2003, začali byť riešené problémy hlavne v sociálnej oblasti. Vláda vytvorila koncept s názvom "Harmonická spoločnosť", ktorý sľubuje fúziu socializmu a demokracie, podporu strednej triedy, vládu práva, a zároveň zahrňuje prvky nového konfucianizmu. Táto administratíva bola vôbec prvou v histórii ČĽR, ktorá začala otvorene podporovať náboženstvo, a to hlavne budhizmus a taoizmus, ktoré vidia ako tradičnú súčasť čínskej kultúry. Niektorí zahraniční pozorovatelia avšak označujú aktivitu čínskej vlády za ďalší pokus o namaľovanie falošného obrazu, lebo v krajine neustále prebiehajú masové represie, cenzúra informácií a zatýkanie ako v predchádzajúcich obdobiach. Pokračujú aj reštrikcie proti určitým náboženským skupinám proti ktorým trvá takzvaný „boj proti zlým kultom“, ktorý Strana vyhlásila v roku 1999, zasiahnuté sú všetky náboženstvá, ktorá sa nepodriaďujú Strane, teda kresťania lojálni pápežovi, budhisti lojálni dalajlámovi, Fa-lun Kung lojálni k zakladateľovi Li Chung-č'ovi. Potláčané sú práva národnostných menšín, predovšetkým Tibeťanov a Ujgurov, ktorí boli internovani v tzv. prevýchovných centrách, ľudskoprávni aktivisti čelia prenasledovaniu. V rokoch 2019-2020 boli potlačené prodemokratické protesty v Hongkongu. Počas pandémie Covidu-19 v rokoch 2020 - 2022 uplatňovala vláda politiku "nulového covidu", vďaka čomu bola po dobu troch rokov de facto izolovaná od zvyšku sveta.
V uplynulých štyroch desaťročiach zaznamenala Číny obrovský ekonomický rast, ktorý viedol k zvýšeniu životnej úrovne a podľa čínskych údajov sa vymanilo viac než 800 miliónov ľudí z chudoby. Na druhej strane došlo k výraznej devastácii životného prostredia a na rozdiel od predpovedí nedošlo k demokratizácii a liberalizácii politického systému.
Geografia.
Rozloha a poloha.
Čína je z hľadiska rozlohy tretím najväčším štátom sveta (po Rusku a Kanade). Jej povrch je - pri započítaní všetkých území, ktoré si ČĽR nárokuje (vrátane Taiwanu a niekoľkých sporných pohraničných území) - 9 596 960 kilometrov štvorcových. Ak odpočítame Taiwan, tak rozloha je 9 560 772. Pri započítaní vnútorných vodných plôch a sporných území tak rozloha je 9 780 000 kilometrov štvorcových, čo je maximálna uvádzaná hodnota.
Čínska ľudová republika sa nachádza vo východnej Ázii pri západnom pobreží Tichého oceánu. Od severu na juh sa rozkladá od rieky Chej-lung-ťiang (Amur) na 53° s.š. k najjužnejšiemu cípu ostrovov Nan-ša (Spratlyho ostrovy) na 18° s.š. Spojnica meria okolo 5 500 km. Od Pamíru na západe (71° v.d.) po sútok riek Chej-lung-ťiang a Ussuri (135° v.d.) presahuje spojnica 5 200 km. Časový rozdiel je viac než štyri hodiny, v celom štáte sa však používa jednotný čas (UTC+8). Tradičným európskym označením pre oblasť Číny (aj Japonska) je "ďaleký východ".
ČĽR susedí priamo so 14 krajinami. Má suchozemskú hranici s dĺžkou 22 800 km a (spolu s omnoho väčším Ruskom) najviac susedov zo všetkých štátov sveta. Po smeru hodinových ručičiek sú nimi India (dĺžka hranice 3 380 km), Pakistan (523 km), Afganistan (76 km), Tadžikistan (414 km), Kirgizsko (858 km), Kazachstan (1 533 km), Rusko (3 645 km), Mongolsko (4 677 km), Severná Kórea (1 416 km), Vietnam (1 281 km), Laos (423 km), Mjanmarsko (2 185 km), Bhután (470 km) a Nepál (1 236 km). More ďalej oddeľuje Čínu od Južnej Kórey, Japonska, Čínskej republiky na Tchaj-wane, Filipín, Bruneja, Malajzie a Indonézie.
ČĽR vedie spor o pozemnej hranici s Indiou. Podobný rozpor má aj s Tadžikistanom. Tak isto aj krátky úsek hranice s KLDR nie je určený. Pohraničné spory s Ruskom boli urovnané v roku 2008.
Na východe a na juhu obmývajú čínske územie moria. Po smeru hodinových ručičiek je to Pochajský záliv, ktorý je považovaný za čínske kontinentálne more, ďalej potom Žlté, Východočínske a Juhočínske more, ktoré sú okrajové moria Tichého oceánu. V teritoriálnych vodách Číny s celkovou rozlohou 4,73 milióna km² sa nachádza cca 5 400 ostrovov. Najväčší z nich s rozlohou 36 000 km² je Tchaj-wan (ovládaný je však Čínskou republikou), nasledovaný ostrovom Chaj-nan (34 000 km²). Najvýchodnejšími čínskymi ostrovmi je súostrovie Tiao-jü nachádzajúci sa severne od Taiwanu, pričom najvýchodnejšie leží ostrov Čch'-wej; ostrovy sú však pod námornou kontrolou Japonska. Mnoho ostrovov, ostrovčekov a skalných útesov, ktoré sa nachádzajú na juhu, sú označované ako „ostrovy Juhočínskeho mora“, pričom hlavne patria do štyroch väčších súostroví: Tung-ša "(Východné piesky)," Si-ša "(Západné piesky)," Čung-ša "(Stredné piesky)" a Nan-ša "(Južné piesky)"; o oblasť sa stále vedú rozsiahle územné spory.
ČĽR je zaangažovaná v spletitom spore o ostrovy Nan-ša (Spratlyho ostrovy) s Malajziou, Filipínami, Čínskou republikou, Vietnamom a Brunejov a v spore o súostrovie Tiao-jü-tao (Senkaku) s Japonskom a s Čínskou republikou. Ďalej vedie spor o námornú hranicu s Vietnamom v Tonkinskom zálive. Ostrovy Si-ša (Paracelské ostrovy) sú obsadené Čínskou ľudovou republikou, ale nárokované Vietnamom a Čínskou republikou na Taiwane. Podobná situácia je aj okolo súostrovia Tung-ša (Prataské ostrovy) a Čung-ša.
Geológia a geomorfológia.
Takmer celé územie Číny leží na Eurázijskej litosférickej platni. Jej zrážka so susednou indoaustrálskou platňou spôsobila alpínsko-himalájske vrásnenie, ktoré ovplyvnilo podobu hlavne západnú časť čínskeho územia. Oblasť zrážky je doposiaľ tektonicky aktívna (Tibetská náhorná plošina). Významný tektonický zlom - Severovýchodný zlom - prebieha naprieč Čínou, od rieky Ussuri až po Tri rokliny. Práve na tomto zlome došlo k masívnemu zemetraseniu v roku 1976, ktoré si vyžiadalo štvrť milióna obetí. Najväčším pohorím Číny (a sveta) sú Himaláje, tvoriace južnú hrádzu Tibetskej náhornej plošiny. Zároveň tvorí prírodnú hranicu Číny s Indiou, Nepálom a Bhútánom. Nachádza sa tu aj najvyššia hora sveta, Mount Everest (čínsky "Ču-mu-lang-ma feng", tibetsky "Qomolangma"), ktorá je hraničnou horou medzi Nepálom a Čínou (presnejšie jej Tibetskou autonómnou oblasťou). Jej obvykle udávaná výška je 8849 metrov nad morom, tá sa ale pomaly stále zvyšuje, pretože tlak indoaustrálskej platne na eurázijskú trvá a celé Himaláje sa naďalej zdvíhajú. Everest sa stal veľkým lákadlom extrémnej turistiky, tú sa však Čína, pre jej negatívne dopady na životné prostredie, rozhodla regulovať. V Sin-ťiangu, v severozápadnom cípe Číny, sa naopak nachádza Turfanská preliačina, najnižšie položené miesto v krajine. Dosahuje hĺbku až 154 metrov pod hladinou mora a jej rozloha je niečo okolo 50 000 km². Je rovnako najsuchším a najteplejším miestom Číny (s extrémami dosiahnutých teplôt). Kúsok za ňou sa pritom zdvíhajú výbežky Ťanšanu, ktoré ich oddeľujú od Džungárskej panvy na severe a Tarimskej panvy na juhu.
Podnebie.
V severovýchodnej Číne bývajú studené zimy a horúce letá s primeraným množstvom zrážok. Šanghaj leží vo východnej oblasti strednej Číny, má mierne zimy a vysoké množstvo zrážok. Na juhovýchode je vlhké subtropické podnebie, na západe je podnebie veľmi drsné. Lhasa má veľmi studené zimy a málo zrážok. Napriek tomu, že Čína leží južnejšie (bližšie k rovníku) ako Európa, má v priemere nižšie teploty, a to aj v nížinných oblastiach, čo je spôsobené predovšetkým dvoma bariérami, ktoré zabraňujú prenikaniu teplého vzduchu – na juhovýchode sú takou bariérou Himaláje, na severovýchode je to tzv. sibírska anticyklóna (či tiež sibírsko-mongolská tlaková výš). Počasie v Číne najviac ovplyvňujú monzúny (vetry vznikajúce z rozdielu teplôt medzi pevninou a oceánom, ktorý vzniká odrazom slnečného svitu od zemského povrchu späť do atmosféry a naopak jeho pohlcovaním vodnou masou oceánu). Monzúnové prúdenie prichádza na územie Číny poväčšine z východného pobrežia, obzvlášť od Juhočínskeho mora, a postupom do vnútrozemia slabne. Bariérou, ktorá monzúnové prúdenie pri jeho postupe do vnútrozemia poväčšine zastaví, je pohorie Cheng-tuan Šan. Na juhovýchode Číny, kde sa monzúnové prúdenie najviac uplatňuje, sa rozlišujú (ako aj v iných podobných oblastiach) predovšetkým dve ročné obdobia: obdobie sucha a a obdobie dažďov. Na severovýchode majú vplyv aj zimné monzúny spôsobené sibírskou anticyklónou, posilnenou chladným prúdom Oja-šijo v Japonskom mori. Monzúny môžu byť sprevádzané aj tajfúnmi (ako v Ázii hovoria tropickým cyklónom), ale ich vplyv je silný len na čínskych ostrovoch či na juhovýchodnom pobreží, pred vstupom nad čínsku pevninu sa tajfúny väčšinou rozbijú či stratia silu. Himaláje, sibírska anticyklóna a monzúnové prúdenie z juhovýchodu Čínu roztínajú na dve časti aj čo sa týka zrážok. Klimatológovia tak rozlišujú aridnú (suchú) a humídnu (vlhkú) Čínu. Extrémne málo zrážok je v zrážkovom tieni Himalájí, na juhozápade. Hranica aridity/humidity ovplyvnila aj kultúrne dejiny, v aridných oblastiach sa rozvinuli pastierske a kočovné spoločnosti, zatiaľ čo v humídnych poľnohospodárske a usadené spoločnosti. Hranica vlhkosti je zároveň aj hranicou medzi „studenou“ a „teplou“ Čínou. Tradične sa za hraničnú čiaru považuje rieka Jang-c’-ťiang. Veľmi dlho v Číne dokonca platilo pravidlo, že na juh od Jang-c'-ťiang sa stavajú budovy bez vykurovania a na sever s vykurovaním. Najvyššiu priemernú teplotu má ostrov Chaj-nan oddelený od Lejčouského polostrova Chajnanským prielivom. Chaj-nan je tiež nazývaný aj "čínskym Havajom" a je veľmi vyhľadávanou turistickou destináciou. S využitím Köppen-Geigerovej klasifikácie možno Čínu rozdeliť najmä na štyri klimatické oblasti - juhovýchod má subtropickú klímu, juhozápad miernu monzúnovú klímu, severovýchod miernu kontinentálnu a juhovýchod, ovplyvnený hlavne Himalájami, má alpínske chladné. Len úzky pás pobrežia na juhu a najmä tamojšie ostrovy možno označiť za tropické monzúnové.
Vodstvo.
Čína je obmývaná štyrmi okrajovými morami Tichého oceánu. Najväčším a strategicky najvýznamnejším morom pri čínskom pobreží je Juhočínske more. Vo Východočínskom mori leží sporný ostrov Taiwan. Šelfové Žlté more získalo názov podľa sprašových usadenín zo Žltej rieky. Na jeho okraji leží ešte Pochajské more. Výsostné vody ČĽR (o ktoré sa nevedie spor) majú rozlohu 879 666 kilometrov štvorcových (teda zhruba päťkrát menej ako výsostné vody Japonska). Riečny systém možno rozdeliť na úmorie Tichého oceánu, Indického oceánu, Severného ľadového oceánu a bezodtokú oblasť. 60 percent tohto systému je odvodňovaných do Tichého oceánu (východ). 30 percent je bezodtoká oblasť (západ Číny). 10 percent čínskych riek spadá do úmoria Indického oceánu (juhozápad). Jedno percento tečie do Severného ľadového oceánu (malá oblasť v pohorí Altaj). Do Tichého oceánu ústia štyri najdôležitejšie čínske rieky: Jang-c’-ťiang (najdlhšia rieka Ázie aj Eurázie, tretia najdlhšia na svete), Žltá rieka (Chuang-che), hraničná rieka Amur a Perlová rieka. Dohromady tieto štyri rieky odvodňujú 40 percent územia Číny. Rieky Amur, Argun a Ussuri spolu vytvárajú najväčšiu riečnu hranicu (hranicu medzi dvoma štátmi tvorenou riekou) na svete. Oddeľujú územie Ruska a Číny. V povodí Jang-c’-ťiang sa nachádzajú dve najväčšie sladkovodné jazerá Číny - Tung-tching-chu (5000 km²) a Pcho-jang-chu (2700 km²). Ich rozloha však silne kolíše. Najväčším slaným jazerom je Kukunor v provincii Čching-chaj, často označované za najväčšie čínske jazero vôbec. Podľa čínskych vedcov mu však hrozí vyschnutie.
Rastlinstvo a živočíšstvo.
Čína má bohatú faunu a flóru. Klimatické podmienky oblasti sa dlhodobo menili len nepatrne, v Číne sa dá nájsť nezanedbateľné množstvo reliktov a endemitov, či už spomedzi rastlinstva alebo zveriny. Rastie tu vyše 7 000 druhov drevín (vrátane 2 800 druhov stromov). Druhovo bohatá je severovýchodná Čína so stepnou vegetáciou na rovinách a vegetáciou zmiešaných lesov a tajgy na horách. Pôvodné rastlinstvo južnej Číny zahŕňa duby, vždy zelené gaštany, palmy, spomedzi ihličnanov cyprusy a tuje. V najjužnejších častiach Číny sa zachovali rozlohou neveľké oblasti tropických pralesov. Na území Číny žije zhruba 2 000 druhov stavovcov, čo je 10 % z celosvetového výskytu. Vďaka bohatému zastúpeniu vtáctva je Čína nazývaná „vtáčím rajom“. Význačné postavenie v čínskej faune zaujíma panda veľká, ktorá je symbolom ochrany ohrozených druhov. Fauna je ohrozovaná odlesňovaním, zmenou prirodzených životných podmienok a životného prostredia i tradičnou čínskou kultúrou, v ktorej sú niektoré živočíchy považované za afrodiziakum.
Hospodárstvo.
Čínska ľudová republika je v súčasnosti druhou najväčšou svetovou ekonomikou podľa nominálnej HDP a najväčšou ekonomikou podľa PKS. V Číne prevláda rozvíjajúca sa zmiešaná trhová ekonomika, ktorá má prvky plánovej ekonomiky, čiže zahŕňa priemyselné vyhlášky, ako aj päťročné plány. Ekonomika Číny prispieva viac ako 18% do svetovej ekonomiky, ako v HDP tak v PKS (2022). Ekonomika je tvorená ako podnikmi verejného sektora, tak štátom vlastnenými podnikmi či podnikmi so zmiešaným vlastnictvom, plus veľký sektor domáceho súkromného sektora a nevylučuje ani pôsobenie zahraničných podnikov v systéme. Najväčším prispievateľom do čínskej ekonomiky sú súkromné investície a export. 
Čína je svetovo najväčšia výrobná ekonomika a najrýchlejšie rastúci spotrebiteľský trh, zároveň je najväčším vývozcom a druhým najväčším dovozcom tovarov na svete. Svojím vplyvom na hýbanie obchodu si Čína udržuje popredné postavenie v medzinárodnom obchode. S viac ako 770 miliónov pracovníkmi patrí Čína ku krajinám s najväčšou . Podľa prieskumu z roku 2021, je takmer 493 miliónov Číňanov zaradených v strednej ekonomickej triede a okolo 242 miliónov sa nachádza vo vyššej strednej triede. Taktiež sa považuje za jednu z najinovatívnejších krajín, nielen vďaka vedúcemu postaveniu v niekoľkých patentových prihláškach, ale aj kvôli prítomnosti dvoch z piatich globálnych vedecko-technologických klusterov ( a Peking). 
Čína má dohody o voľnom obchode s mnohými krajinami sveta, ktoré sú buď už v platnosti (napr. - Regionálne ekonomické partnerstvo), alebo sú v procese jednania. Hlavnými obchodnými partnermi sú : Európska Únia, USA, Južná Kórea, Japonsko, Taiwan, Hong Kong, Vietnam, Austrália, Malajzia a Rusko. Napriek tomu, že je Číne pripisovaný titul "výrobná veľmoc", export prispieva do ekonomiky iba okolo 18%. 
Medzi dôležité odvetvia hospodárstva patrí : ťažba a spracovanie neerastných surovín ( uhlie, ropa, železo, oceľ, hlinník, petrolej, cement...), výroba strojov a rôznych dopravných prostriedkov, chemický priemysel, spotrebiteľské produkty ( obuv, oblečenie, hračky..), spracovanie potravín, telekomunikačné zariadenia... Najviac do exportu prispieva odvetvie výrobného hospodárstva (okolo 74%) a medzi exportných partnerov patrí : USA, ASEAN, Európska únia, Hong Kong, Japonsko... Najväčší podiel importu tvoria taktiež produkty výrobného priemyslu (okolo 64%), s ASEAN, Európskou úniou, Taiwanom, Južnou Kóreou a Japonskom ako hlavnými importnými partnermi. 
Čínska ekonomika prispieva k rastúcim emisiám sklenníkových plynov, hoci v prepočte na obyvateľa sú stále oveľa nižšie ako v krajinách s rozvinutou ekonomikou, ako sú napríklad Spojené štáty americké. Zaujímavosťou je, že Čína si dokázala zachovať aj počas pandémie koronavírusu COVID-19, zachovať nízku nezamestnanosť, ako i výšku inflácie (iba okolo 2,8% v roku 2022).
V roku 2022 sa Čína dostala na druhé miesto v najväčšom celkovom počte miliardárov na svete. 
Hoci čínska ekonomika rástla posledných 30 rokov priemerne o 10 percent ročne, podľa Medzinárodného menového fondu (MMF) dosahoval hrubý domáci produkt v roku 2010 7 518 dolárov na osobu, čo Čínu radilo na 93. miesto na svete a tým pádom medzi rozvojové krajiny.
Čínske hospodárstvo v rokoch 1949 - 1978.
Po založení Čínskej ľudovej republiky v októbri 1949 sa v krajine začala uplatňovať politika centrálne plánovanej ekonomiky podľa sovietskeho vzoru. Zároveň kládol Mao Ce-tung dôraz na rýchlu industrializáciu a sebestačnosť. Do dvoch rokov od vzniku ČĽR bola dokončená pozemková reforma a znárodnené banky. V prvej polovici päťdesiatych rokov boli vybudované základy čínskej dopravnej infraštruktúry, najmä železničné trate, a výkon hospodárstva prekonal predvojnovú úroveň.
Mao Ce-tung však nebol spokojný s tempom hospodárskeho rastu a preto roku 1958 zaviedol tzv. Veľký skok vpred. V rámci tejto masovo mobilizačnej kampane sa zrušili poľnohospodárske družstvá a boli založené komúny obrovských rozmerov, v rámci ktorých bol život organizovaný vojenským spôsobom. Základným cieľom veľkého skoku vpred bolo zvýšiť produkciu ocele tak, aby Čína v tomto ukazovateli dosiahla úroveň USA a Veľkej Británie. Presun zdrojov do priemyslu však znamenal drastický pokles v poľnohospodárskej produkcii, čo spôsobilo hladomor a pokles HDP o tretinu. V roku 1961 bola kampaň zrušená.
Prvá polovica šesťdesiatych rokov sa v Číne niesla v znamení pomalého, ale stabilného hospodárskeho rastu, ktorý bol výsledkom umiernenej hospodárskej politiky Teng Siao-pchinga a Liou Šao-čchiho. S nástupom Kultúrnej revolúcie v roku 1966 sa však krajina dostala do politického a hospodárskeho rozvratu, ktorý trval až do opätovného nástupu Teng Siao-pchinga k moci roku 1978.
Vývoj hospodárstva po roku 1978.
Reformisti, ktorí sa dostali k moci roku 1978, prestali používať ideologické masové kampane na dosahovanie hospodárskych cieľov a zvolili pragmatický prístup. Prvé zmeny boli zavedené v poľnohospodárstve, ktoré bolo do tej doby nízko produktívne, pretože roľníctvo bolo rozdelené do komún a centrálne organizované. Teng umožnil roľníkom pestovať potraviny na súkromné účely a predávať prebytky. V nasledujúcej dekáde vzrástla produkcia v poľnohospodárstve o viac ako polovicu.
V roku 1981 boli v pobrežných oblastiach založené "špeciálne ekonomické zóny", v ktorých bola zjednodušená administratíva a znížené dane. Politika otvorených dverí mala za cieľ pritiahnuť do piatich miest – Šen-žen, Ču-chaj, Šan-tchou, Sia-men a Chaj-nan – zahraničný kapitál, technologické znalosti a právnu infraštruktúru. Špeciálne ekonomické zóny sa stali motorom čínskeho hospodárskeho rastu a v roku 1984 bolo štrnásť ďalších miest otvorených pre zahraničné investície. 
Udalosti na námestí nebeského pokoja v roku 1989 a následné embargo krátkodobo spomalili čínsky hospodársky rast, ten bol ale opätovne naštartovaný Teng Siao-pchingovou „cestou na juh“ v roku 1991, ktorá dodala hospodárstvu výrazný stimul. Číne sa podarilo rýchlo prekonať Ázijskú hospodársku krízu v roku 1997 a roku 2001 bola prijatá za člena Svetovej hospodárskej organizácie (WTO).
Administratívne členenie.
Čínska ľudová republika je administratívne rozdelená do 22 provincií ("šeng" - , pinyin "shěng"). Čína považuje Taiwan za svoju dvadsiatu tretiu provinciu, aj keď tam priamo nevládne. Okrem provincií existuje 5 autonómnych oblastí národnostných menšín ("c'-č'-čchü" - - pinyin "zìzhìqū"), štyri centrálnou vládou priamo spravované mestá ("č'-sia-š"' - - pinyin zhíxiáshì) a dve osobitné administratívne oblasti ("tche-pie sing-čeng-čchü" - - pinyin tèbié xíngzhèngqū) – Hongkong a Macao – s pomerne vysokou mierou samosprávy. Na nižších úrovniach je územie administratívne rozdelené do prefektúr a prefektúrnych miest, o stupeň nižšie sú okresy a okresné mestá.

</doc>
<doc id="3055" url="https://sk.wikipedia.org/wiki?curid=3055" title="Abeceda (jazykoveda)">
Abeceda (jazykoveda)

Abeceda alebo zastarano alfabeta môže byť:
Pozri aj rozlišovaciu stránku abeceda. Tento článok je o abecede ako abecednom písme alebo sústave znakov abecedného písma.
Druhy abecedných písiem.
Je sporné, čo presne patrí a čo už nepatrí pod pojem abecedné písmo (pozri vyššie). V skôr širšom ponímaní abecedné písmo zahŕňa:
Rozšírená rada latinskych písmen (latinky)
I i, Í í, Y y, Ý ý, E e, É é, A a, Á á, O o, Ó ó, U u, Ú ú ů, M m, N n, Ń ń, Ň ň, Ṅ ṅ, Ŋ ŋ, R r, Ř ř, Ṙ ṙ, L l, Ĺ ĺ, Ľ ľ, Ŀ ŀ, J j, P p, B b, T t, D d, Ť ť, Ď ď, Ṫ ṫ, Ḋ ḋ, K k, G g, C c, Ć ć, Dz dz, Č č, Dž dž, Ċ ċ, Ġ ġ, F f, V v, W w, S s, Z z, Ś ś, Ź ź, Š š, Ž ž, Ṡ ṡ, Ż ż, Ch ch (Ȟ ȟ), Ḣ ḣ, H h, Ě ě, Ǎ ǎ, Ǒ ǒ, Ǔ ǔ, Į į, Ę ę, Ą ą, Ǫ ǫ, Ų ų, Q q, X x.
Základná rada gréckych písmen (alfabety)
Ι ι, Υ υ, Ε ε, Η η, Α α, Ο ο, Ω ω, Μ μ, Ν ν, Ρ ρ, Λ λ, Π π, Β β, Τ τ, Δ δ, Θ θ, Κ κ, Γ γ, Ζ ζ, Φ φ, Σ σ, Χ χ, Ψ ψ, Ξ ξ.
Základná rada ruskych písmen (azbuky)
Ь ь, Ъ ъ, И и, Ы ы, Э э, А а, О о, У у, М м, Н н, Р р, Л л, Й й, П п, Б б, Т т, Д д, К к, Г г, Ц ц, Ч ч, Ф ф, В в, С с, З з, Ш ш, Ж ж, Х х, Е е, Я я, Ё ё, Ю ю, Щ щ.
Rozšírená rada anglickych písmen (Alphabet)
I i, (Ee ee), Y y, E e, A a, (Æ æ), O o, U u, (Oo oo), M m, N n, R r, L l, J j, P p, B b, T t, D d, Th th, (Dh dh), K k, G g, C c, Ch ch, F f, V v, W w, S s, Z z, Sh sh, (Zh zh), (Kh kh), H h, Q q, X x.
Rozšírená rada nemeckych písmen (d. Alfabet)
I i, Y y, Ü ü, E e, Ë ë, A a, Ä ä, Ö ö, O o, U u, M m, N n, R r, L l, J j, P p, B b, T t, D d, K k, G g, C c, Z z, Tsch tsch, Dsch dsch, F f, V v, W w, S s, ß β, Sch sch, Ch ch, H h, Q q, X x.
Rozšírená rada esperantskych písmen (alfabeto)
I i, (Y y), E e, A a, O o, U u ŭ, M m, N n, R r, L l, J j, P p, B b, T t, D d, K k, G g, C c, (ǲ dz), Ĉ ĉ, Ĝ ĝ, F f, V v, (W w), S s, Z z, Ŝ ŝ, Ĵ ĵ, Ĥ ĥ, H h, (Q q), (X x).
Radenie písmen v abecede.
Jednotlivé písmená v konkrétnej abecede majú obyčajne pevne stanovené poradie (tzv. abecedné poradie), v akom nasledujú za sebou. Vďaka tomu môže abeceda slúžiť na vytvorenie poradia položiek, ktoré obsahujú písmená. Toto poradie sa používa na radenie rôznych zoznamov. Poradie písmen v dvoch jazykoch sa môže líšiť, aj keď používajú tú istú abecedu. Napríklad španielsky jazyk aj slovenský jazyk používajú rozšírenú latinskú abecedu, ale digraf "CH" sa v španielskej abecede radí "C–CH–D" a v slovenskej abecede "H–CH–I".
V posledných rokoch vznikla iniciatíva Unicode, ktorej snahou je zoradiť väčšinu systémov zápisu používaných vo svete do jednej kódovej tabuľky.
"Pozri aj: Dejiny písma"
Dejiny.
Vznik prvého abecedného písma nemožno presne datovať. Odhaduje sa, že prvá, tzv. severosemitská abeceda, vznikla v období 1700 – 1500 rokov pred Kr. v oblasti východného pobrežia Stredozemného mora. Politický, vojenský a obchodný význam národov v tomto období viedol k vzniku 4 typov abecied: kanaanskej, aramejskej, juhosemitskej (sábskej) a gréckej. Európske abecedy sú odvodené od gréckeho typu (latinské a cyrilské písmo).
Vzťah fonémy a grafémy.
V každom jazyku môžu existovať všeobecné pravidlá, ktorými sa riadi vzťah medzi písmenami (grafémami) a zvukmi (fonémami), ale v závislosti od jazyka nemusia byť tieto pravidlá absolútne dodržiavané. V dokonalej fonologickej abecede zodpovedá jedna graféma práve jednej fonéme a naopak.
Pisateľ vie napísať slovo podľa toho, ako sa vyslovuje a naopak čitateľ vie prečítať slovo podľa toho, ako je zapísané.
Jazyky sa však často vyvíjajú nezávisle od systémov ich zápisu a mnohé jazyky používajú systém zápisu, ktorý vznikol na zápis úplne iného jazyka. Súvis medzi písmenami a zvukmi býva porušený rôznymi spôsobmi:
Zaujímavosti.
Zvuky reči všetkých jazykov sveta sa dajú zapísať pomerne malou univerzálnou sadou písmen. Štandardnou verziou takejto sady je medzinárodná fonetická abeceda, ktorá vznikla koncom 19. storočia.

</doc>
<doc id="3056" url="https://sk.wikipedia.org/wiki?curid=3056" title="Slovo (teória automatov)">
Slovo (teória automatov)

Nech je daná abeceda formula_1. "Slovom nad abecedou formula_1" myslíme ľubovoľnú konečnú postupnosť symbolov z abecedy formula_1. Prázdnu postupnosť symbolov nazývame "prázdne slovo" a označujeme ho formula_4. Slová zvyčajne označujeme malými latinskými písmenami z konca abecedy (typicky "u,v,w,x,y,z").
Príklady.
Majme abecedu formula_5. Potom napríklad formula_6 sú platné slová nad touto abecedou.
Vlastnosti a operácie na slovách.
"Dĺžkou slova formula_7" označujeme dĺžku postupnosti, ktorou je tvorené.
"Podslovo slova formula_7" je ľubovoľná súvislá podpostupnosť postupnosti, ktorá vytvára slovo formula_7.
TODO: Zretazenie, reverz, prefix, sufix.

</doc>
<doc id="3057" url="https://sk.wikipedia.org/wiki?curid=3057" title="Kaspické more">
Kaspické more

Kaspické more (po rusky "Каспийское mоpe" alebo "Каспий", po perzsky "دریای مازندران", po azerbajdžansky "Xəzər dənizi", po kazašsky "Каспий теңізі", po turkménsky "Hazar deňizi", po grécky "Kaspion pelagos", po latinsky "Caspium Маrе") je slané, typicky reliktné jazero (najskôr to bolo more – súčasť Tethys). Leží medzi Európou a Áziou. Niekedy sa udáva, že pojem more nie je správny, lebo podľa rozlohy to je najväčšie jazero na svete. Svojou rozlohou spĺňa charakteristiky mora aj jazera.
Názov sa odvodil od dávneho kmeňa Kaspijcov, ktorí žili vo východnej časti Kaukazu. Takisto ďalšie historické názvy ("Girkanské", "Chvalynské", "Chvalisské" alebo "Chazarské more") sa odvodili od historických národov, ktoré obývali jeho brehy. S rozlohou , ktorá sa stále zmenšuje. Je to najväčšie jazero na svete. Dosahuje najväčšiu hĺbku až a najplytšie je na severe v oblasti Achtuby pri ústí Volgy. Slanosť Kaspického mora je približne 1,2 %, čo je asi tretina slanosti svetových morí. Zo severu na juh je dlhé a priemerne široké. Jeho hladina leží pod úrovňou svetového oceána a je najnižší bod európskeho svetadielu. Rozloha povodia je .
Pobrežie.
Dĺžka pobrežia je . Na jeho brehoch leží 5 štátov: Rusko, Kazachstan, Turkménsko, Azerbajdžan a Irán.
Polostrovy a ostrovy.
Polostrovy:
Ostrovy:
Vodný režim.
3/4 vody pochádza z Volgy, ostatné prítoky sú Ural, Kura, Terek a Emba.
Lodná doprava.
"Kaspické more" má veľký význam pre národnú a medzinárodnú lodnú dopravu. Najviac prevážané náklady sú ropa, drevo, obilie, bavlna, ryža a síra. Hlavné prístavy sú Astrachán, Baku, Machačkala, Krasnovodsk a Aktau, ktoré sú spojené osobnou dopravou. Medzi Baku a Krasnovodskom funguje železničný trajekt. V Iráne sú najväčšie prístavy Bandar-e Anzalī a Bender-Šách.
Flóra a fauna.
V Kaspickom mori sa nenachádza veľa druhov rastlín a živočíchov, ale tie, ktoré tam žijú, sú zastúpené veľkým množstvom jedincov. Žije tu 500 druhov rastlín a 824 druhov rýb a iných živočíchov.
Z rastlín prevládajú sinice a rozsievky. Novo sa objavilo mnoho červených a hnedých vodných rastlín. Z kvitnúcich sú najrozšírenejšie vocha morská a táhlice. Najväčšiu rastlinnú masu tvoria parožnatky (do na dna). 
Pôvod živočíchov je väčšinou neogénny, ktoré v dôsledku častých zmien slanosti prešli značnými zmenami. Z rýb tam patria jesetery, slede, kilky, hlaváče a zástupcovia druhu benthophilus. Z mäkkýšov sú to srdcovky. Z bezstavovcov sú to zástupcovia pontogammarus, mnohoštetinavce, huby a jeden druh medúz. Okrem toho tu žije 15 druhov prisťahovaných z arktických a stredozemských krajín povodia. Významnú skupinu tvoria živočíchy sladkovodného pôvodu (zubáč obyčajný). Celkovo tu je veľmi veľa endemických druhov. Niektoré organizmy sa prisťahovali pomerne nedávno, či už na trupoch lodí (slávky, fúzonôžky a tiež kraby) alebo priamo prostredníctvom človeka (mugil hlavatý, nereidky a zástupcovia syndesmya).

</doc>
<doc id="3058" url="https://sk.wikipedia.org/wiki?curid=3058" title="Aralské jazero">
Aralské jazero

Aralské jazero, predtým nazývané Aralské more (po kaz. "Aral tenizi", po uzb. "Orol dengizi", po rus. "Аральское море") je prudko vysychajúce bezodtokové slané jazero v strednej Ázii, na hraniciach Kazachstanu a Uzbekistanu v Turanskej nížine. 
Dnes sa skladá z viacerých oddelených jazier.
Súčasný stav jazera.
Od 60. rokov 20. storočia vysychá, lebo podstatná časť vody z riek, ktoré ho zásobujú sa používa na zavlažovanie poľnohospodárskych plôch vytvorených v púšti. Súčasné Aralské jazero zaberá už mеnej ako polovicu pôvodnej plochy. Kvalita jeho vody je veľmi zlá, keďže okrem vysokej koncentrácie soli obsahuje značné množstvo hnojív a pesticídov, ktoré jeho prítoky naberajú cestou cez poľnohospodársku krajinu. Ďalší diel znečistenia pripadá na vrub testovania biologických zbraní. Aralské more je dnes spolu s Černobyľom chápané ako synonymum pre ekologickú katastrofu obrovských rozmerov. Ústup jazera a jeho veľké znečistenie úplne zničilo kedysi bohatý rybársky priemysel a navyše viedlo k vzniku a rozšíreniu soľných púští a bažín na okolí.
Vznik ekologickej katastrofy.
Pred necelými sto rokmi bolo Aralské jazero štvrté najväčšie jazero sveta. Vtedy sa uviedli do prevádzky prvé zavlažovacie kanály a prvé poľnohospodárske plochy v púštnych oblastiach, a jazero začalo pomaly vysychať. Išlo však o pomalý proces, väčší problém ako vysychanie predstavovalo znečistenie prítokov hnojivami.
Ešte v polovici 20. storočia malo jazero rozlohu takmer . Dnes už Aralské more v tejto podobe, v ktorej je stále zobrazené vo väčšine atlasov, neexistuje. Pôvodná rozloha jazera sa zmenšila na menej ako polovicu (plus-mínus 40 % pôvodnej rozlohy) a objem vody klesol na jednu pätinu. Táto radikálna zmena je následkom monštruózneho projektu zavlažovania púští na účely pestovania bavlny, ktorý v roku 1954 začala sovietska vláda. Rieky Amudarja a Syrdarja, ktoré privádzali vodu z pohoria Pamír a Ťanšan a napájali tisíce rokov Aralské more, boli zvedené do sústavy zavodňovacích kanálov. Výsledkom projektu bola ekologická katastrofa, ktorú možno v dejinách ZSSR porovnať len s explóziou Černobyľského reaktora. V období rokov 1966 až 1993 poklesla hladina vnútrozemského mora o 16 metrov. Pobrežie ustúpilo v priemere o a jazero sa momentálne rozpadlo na niekoľko častí. Vďaka zvýšenému obsahu soli (2,4x vyššia koncentrácia ako v oceáne) začali vymierať ryby. Okolo jazera vznikla soľná púšť, z ktorej vietor roznáša soľ ďalej do okolia a ničí tak priľahlé bavlníkové plantáže. Voda v jazere je už v podstate jedovatá, lebo prísun hnojív, pesticídov a ďalších látok prinášaných v obrovskej miere riekami je zdôraznený tým, že jazero nemá odtok a jeho objem stále klesá (čím dochádza ku koncentrácii rozpustených látok).
V roku 2003 rozhodla vláda Kazachstanu o pokuse na záchranu severnej časti Aralského jazera, kde sa pokúša zvýšiť hladinu - južná časť Aralského jazera sa už berie ako stratená. Očakáva sa, že zánik oboch južných častí (východnej aj západnej) by mohol nastať v priebehu dvadsiatich rokov.
Stav jazera monitorujú meteorologické stanice Mujnak, Aralsk, Akumsyk a Tostubek.
V roku 2006 bolo jazero rozdelené na tri časti: "Severné Aralské jazero", "Východná plytká časť" a "Západná hlboká časť". Jazero, resp. jeho dve, či tri časti majú rozlohu 17 160 km². Oblasť vysychajúceho jazera je 428 km dlhá a maximálne 235 km široká.
V roku 2009 úplne vyschla východná časť, pretože do nej nepriteká dostatok vody a prevažuje výrazne vyparovanie nad prítokom. Ostali len vyschnuté oblasti plné soli, ktorú veterné búrky roznášajú stovky kilometrov ďaleko a spôsobujú problémy a zasolenie pôdy. 

</doc>
<doc id="3061" url="https://sk.wikipedia.org/wiki?curid=3061" title="Bajkalské jazero">
Bajkalské jazero

Bajkalské jazero alebo Bajkal ( – "Ozero Bajkal," buriat. Байгал "– Bajgal") je najhlbšie a najstaršie jazero na svete. V jazere je sústredená 1/5 svetových zásob povrchovej sladkej vody. Nachádza sa v Rusku, v južnej časti Východnej Sibíri. Po Kaspickom mori je druhým najväčším ruským jazerom. V roku 1996 bolo zapísané do svetového zoznamu dedičstva UNESCO.
Geografický opis.
Jazero Bajkal leží na juhu východnej Sibíri na hranici medzi Irkutskou oblasťou a Burjatskou republikou. Nachádza sa v ňom asi 1/5 všetkej pitnej vody Zeme, pritom veľmi čistej. Bajkal sa tiež vyznačuje veľmi pestrou živou prírodou.
Jazero je obklopené horami a vysokými sopkami, irkutská strana je strmšia a burjatská sa mierne zvažuje. Oblasť Bajkalu sa zaraďuje k územiam s vysokou seizmickosťou, sú tu veľmi časté zemetrasenia, aj keď mnohé z nich sú prakticky nepostrehnuteľné – ich sila sa pohybuje v rozpätí jedného až dvoch stupňov Richterovej stupnice.
Maximálna hĺbka jazera je , vďaka čomu sa Bajkal považuje za najhlbšie jazero na svete. Vzniklo počas oligocénu pred 30 až 25 miliónmi rokov zaplavením hlbokého zlomu v zemskej kôre, ktorý vznikol ako dôsledok zrážky Indickej a Eurázijskej platne počas Alpínskeho vrásnenia.
Podľa objemu vody patrí jazeru druhé miesto na svete (prevyšuje ho len Kaspické more). Je to vlastne obrovské vnútrozemské more, dlhé a široké.
Do jazera sa vlieva 336 riek a potokov. Najväčšie z nich sú Selenga, Horná Angara, Barguzin, Turka, Sarma a iné. Na jazere je 27 ostrovov, z toho 22 stálych a 5 periodicky zaplavovaných. Najväčšími sú ostrovy Oľchon () a Veľký Uškanij ().
Geológia.
V oblasti Bajkalského jazera dochádza k extenzii zemskej kôry a vzniku riftu. Nachádza sa tu tzv. Bajkalská riftová zóna. Bajkal sa nachádza na juhu Sibírskej platformy pozdĺž Sajano-Bajkalskej sutúry, kaledónskeho horstva. Rift sa začal vyvíjať v oligocéne. Dnešný Bajkal je tvorený tromi menšími sedimentačnými panvami (južnou, centrálnou a severnou).
Život v jazere.
V zime si na brehoch jazera môžeme všimnúť ľadové jaskyne a snehové nánosy. Ku koncu zimy dosahuje hrúbka ľadu na Bajkale asi a v zálivoch až . Pri silnom mraze trhliny lámu ľad a z neho vznikajú samostatné kryhy. Dĺžka takýchto trhlín je 10 a šírka 2. Explózie nastávajú každoročne približne v tých istých oblastiach jazera. Sprevádza ich silný praskot, ktorý je podobný hrmeniu alebo výstrelu z pušky. Vďaka prasklinám v ľade ryby v jazere nezahynú od nedostatku kyslíka. Bajkalský ľad je, mimochodom, veľmi priezračný – a keďže cezeň prenikajú slnečné lúče, vo vode sa hromadne tvoria riasy nevyhnutné na tvorbu kyslíka.
Podľa údajov Limnologického inštitútu sa v jazere vyskytuje 2 630 rôznych druhov rastlín a živočíchov, pričom 2/3 z nich sú zriedkavé miestne endemity (teda organizmy, ktoré žijú len v tomto jazere, nenájdeme ich nikde inde na svete). Patrí medzi ne napr. jediný sladkovodný tuleň na svete či živorodá hlbokovodná ryba „golomjanka“, telo ktorej obsahuje do 30 % tuku. Z ďalších rýb sa v Bajkale vyskytujú najmä sih, lieň, jeseter, mieň, šťuka a iné.
Dejiny.
Bajkal k sebe odjakživa pútal pozornosť. Prvé vedomosti o jazere boli získané v polovici 17. storočia (Kurbat Ivanov, Vasilij Kolesnikov, Ivan Pochabov a iní). V 2. polovici 17. storočia bolo jazero prvýkrát geograficky popísané a boli podniknuté prvé pokusy o vytvorenie mapy (Nikolaj Spafarij, Fiodor Golovon, Ides Izbrandt, Semion Remezov a iní). V rokoch 1771 až 1772 vykonali účastníci expedície Ruskej akadémie vied I. Georgi a Alexandr Puškariov vymerania jazera a v roku 1773 zostavili mapu.
Veľkú úlohu pre výskum jazera zohralo založenie Východosibírskeho oddelenia ruského geografického ústavu (1851), ktoré stálo na čele výskumu Sibíri a Pribajkalska. Známe sú práce V. Dybovského, V. Godlevského, I. Čerského a ostatných. V rokoch 1896 až 1902 zostavila Hydrografická expedícia pod vedením F. Driženka atlas a lodnú mapu.
V roku 1916 bola zostavená stála komisia pre výskum Bajkalu pri akadémii vied (NV Nasonov, V. Č Dorogostajskij, II Mesjacev, GJ Vereščagin). Systematický celkový prieskum bol začatý v roku 1925 stacionárom bajkalského oddelenia Akadémie vied ZSSR, ktoré bolo v roku 1928 reorganizované na limnologickú stanici v Listvjanke. Tá sa v roku 1961 zmenila na Limnologický ústav Sibírskeho oddelenia Akadémie vied ZSSR. V januári 1969 rada ministrov ZSSR prijala špeciálne uznesenie o ochrane a racionálnom využívaní prírodného bohatstva povodia Bajkalu.

</doc>
<doc id="3063" url="https://sk.wikipedia.org/wiki?curid=3063" title="Titicaca">
Titicaca

Titicaca je najväčšie jazero v Južnej Amerike s rozlohou a s nadmorskou výškou zároveň najvyššie položené jazero s obchodnou lodnou prepravou na svete a najväčšie sladkovodné jazero v Južnej Amerike. Je bezodtokové a vulkanického pôvodu.
Leží v Andách na hraniciach Peru a Bolívie. Priemerná hĺbka je medzi 140 a , najväčšia . Teplota vody dosahuje 13 °C. Ústi do neho viac ako 25 riek a rieka Desaguadero vytvára spojnicu so susedným jazerom Poopó. Má 41 ostrovov, niektoré z nich sú husto obývané. 
Obyvateľstvo.
Počas rokov 500 až 1200 žila v okolí jazera civilizácia mesta Tiahuanaco. V 13. storočí prišli k jazeru Inkovia, ktorí sa tu usadili až v 15. storočí.
Na jazere žije populácia Urov na 27 umelých ostrovoch, vyrobených z plávajúcich zväzkov trstiny totora ("Scirpus californicus").
Iné projekty.
 

</doc>
<doc id="3066" url="https://sk.wikipedia.org/wiki?curid=3066" title="Hurónske jazero">
Hurónske jazero

Hurónske jazero () je jedno z Veľkých kanadských jazier na hraniciach USA s Kanadou. Jeho hladina je 177 metrov nad morom, rozloha , maximálna hĺbka . Je prepojené s okolitými jazerami. 
Jazero tvorí spojnicu medzi Veľkými jazerami. Prítok prichádza z Michiganského jazera, z Horného jazera a z viacerých riek. Odtok je cez Erijské jazero a Georgian Bay k jazeru Ontário.
Meno jazera pochádza z indiánskeho kmeňa Hurónov. V Hurónskom jazere leží ostrov Manitoulin, najväčší sladkovodný ostrov sveta, ktorý sa nachádza v jazere. V oblasti jazera je Národný park Georgian Bay Island.

</doc>
<doc id="3068" url="https://sk.wikipedia.org/wiki?curid=3068" title="Veľké medvedie jazero">
Veľké medvedie jazero

Veľké medvedie jazero () je jazero v severozápadnej Kanade. Výška: , rozloha: , maximálna hĺbka . 
Z jazera vyteká Veľká medvedia rieka. Ťažia sa tu uránové rudy. Jazero má tektonicko-ľadovcový pôvod.

</doc>
<doc id="3070" url="https://sk.wikipedia.org/wiki?curid=3070" title="Veľké jazero otrokov">
Veľké jazero otrokov

Veľké jazero otrokov () je jazero v severozápadnej Kanade. Leží vo výške nad morom, rozlohu má , maximálnu hĺbku . Je to najhlbšie jazero v Severnej Amerike. 
Ťaží sa tu zlato. Jazero je tektonicko-ľadovcového pôvodu. Hlavný prítok je rieka Slave (Rieka otrokov) a hlavný odtok rieka Mackenzie. 

</doc>
<doc id="3073" url="https://sk.wikipedia.org/wiki?curid=3073" title="Ontárijské jazero">
Ontárijské jazero

Ontárijské jazero (slovenský normovaný tvar) alebo jazero Ontário (bežne používaný tvar), po anglicky "Lake Ontario", je posledné a najmenšie zo sústavy piatich Veľkých kanadských jazier. Napriek tomu je to štrnáste najväčšie jazero na svete.
Rozloha jazera je , maximálna hĺbka 244 metrov. Hlavným prítokom je rieka Niagara, ktorá ho spája s Erijským jazerom a odtok tvorí Rieka svätého Vavrinca. Na brehu jazera leží najväčšie kanadské mesto Toronto.
Ontario je slovo irokézskeho pôvodu, ktoré možno preložiť buď ako „nádherné jazero“ alebo ako „iskrivá voda“. Podľa jazera bola pomenovaná aj kanadská provincia Ontário, ktorá leží na severnej strane jazera.

</doc>
<doc id="3074" url="https://sk.wikipedia.org/wiki?curid=3074" title="Nikaragua (jazero)">
Nikaragua (jazero)

Nikaragua je jazero v južnej Nikarague, najväčšie jazero Strednej Ameriky. Výška: , rozloha: , dĺžka , šírka , max. hĺbka . Od pobrežia Pacifiku ho delí len široký priesmyk Rivas. Rieka San Juan ho odvodňuje do Karibského mora.
Na jazere je niekoľko ostrovov vulkanického pôvodu, najväčší je Ometepe. Významné sídla: Granada a prístav San Carlos.

</doc>
<doc id="3079" url="https://sk.wikipedia.org/wiki?curid=3079" title="Balaton (jazero)">
Balaton (jazero)

Balaton (historický slovenský názov "Blatenské jazero"; , ) je najväčšie jazero v strednej Európe. Nachádza sa v Maďarsku. Jeho hladina sa nachádza 104 metrov nad morom. Najväčšia hĺbka je 11 metrov. Rozloha je . Keďže Maďarsko je bez prístupu k moru, niekedy sa mu hovorí "„maďarské more“". Rieka Zala je jeho najväčším prítokom. Plytká voda jazera sa na slnku ľahko zohreje, preto maximálna teplota vody môže byť v lete až 28-29 stupňov. Balaton v zime väčšinou zamrzne, hrúbka ľadu dosahuje často až 20-30 cm.
Turistické informácie.
Vrchol sezóny je od júna do konca augusta. Turistické aktivity sú plávanie, plachtenie, surfovanie, rybolov, jazda na člne, vodné lyžovanie a návšteva vidieka a kopcov - víno na severnom pobreží a nočný život na juhu. Na jazere sa každoročne organizujú medzinárodné preteky plachetníc – Modrá stuha.
Hlavné strediská sú Keszthely, Badacsony, Balatonakali, Tihany, Balatonfüred, Balatonalmádi, Balatonkenese, Siófok, Zamárdi, Balatonföldvár, Balatonlelle, Balatonboglár, Fonyód, Balatonmáriafürdő a Balatonberény.
Geológia.
Geologicky je jazero veľmi mladé. Vzniklo deflačnou činnosťou vetrov počas vrcholu poslednej medziľadovej doby v kvartéri. V minulosti sa často označovalo ako posledný zvyšok treťohorného mora Tethys v Európe. Čo však nie je pravda. 

</doc>
<doc id="3080" url="https://sk.wikipedia.org/wiki?curid=3080" title="Grónsko">
Grónsko

Grónsko (grón. "Kalaallit Nunaat" – „Krajina ľudí“, po dánsky "Grønland" – „Zelená krajina“) sa nachádza na severovýchod od Kanady, vďaka čomu je zemepisná súčasť Severnej Ameriky – ale historicky, politicky a ekonomicky ide o krajinu veľmi spojenú s Európou. 
Grónsko je najväčší ostrov na svete (rozloha: .), ale iba 15 percent územia (asi s veľkosťou Britských ostrovov) je trvalo bez ľadu. Zvyšok pokrýva ľad dosahujúci na niektorých miestach hrúbku až . Tento ľadovec (pokrývajúci približne 1,8 milióna km2) je po Antarktickom ľadovci druhý najväčší na svete. 
Výskum environmentálnej DNA zo severovýchodnej oblasti ostrova (Kap København) ukazuje, že pred 2 miliónmi rokov bola priemerná ročná teplota o 10 - 17°C vyššia oproti dnešku. Skúmaný sediment mal mocnosť takmer 100 metrov a ukladal sa asi 20000 rokov. Podarilo sa v ňom identifikovať 41 eDNA, niektoré dosiaľ neznáme druhy alebo rody. Ekosystém tej doby zahŕňal živočíchy ako husy, hlodavce, soby, zajace a mastodonty. Rástli tu brezy, topole, rôzne kroviny a byliny. 
Ostrov objavil roku 875 vikinský moreplavec Gunnbjørn Ulfsson. V rokoch 982985 preskúmal juhozápadné pobrežie Erik Červený. Neskôr ostrov osídlili prisťahovalci z Islandu. Na ostrove žije iba 56 000 ľudí, z čoho 48 000 sú Inuiti. Úradný jazyk je grónčina. Do júna 2009 bol okrem grónčiny úradný jazyk aj dánčina. Grónsko bola kolónia od roku 1380 a až keď sa roku 1953 stalo súčasťou Dánska, získalo samostatnosť. Aj Grónsko reprezentujú v dánskom parlamente dvaja stáli zástupcovia. Grónsky parlament Landsting sa volí každé štyri roky.
Politický systém.
V krajine sídli parlament ("Landsting") volený na 4 roky, ktorý si zo svojich 31 poslancov volí premiéra a vládu ("Hjemmestyre"). Tá riadi všetky záležitosti dotýkajúce sa grónskej domácej politiky, vrátane zákonodarstva. Dánsku pripadá len obrana krajiny a zahraničná politika, pričom samozrejme veľa rozličných aspektov zahraničnej politiky si spravujú sami Grónčania (vzťahy s ostatnými Inuitmi a pod.) Grónsko, tak isto ako ani Dánsko, nie je členom Menovej Únie (neprijalo euro).
Hlavou štátu je dánsky monarcha, v súčasnosti Frederik X. Predseda vlády je zvyčajne predseda najsilnejšej strany v grónskom parlamente.
Obyvateľstvo.
Počet obyvateľov:
Veková štruktúra:
Populačný prírastok:
Pôrodnosť:
Úmrtnosť:
Prírastok obyvateľstva (migrácia):
Pomer pohlaví:
Detská úmrtnosť:
Dĺžka života:
Počet narodených detí:
Etnické skupiny:
Náboženstvá:
Jazyky:
Grónsko, obzvlášť na nehostinnom východnom pobreží, má vážne socioekonomické problémy s domácim násilím, sexuálnym zneužívaním neplnoletých, alkoholizmom, tehotenstvom neplnoletých a vysokým percentom samovrážd. V Grónsku je najväčší podiel samovrážd na svete. V roku 2006 spáchalo samovraždu 58 ľudí (štatisticky 104 ľudí na 100 000 obyvateľov). Pre porovnanie – v Dánsku je 14 samovrážd na 100 000 obyvateľov a najvyšší počet samovrážd v Európe má Litva (39 samovrážd na 100 000 obyvateľov).
Geografia.
Rozloha Grónska je , z toho (85,7%) pripadá na pevninský ľadovec. Pobrežná čiara je dlhá . Všetky mestá a osady sa nachádzajú pri pobreží. Z 18 miest je 15 na západnom pobreží (Aasiaat, Ilulissat, Kangaatsiaq, Qasigiannguit, Qeqertarsuaq, Upernavik, Uummannaq v severnej časti, Maniitsoq, Nuuk, Paamiut, Sisimiut v strednej časti, a Ivittuut, Nanortalik, Narsaq, Qaqortoq v južnej časti), 2 vo východnom Grónsku (Ammassalik, Ittoqqortoormiit) a 1 v severnom Grónsku (Qaanaaq). Tieto tri časti sa nazývajú Kitaa (Západné Grónsko), Tunu (Východné Grónsko) a Avannaa (Severné Grónsko) V severovýchodnej časti Grónska sa nenachádza žiadne mesto a bola vyhlásená za Národný Park Severovýchodné Grónsko. Na ľadovci boli založené 4 výskumné stanice a tábory.
Najsevernejší bod Grónska (Pearyho zem) nie je pokrytý ľadovcom, pretože je tu príliš suchý vzduch na tvorbu snehu, z ktorého sa ľadová pokrývka skladá. Ak by sa ľadový príkrov Grónska roztopil, hladina morí by stúpla o 7 metrov a Grónsko by sa stalo súostrovím.
Medzi rokmi 1989 a 1993 vyvŕtali americkí a európski klimatológovia do ľadovca dve diery s dĺžkou a z chemického rozboru zistili klimatické zmeny za posledných 100 000 rokov. Zistili taktiež, že počasie, ale aj teploty na planéte Zem, sa často rapídne menili.
V roku 2018 našli kilometer pod ľadovcom v oblasti Hiawatha 31 km široký impaktný kráter. Vytvoril ho asteorid s veľkosťou viac ako 1 km v dosiaľ neznámom období.
Grónska kultúra a jazyk.
Grónska kultúra začala usadením Inuitských a Vikingských bádateľov na ostrove. Inuiti stále rybárčia. Každý rok sa tu konajú preteky psích záprahov.
Grónsko sa stáva v poslednej dobe turisticky atraktívnejším. Aby prilákalo turistov, usporadúva súťaže, okrem súťaží rybárčenia a psích záprahov aj súťaže v pešej turistike a cezpoľnom behu.
Domorodým jazykom je grónčina, jazyk patriaci do inuitskej vetvy eskimáčtiny.
V Grónsku sa bežne používa aj dánčina, najmä v hlavnom meste Nuuk. Grónčinu sa učí len pár pôvodom negrónčanov, takže na pracoviskách je hlavným jazykom dánčina.
Tretí jazyk v Grónsku je angličtina, ktorú ovláda väčšina mladých Grónčanov a Dánov. Niektorí ľudia ovládajú aj iné jazyky.

</doc>
<doc id="3082" url="https://sk.wikipedia.org/wiki?curid=3082" title="Unguja">
Unguja

Unguja alebo neoficiálne Zanzibar je ostrov v Indickom oceáne na východnom pobreží Afriky. Spolu s ostrovom Pemba a množstvom malých ostrovov v okolí tvorí autonómny štát Zanzibar, patriaci Tanzánii. 
Ostrov s rozlohou obýva 622 459 obyvateľov (2002).

</doc>
<doc id="3085" url="https://sk.wikipedia.org/wiki?curid=3085" title="Ohňová zem (súostrovie)">
Ohňová zem (súostrovie)

Ohňová zem (po španielsky: "Tierra del Fuego") je súostrovie pri južnom cípe Južnej Ameriky. Nachádza sa medzi Magalhãesovým prielivom (ten ju oddeľuje od pevniny) a Drakovým prielivom.
Ohňovú zem v roku 1520 objavil Fernão de Magalhães a pomenoval ju podľa ohňov, ktoré uvidel v noci na ostrovoch. Od roku 1881 je Ohňová zem rozdelená medzi Argentínu a Čile.
Základné údaje súostrovia:

</doc>
<doc id="3086" url="https://sk.wikipedia.org/wiki?curid=3086" title="Marajó">
Marajó

Marajó je ostrov, ležiaci v ústí rieky Amazonka v Brazílii s rozlohou . Ide o najväčšie pobrežné ostrov v Brazílii, ktorý je omývaný z jednej strany sladkou a z druhej slanou vodou (severovýchodné pobrežie je obrátené k Atlantickému oceánu)
V rokoch 1918 – 1919 zachvátila svet španielska chrípka. Marajó bol jedinou väčšou zaľudnenou oblasťou, kde nebolo zadokumentované ani jediné ochorenie.

</doc>
<doc id="3094" url="https://sk.wikipedia.org/wiki?curid=3094" title="Ras Dašän">
Ras Dašän

Ras Dašän (po amhársky ራስ ዳሸን; menej presné prepisy: Ras Dašan, Ras Dašen) alebo Ras Dädžän (ራስ ደጀን; menej presné prepisy: Ras Dedžen, Ras Dadžan) je najvyšší vrch (4 620 m n. m.) štátu Etiópia a Etiópskej vysočiny v masíve Sämen v Národnom parku Sämen. Je vulkanického pôvodu. Nad 3000 m sa nachádzajú vysokohorské lúky a skaly. Je to jediný vrch v Etiópii, ktorý má v zime snehovú pokrývku. 
Prvovýstup bol až v roku 1935 počas talianskej okupácie, lebo domáce obyvateľstvo je presvedčené, že vrch obývajú zlí duchovia.

</doc>
<doc id="3095" url="https://sk.wikipedia.org/wiki?curid=3095" title="Etiópia">
Etiópia

Etiópia (po amharsky ኢትዮጵያ, "Itjopja"; historické názvy pozri nižšie), dlhý tvar Etiópska federatívna demokratická republika (po amharsky የኢትዮጵያ ፈደራላዊ ዲሞክራሲያዊ ሪፐብሊክ, "Je Itjopja federešn dimokrasiawi ripublik"), je vnútrozemský štát nachádzajúci sa v Africkom rohu vo východnej Afrike. Susedí na severe s Eritreou, na východe s Džibutskom a Somálskom, na juhu s Keňou a so Sudánom a Južným Sudánom na západe. Podľa odhadov z roku 2021 žije v Etiópii 117,9 miliónov ľudí. Hlavným mestom je Addis Abeba, úradným jazykom federácie je amharčina.
Na etiópskom území sa dochovali pozostatky jedného z najstarších predkov človeka z rodu "Australopithecus". Prvý lepšie zdokumentovaný historický štátny útvar na etiópskom území predstavuje zhruba od 3. storočia pred Kr. aksumská ríša, v ktorej vládla Šalamúnska dynastia založená podľa legiend potomkom kráľa Šalamúna a kráľovnej zo Sáby. Aksumskí vládcovia prijali v 4. storočí kresťanstvo. Nasledujúce storočia znamenali predovšetkým so stratou obchodných kontaktov a islamskou expanziou úpadok a do značnej miery aj izoláciu. V polovici 19. storočia začala postupná modernizácia a súperenie s európskym kolonializmom. Od prvej svetovej vojny bol až do roku 1974, s päťročnou prestávkou v čase talianskej okupácie, etiópskym cisárom Haile Selassie I. Toho potom zvrhol Mengistu Haile Mariam, ktorý v krajine nastolil komunistický režim. Koniec tohto režimu prišiel spolu s rozpadom sovietskeho bloku a Mengistu musel v roku 1991 utiecť z krajiny. Etiópia sa federalizovala a na čele novej vlády pod vedením Etiópskeho ľudového revolučného demokratického frontu stál Meles Zenawi. Ten v krajine časom zaviedol autoritársky režim, ktorý je pri moci dodnes.
Etiópsky štát patrí medzi najchudobnejšie krajiny sveta. Poľnohospodárstvo je silno závislé na podnebí a v pomere k rozvinutým štátom málo modernizované. Priemysel je nevyvinutý a služby nepríliš kvalitné. Dosiaľ zlý stav infraštruktúry sa vďaka vládnym investíciam postupne zlepšuje. Výnimku v inak zlej etiópskej doprave tvorí Ethiopian Airlines, ktoré sa radí medzi tri najdôležitejšie letecké spoločnosti v Afrike. Navzdory značnej korupcii a nedostatočným službám sa ekonomika Etiópie rýchle rozvíja; krajina je však napriek tomu závislá od zahraničnej pomoci. Etiópska armáda predstavuje jednu z najsilnejších ozbrojených síl v Afrike a úzko vojensky spolupracuje so Spojenými štátmi. V oblasti zahraničných vzťahov udržuje Etiópia dobré vzťahy zvlášť s okolitými štátmi s výnimkou Eritrey a Somálska. Zo zahraničných investorov sa tu v poslednom čase najviac presadzuje India a Čína. Etiópia má rovnako bohatú kultúru založenú na dlhej historickej tradícii aj kontaktoch s okolitým svetom a v krajine je množstvo kultúrnych aj prírodných pamiatok.
Názvy a etymológia.
Historické slovenské názvy Etiópie sú: 
Z uvedených tvarov dnešné slovníkové a encyklopedické texty uvádzajú ako staršie názvy Etiópie už len tvary Abesínia, Abesínsko a Habeš.
Slovo Etiópia pochádza z gréčtiny (Αἰθιοπία – "Aithiopia") a všeobecne sa dá preložiť ako „krajina opálených ľudí“. Tento výraz sa však nevzťahoval len na dnešné etiópske územie, ale súhrnne označoval krajiny s obyvateľstvom tmavšej pleti. Niekedy sa tiež používal pre označenie krajiny Kuš. Mimo Biblie sa slovo Etiópia objavuje napríklad v Homérovej Iliade a Odysei. 
Druhý názov, Habeš/Abesínia/Abesínsko atď., pochádza z pomenovania kmeňovej skupiny Habašat, ktorý neskôr prebrali Arabi a pod menom "al Habaša" tým označovali tunajších obyvateľov. Termín "Habeša" sa používa v Etiópii dodnes, väčšinou na vymedzenie etiópskej rasovej skupiny voči černochom aj belochom. Zároveň sa ním nazývajú tradičné etiópske výrobky, pokrmy a nápoje.
Dejiny.
Pravek a starovek.
Na etiópskom území žijú ľudia už po dobu niekoľkých miliónov rokov – práve tu boli tiež nájdené kostrové pozostatky príslušníka rodu "Australopithecus", jedného z najstarších predchodcov ľudského rodu. Nepretržitá prítomnosť človeka je tu preukázaná zhruba od roku 1 000 000 pred Kr. do obdobia okolo roku 4000 pred Kr. Zo starších etiópskych legiend je najvýznamnejšia povesť o kráľovnej zo Sáby a kráľovi Šalamúnovi, ktorých syn Menelik I. mal nastúpiť na trón roku 982 pred Kr. a byť zakladateľom šalamúnskej dynastie. Táto dynastia potom v Etiópii s prestávkami vládla až do roku 1974, kedy bola monarchia zvrhnutá komunistickým prevratom. Prvým lepšie zdokumentovaným historickým štátnym útvarom tu bola aksumská ríša, rozkladajúca sa vedľa etiópskeho územia aj v juhozápadnej Arábii. Zhruba niekedy po roku 325 prijal aksumský vládca Enzana zásluhou svätého Frumentia kresťanstvo. Krajina udržovala kontakty s antickým svetom, rozvíjala sa architektúra, umenie aj remeselná výroba, razili sa tiež mince. Vrcholu svojho vývoja sa ríša dočkala v prvej polovici 6. storočia za vlády cisára Kaleba, ktorý veľkú časť svojho života strávil v boji so židovskými povstalcami v arabskej časti ríše. Po jeho smrti nastal úpadok, pretože ríša o arabské územie prišla a namiesto nej tu v druhej polovici 6. storočia nastúpila sasánovská Perzia. V ríši sa používal najmä jazyk ge'ez, v obchodných stykoch so zahraničím sa používala aj gréčtina.
Obdobie izolácie a bojov s moslimami.
Kvôli územným stratám a neskôr tiež expanzii moslimov sa aksumská ríša dostala do izolácie. Upadol obchod a remeslá a namiesto peňazí sa začal znovu používať výmenný systém. Niekedy v 8. až 9. storočí rozsiahly úpadok vyústil v povstanie židovského kmeňa Falašov vedeného kráľovnou Yodit. Po jeho potlačení sa k moci v regióne dostala v polovici 12. storočia dynastia Zagwe, za ktorej dosiahla vrchol kláštorná architektúra.
Po zaniknutej aksumskej ríši prevzali títo noví vládcovia kresťanstvo, jazyk ge'ez a štátotvornú tradíciu. Po roku 1270 sa zagewská dynastia dobrovoľne vzdala moci v prospech pôvodnej dynastie Šalamúnov, ktorá prijala titul cisárov. V krajine trval rozkvet a upevnilo sa aj feudálne zriadenie. V nasledujúcich storočiach sa množili ozbrojené strety hlavne s moslimami na východe Afrického rohu, najprv s Adalským sultanátom. Cez čiastkové etiópske úspechy moc moslimov v regióne naďalej silnela. Kritická situácia nastala roku 1529, kedy moslimský vládca Ahmed Gran zaútočil na etiópske územie a takmer sa mu podarilo etiópsky štát vyvrátiť. V roku 1541 však priplávali Etiópčanom na pomoc Portugalci, s ktorých pomocou sa podarilo moslimov v bitke pri jazere Tana poraziť. Zhruba v rovnakom čase začali z juhu prenikať do Etiópie Oromovia, ktorí sa v krajine poničenej vojnou usadzovali, prijímali tunajší spôsob života a náboženstvo a navždy tak zmenili etnické zloženie obyvateľstva. Mnoho Oromov potom zastávalo významné pozície v štátnej správe.
Nové kontakty so zahraničím a boj s kolonializmom.
Nový problém predstavovali Portugalci a hlavne jezuitskí misionári, ktorí sem s nimi prišli. Etiópski cisári sa ocitli pod silným tlakom, aby prestúpili na katolícku vieru a hoci sa o to niektorí z nich pokúsili, napríklad Ze Dingil či Susneos, ľudový odpor bol tak silný, že obaja neskôr prišli o vládu. Susneosov syn Fasiladas neskôr misionárov v 30. rokoch 17. storočia z krajiny vyhnal. Za Fasiladasovho nástupcu Ijasua I. došlo k obnoveniu silného postavenia Etiópie, roku 1636 bolo tiež založené nové hlavné mesto menom Gondar. Po smrti tohto cisára ale nastal značný úpadok cisárskej moci a na dianie v štáte mali stále väčší vplyv feudálni šľachtici. Toto obdobie vyvrcholilo v rokoch 1784 až 1855, kedy etiópski vládcovia panovali iba nominálne a namiesto nich rozhodovali aristokrati. Do dejín sa zapísalo ako Zemene Mes'afint, doba princov.
Úpadok panovníckej moci sa snažil zastaviť cisár Tewedros II., panujúci od roku 1855. Hoci dospel k mnohým úspechom a pokúšal sa o modernizáciu krajiny, nepodarilo sa mu získať nutnú podporu zahraničných mocností. Naopak si znepriatelil Spojené kráľovstvo, ktorého vojská spôsobili jeho pád. O nový pokus o centralizáciu moci sa pokúsil Johannes IV., ktorý nastúpil na trón roku 1871. Úspešne sa ubránil proti egyptskému vpádu a bojoval na popud Spojeného kráľovstva tiež so sudánskymi mahdistami. Dostal sa tiež do konfliktu s Talianskom, ktoré si v oblasti dnešnej Eritrei vytváralo zázemie pre ďalší postup v regióne. Talianov sa podarilo zastaviť až za vlády ďalšieho cisára, Menelika II., ktorý rozdrvil talianske vojská v bitke pri Adwe (Aduy) roku 1896. Zároveň za jeho vlády prebehla radikálna expanzia na juh a juhovýchod, čo viedlo k posilneniu štátnych financií a obranyschopnosti štátu. Začala sa stavať prvá železnica medzi Addis Abebou, novým hlavným mestom, a vtedy francúzskym Džibuti, budovali sa tiež nové mosty a cesty. Menelik vládol až do roku 1913, po jeho smrti sa dostal k moci Menelikov vnuk Ijasu, ale počas prvej svetovej vojny bol zvrhnutý a moci sa chopil šľachtic, čiže "ras", Tafari Makonen, najskôr ako regent, neskôr ako zvrchovaný panovník Haile Selasie I.
Moderné dejiny.
Haile Selassie I. sa pokúšal o sústredenie moci v svojich rukách, aby dokázal vykonávať ďalšie reformy, ktorým sa mnohé zložky spoločnosti, najmä šľachta a cirkev, urputne bránili. Jeho snahu prerušila etiópsko-talianska vojna, v ktorej dôsledku bol roku 1936 cisár nútený odísť do exilu, zatiaľ čo Etiópiu dobyla, niekedy aj za pomoci chemických zbraní, a okupovala talianska armáda. počas druhej svetovej vojny sa s pomocou Britov podarilo roku 1941 dobyť etiópske územie naspäť. Následne sa vďaka úspešnému diplomatickému konaniu podarilo získať Haile Selassiemu pod svoju kontrolu tiež pôvodnú taliansku kolóniu Eritreu. Proti vláde cisára a pomalému tempu jeho reforiem postupne rástol odpor, ktorý vyvrcholil roku 1960 pokusom o puč. Hoci bol pokus o prevrat potlačený, v krajine neprestávalo pôsobiť sociálne pnutie. Cisár si postupne znepriatelil reformám naklonenú strednú vrstvu, študentstvo aj nižších armádnych dôstojníkov. Práve títo príslušníci armády vinili cisára a prežívajúci feudálny systém zo spoločenských problémov a zo svojej vlastnej chudoby. Vláda Šalamúnovcov postupne stratila dôveru obyvateľstva, čo sa prejavilo roku 1974, kedy bol etiópsky cisár zvrhnutý a monarchia zrušená.
V nasledujúcich rokoch vládol v krajine takzvaný derg (rada), v ktorej čele stál armádny dôstojník Mengistu Haile Mariam. Ten, inšpirovaný niekoľkými konkurenčnými marxistickými stranami, ktoré vznikli zo študentských hnutí, zaviedol v Etiópii pozemkovú reformu, zoštátnenie podnikov a násilný teror proti údajným aj skutočným opozičným silám, ktorý viedol k státisícom zavraždených či umučených ľudí a k núteným presunom obyvateľstva. Následkom sucha v 80. rokoch sa ekonomika štátu prakticky zrútila, čo vyústilo v posilnenie opozičných síl, ktoré viedli proti vláde neustály ozbrojený konflikt. K situácii v krajine neprispela ani etiópsko-somálska vojna v rokoch 1977 až 1978, ktorú sa podarilo vyhrať vďaka podpore Sovietskeho zväzu. Sovietske záujmy a podpora režimu v Etiópii boli súčasťou veľmocenského zápasu studenej vojny v krajinách tzv. tretieho sveta. Hoci bol totiž pôvodne Sovietsky zväz spojencom Somálska, kde držala moc v rukách ľavicová vláda, pre sovietsku vládu bolo výhodnejšie podporovať dlhodobo Etiópiu, najmä kvôli jej väčšiemu materiálnemu zaisteniu a ideologicky bližšiemu režimu. aj podpora východného bloku ale koncom 80. rokov skončila vzhľadom na jeho postupný úpadok. Mengistova vláda stratila domácu aj zahraničnú podporu, bola následne roku 1991 zvrhnutá a o dva roky neskôr vyhlásila Eritrea, dosiaľ pod etiópskou nadvládou, nezávislosť. Na základe novej ústavy z roku 1994 sa Etiópia stala federatívnou republikou rozdelenou na etnickom základe. Voľby v krajine vyhral o rok neskôr Etiópsky ľudový revolučný demokratický front (EPRDF), ktorý Etiópii vládne dodnes. Tejto strane sa počas posledných dvadsiatich rokov podarilo v krajine vytvoriť autoritársky systém, ktorý udržuje s pomocou represií a neštandardného vedenia volieb. Premiérom a vodcom EPRDF je Meles Zenawi. Etiópia zostáva jednou z najchudobnejších krajín na svete, pozitívnemu vývoju nepomohla tiež etiópsko-eritrejská vojna v rokoch 1998 až 2001, ktorá viedla k 100 000 mŕtvych. Vojna ekonomicky vysilila obe krajiny, väčšina rozvojových projektov bola prerušená a ich vývoj vrhnutý o niekoľko rokov naspäť.
Geografia.
Etiópsky štát sa nachádza vo východnej Afrike v oblasti nazývanej Africký roh, blízko južnej časti Červeného mora. Je to štát vnútrozemský, o pobrežie prišiel po vyhlásení nezávislosti Eritrei v roku 1993. Celková rozloha činí . Susedí so Sudánom a Južným Sudánom na západe, Eritreou na severe, Džibutskom a Somálskom na východe a Keňou na juhu.
Etiópii dominuje rozsiahla náhorná plošina nachádzajúca sa v strede krajiny, rozdelená na dve časti Východoafrickou priekopovou prepadlinou. Výška plošiny sa priemerne pohybuje medzi 1500 a 3000 m n. m., celý masív je charakterizovaný horskými hrebeňmi rozdelenými hlbokými roklinami a riečnymi údoliami, a to prevažne v severnej časti. Plošina sa pomaly zvažuje do nížin na západ do oblasti Sudánu a do juhovýchodnej časti Etiópie obývanej Somálcami. Najvyšším bodom je Ras Dašän (Bejeda) so 4 620 metrami nad morom. Naopak najnižším bodom je Danakilská preliačina dosahujúca 115 metrov pod hladinou mora, ide tiež o jedno z najteplejších miest na svete. Vzhľadom na geologickú aktivitu Východoafrickej priekopovej prepadliny je v jej blízkosti možný častejší výskyt zemetrasení a sopečnej činnosti.
Obrába sa zhruba 17 % pôdy, hoci podiel pôdy použiteľnej k orbe je vyšší. V dôsledku intenzívnej deforestácie posledných tridsiatich rokov je zalesnených len zhruba 10 až 15 % územia. Zvyšok je využívaný pre pastvu, ak nie je príliš drsné, suché či neúrodné, aby sa dalo využiť k obhospodarovaniu. Krajina silno trpí nadmerným využívaním pastvín, eróziou, dezertifikáciou a častými suchami, čo v niektorých oblastiach spôsobuje v suchých obdobiach nedostatok vody.
V rámci Východoafrickej priekopovej prepadliny sa na juhu rozkladá rozsiahla sieť jazier, najväčšou prírodnou vodnou nádržou je však jazero Tana nachádzajúce sa na severozápade. Najvodnatejšou etiópskou riekou je Modrý Níl, ktorý spolu s Tekeze a Barom vteká na západe, už na území Sudánu, do Nílu. Rieka Awaš naopak tečie na východ, kde sa vlieva do slaných jazier v Danakilskej preliačine. Z veľkých riek je treba spomenúť tiež Genali a Šibeli, tečúce na juhovýchod do Somálska, a Omo, ktorá ústi do jazera Turkana na hraniciach s Keňou.
Etiópia je domovom rozličných živočíšnych druhov, medzi ktoré patria typickí zástupcovia africkej fauny, napríklad lev, leopard, gepard, hroch, slon, zebra, rôzne druhy opíc a gaziel, žiráf, rovnako tak aj vtáky ako plameniak, pelikán, hus, bocian, ibis či marabu. V oblasti sa tiež nachádzajú aj druhy endemické, obmedzené na jedno menšie územie – tými sú napríklad nyala horská, vlk etiópsky alebo dželada. Rozmanité je tiež rastlinstvo. Vo vysokohorských oblastiach prevládajú ihličnaté lesy, vresy a mlžné pralesy, v nížinách sa rozkladajú skôr listnaté stromy, dažďové pralesy, rastú tu často liany. Na plániach sa nachádzajú vo veľkom množstve kaktusy, sukulenty a veľké sykomory. V teplých oblastiach je možno nájsť nepravý banán známy ako "inset". Blízko hlavného mesta rastie v hojnom množstve eukalyptus, dovezený do krajiny z Austrálie. Jednou z najznámejších a najvýznamnejších etiópskych plodín je káva, ktorá pravdepodobne z Etiópie tiež pôvodne pochádza.
Podnebie.
Územie Etiópie sa nachádza v tropickej monzúnovej oblasti. Jej podnebie je veľmi rozmanité, a to hlavne vzhľadom na rozdiely v nadmorskej výške. V oblastiach nad prevažujú denné teploty medzi 16 a 30 °C, striedané chladnejšími nocami. V nižšie položených oblastiach, napríklad v Dire Dawe alebo Afarsku, sú teploty výrazne vyššie, v oblasti Danakilskej púšte dosahujú teploty 40 °C. Niekedy sa nížiny vyznačujú tiež vysokou vlhkosťou vzduchu. V Etiópii sa striedajú obdobia sucha a obdobia dažďov. Počas januára a februára prevažujú občasné dažde – pokiaľ tieto niesu dostatočné, hrozia hladomory. Od konca februára až do júna trvá v krajine suché obdobie, po ktorom prichádzajú od polovice júna do polovice septembra silné dažde. Intenzívne zrážky zanechajú v pôde dostatok vlahy, ktorá vydrží zhruba do decembra a januára, kedy opäť prichádzajú suchá, nasledované od polovice januára občasnými dažďami.
Vláda a politika.
Etiópia je federatívnou parlamentnou republikou. Jednotlivé štáty federácie, vytvorené na etnickom základe, majú právo ratifikovať vlastné regionálne ústavy, uvádzať do platnosti zákony a vytvárať aj spravovať vládne funkcie. Môžu sa tiež od materskej krajiny odtrhnúť. Zákonodarnú moc predstavuje dvojkomorový parlament skladajúci sa z hornej Komory federácie majúcej 108 kresiel a dolnej Komory ľudových zástupcov skladajúcej sa z 548 kresiel. Zatiaľ čo členovia hornej komory sú volení parlamentnými zhromaždeniami jednotlivých štátov federácie, dolná komora je volená vo všeobecnom hlasovaní. Volebné právo majú všetci občania od 18 rokov. Hlavou štátu je prezident, volený oboma komorami parlamentu na šesťročné obdobie. Súčasným prezidentom Etiópie a hlavou štátu je Taye Atske Selassie. Predseda vlády, predstaviteľ výkonnej moci, je volený z členov Komory ľudových zástupcov. Je tiež zároveň vrchným veliteľom ozbrojených síl. Tento post teraz zastáva Abiy Ahmed Ali. Najvyššou súdnou autoritou je Najvyšší federálny súd, jeho členovia sú navrhovaní predsedom vlády a schvaľovaní dolnou komorou parlamentu.
Ústava, ukotvujúca oddelenú moc zákonodarnú, súdnu a výkonnú, bola ratifikovaná v decembri 1994. V krajine existuje systém viac politických strán, hoci podľa organizácie Freedom House v praxi princípy demokratického zastúpenia nefungujú – v posledných voľbách v máji 2010 vyhrala vládnuca strana Etiópsky ľudový revolučný demokratický front (EPRDF) s 99,6 % hlasov, a to hlavne vďaka neštandardným zákrokom počas volieb, opakovanému prenasledovaniu odporcov, represiám, porušovaniu práva na zhromažďovanie a spolčovanie a takmer absenciou nezávislých médií. Podľa Nadácie Bertelsmann federálny systém zostáva takmer len na papieri – EPRDF udržuje nad jednotlivými regionálnymi vládami prísnu kontrolu.
Zatiaľ čo v centrálnej časti krajiny má vláda situáciu pevne v rukách, v mnohých odľahlejších oblastiach proti nej bojujú rôzne oslobodenecké hnutia. Medzi inými ide o Oromský oslobodenecký front (OLF), Ogadenský národne oslobodenecký front (ONLF), prípadne Afarský národne oslobodenecký front, sprevádzané ďalšími menšími organizáciami. Nepokojnú situáciu dokresľujú časté krvavé kmeňové zrážky o vodu a pôdu v južných častiach Etiópie. Mimo toho medzi rokmi 2006 a 2008 explodovalo v Addis Abebe a ďalších mestách niekoľko bômb, ktoré zabili zhruba 20 ľudí. Nie je známe, kto za týmito činmi stal. Ministerstvo zahraničia Spojených štátov amerických a organizácia Human Rights Watch uvádzajú, že ľudia podozriví zo sympatií k politickej opozícii, prípadne oslobodeneckým hnutím, sú obeťami porušovania ľudských práv, medzi ktoré často patria popravy bez súdu, znásilňovanie, mučenie či svojvoľné zatknutie. Rada umelcov, športovcov či diplomatov uteká do zahraničia a žiada o azyl. Krajina má silné problémy s korupciou. Nižšie úrovne štátnej správy trpia úplatkárstvom a inkompetenciou, vyššie politické špičky používajú úplatky k udržaniu lojality vo vlastnej strane aj vláde. Silne skorumpovaná je aj justícia, ktorá ani plne nefunguje vo všetkých oblastiach krajiny. Zároveň je súdna moc pod silným vplyvom moci výkonnej. Na druhej strane Freedom House upozorňuje, že cez určité korupčné praktiky samotnej vlády sa objavuje vo vládnucej triede snaha tieto problémy riešiť a korupčné aktivity obmedziť.
Administratívny systém.
Územie Etiópie sa delí na 9 etnicky založených oblastí (iné preklady: regióny, štáty, regionálne štáty, po amharsky: kilil = oblasť, chránené územie) a 2 samosprávne mestské oblasti. Hlavným mestom je Addis Abeba, ktorá je sídlom rovnakomennej mestskej samosprávnej oblasti a zároveň štátu Oromia. Medzi ďalšie štáty patria Tigraj, Štát južných národov, národností a ľudu, Afarsko, Somalia, Beningšangul-Gumuz, Gambella, Hararský štát a Amharsko. Druhým samosprávnym mestom je Dire Dawa. Štáty sa ďalej delia na okresy ("wereda") a obce ("kebele").
Medzi najvýznamnejšie mestá patria Addis Abeba (zhruba 3 147 000 obyvateľov), ďalej potom Dire Dawa (306 000), Adama (pretým Nazareth; 251 000), Gondar (213 000), Džima (174 000), Desje (186 000), Mekelle (184 000), Bahir Dar (183 000), Awassa (137 000), Harar (131 000) a Gambella (33 000).
Zahraničné vzťahy.
Etiópia po dobu svojej existencie udržovala kontakty s mnohými okolitými národmi aj s európskymi kresťanskými štátmi. V modernej dobe sa významnejšie prejavila na svetovej scéne roku 1896, kedy sa etiópskemu cisárovi Menelikovi II. podarilo poraziť v bitke pri Adwy talianske vojska. Roku 1923 sa stala členom Spoločnosti národov, po druhej svetovej vojne začala v medzinárodnom dianí hrať aj významnejšiu pozíciu. Bola okrem iného zakladajúcim členom Organizácie Spojených národov a etiópsky cisár Haile Selassie I. stál pri zrode Organizácie africkej jednoty, dnes Africkej únie. Etiópsky štát sa tiež zúčastňoval misií OSN v Kórei a Kongu, neskôr tiež v Burundi, Libérii a Rwande. Zatiaľ čo etiópsky panovník sa orientoval hlavne na Spojené štáty, vláda dergu, ktorá nastúpila po prevrate roku 1974, orientovala celú krajinu smerom k východnému bloku komunistických krajín a Sovietskemu zväzu. Po roku 1991 obnovila nová etiópska vláda kontakty so Spojenými štátmi a všeobecne udržuje mierové kontakty s väčšinou afrických a európskych krajín. Výnimku predstavuje Eritrea, s ktorou dosiaľ nevyriešené spory ohľadne hraníc viedli k vypuknutiu eritrejsko-etiópskej vojny v rokoch 1998 až 2001. Vzťahy medzi týmito dvoma štátmi zostávajú naďalej chladné, po oboch stranách hranice udržujú obe krajiny vojská o sile asi 100 000 mužov. Etiópia sa tiež snaží svojho suseda konštantne držať v diplomatickej izolácii. Následkom týchto udalostí udržuje Etiópia dobré vzťahy s Džibutskom a Sudánom, aby si tak zaistila prístup k morským prístavom. Ďalším zdrojom napätia je občianska vojna v Somálsku, kde Etiópia zasiahla počas roku 2007 proti Zväzu islamských súdov a do januára 2009 vykonávala v somálskej oblasti vojenské operácie, počas ktorých zasiahla aj proti etiópskym disidentom skrývajúcim sa na somálskom území. Etiópia naďalej považuje prebiehajúci konflikt v Somálsku za jeden z dôležitých bezpečnostných faktorov v regióne. Udržuje tiež vzťahy so Somalilandom, jednou z odtrhnutých častí Somálska, ktorý umožňuje Etiópii využívať svoje prístavy. Začiatok vojny proti teroru znamenal upevnenie vzťahov s USA aj západoeurópskymi štátmi – Etiópia je v tejto dobe považovaná za dôležitého spojenca v boji proti islamskému fundamentalizmu.
Vzťahy s Česko-Slovenskom a Slovenskom.
Diplomatické vzťahy nadviazala Etiópia s Česko-Slovenskom po prvej svetovej vojne. Záujmy Česko-Slovenska v tom čase zastupovalo francúzske veľvyslanectvo. Čo sa týka obchodnej výmeny, v medzivojnovom období boli do Etiópie dodávané predovšetkým zbrane. V roku 1955 Česko-Slovensko zriadilo v Etiópii vyslanectvo, o štyri roky neskôr veľvyslanectvo. V roku 1959 bola taktiež podpísaná Zmluva o priateľstve a Dohoda o kultúrnej, vedeckej a technickej pomoci. Do krajiny potom prišli česko-slovenskí odborníci, vďaka spolupráci medzi oboma štátmi vzniklo niekoľko továrenských podnikov a v Harere bola postavená s česko-slovenskou pomocou tiež nemocnica. Pre občanov Slovenska platí vízová povinnosť.
Obrana a bezpečnosť.
Etiópska armáda, pod súhrnným názvom Etiópske národné obranné sily, pozostáva zhruba z 200 000 mužov, čo ju činí jednou z najväčších armád na africkom kontinente. Skladá sa z pozemnej armády a letectva, zatiaľ čo etiópske loďstvo bolo prenechané Eritrei po jej odtrhnutí. Po páde komunistického režimu bola pôvodná armáda rozpustená a nahradená guerillovými jednotkami povstalcov. Nová armáda od toho času prechádza s americkou pomocou postupnou transformáciou v moderné vojsko. Plánom vlády bolo vytvoriť multietnickú armádu, ale tej stále dominujú Tigrajci, ktorí boli čoby členovia Tigrajského ľudového oslobodeneckého frontu spojenci EPRDF. Vojenská služba je postavená na dobrovoľníckom princípe, ale v prípade nutnosti je nastúpenie do armády povinné. Minimálny vek pre vstup do armády je 18 rokov. Armáda zostáva lojálna civilnej správe, proti ľudovým nepokojom či povstalcom postupuje často brutálnym spôsobom, čo viedlo k obvineniu armádnych zložiek zo zločinov proti ľudskosti. Vzhľadom na spoločný záujem Etiópie a USA prehlbujú tieto dva štáty v poslednom čase vojenskú spoluprácu. Roku 2009 vynaložila Etiópia na vojenské potreby 1,2 % HDP.
K roku 2005 Etiópia vlastnila 250 tankov, 400 vozidiel, 400 kusov mobilného delostrelectva, 50 raketometov a 48 lietadiel, medzi ktorí patrili lietadlá Su-27 a MiG-21. Toto armádne vybavenie bolo väčšinou zakúpené od ruských dodávateľov na prelome rokov 1999 a 2000. V roku 2011 podpísala Etiópia obchodnú zmluvu s Ukrajinou na nákup ďalších 200 tankov T-72. Toho istého roku získala izraelská firma BlueBird od etiópskej vlády kontrakt na dodanie bezpilotných lietadiel.
Polícia je rozdelená na federálnom základe, napriek tomu sa však jej činitelia v mnohých regiónoch miestnym inštitúciám nezodpovedajú. Etiópske policajné sily tiež postrádajú profesionalitu a trpia silnou korupciou. Podobne ako armáda sa polícia často uchyľuje k nelegálnym praktikám ako je svojvoľné zatknutie, týranie, vraždy, nepovolené prehľadávanie a podobne.
Za boj s terorizmom, výzvednú činnosť, bezpečnosť hraníc a kriminálne vyšetrovanie zodpovedá etiópska Národná výzvedná a bezpečnostná služba (NISS). Podľa Ministerstva zahraničia USA si etiópska vláda väčšinou udržuje dohľad aj nad touto organizáciou, pravdaže vyskytli sa prípady, kedy bezpečnostné sily konali na vlastnú päsť. V niektorých regiónoch, napríklad Oromii, sa bezpečnostné zložky chovali podľa správy organizácie Medzinárodnej krízovej skupiny ako štát v štáte. Human Rights Watch tiež vo svojej správe z roku 2008 uviedla, že vládne zložky využívali niekoľkokrát NISS k sledovaniu, nátlaku a zastrašovaniu proti ľuďom, ktorí boli považovaní za nesympatizujúcich s režimom. Rovnako tak je proti prípadnej opozícii využívaná sieť platených informátorov.
Obyvateľstvo.
K roku 2010 tvorilo etiópsku populáciu podľa odhadov zhruba 82 101 998 obyvateľov. Ročný prírastok obyvateľstva činí 2,6 %, pričom 16 – 17 % obyvateľov žije v mestách. V Etiópii existuje množstvo rozličných etnických skupín, najväčšími z nich sú Oromovia (34,5 % obyvateľov), Amharci (26,9 %), Somálci (6,2 %), Tigrajci (6,1 %), Sidamovia (4 %), Guragovia (2,5 %), Welaitovia (2,3 %), Hadicovia (1,7 %), Afarovia (1,7 %), Gamovia (1,5 %) a Gedeovia (1,3 %). Ostatné etnické skupiny tvoria zvyšných 11,3 % populácie. V mestách žijú aj menšiny Talianov, Grékov, Indov a Arménov. Používa sa zhruba 83 rôznych jazykov a 200 dialektov, pričom väčšina z nich patrí do semitskej, kušitskej či omotskej jazykovej rodiny. Oficiálnym jazykom celej federácie je amharčina, mimo nej majú v jednotlivých štátoch štatút oficiálneho jazyka tigrejčina, oromčina, harerčina, afarčina, somálčina, angličtina a arabčina. Angličtina je v etiópskom školstve najčastejšie vyučovaným zahraničným jazykom. 46 % populácie je vo veku 0 – 14 rokov, 51 % vo veku 15 – 64 rokov, zostávajúcich ľudí nad 64 rokov je 2,7 %.
Takmer polovica Etiópčanov žije pod hranicou chudoby. Zdravotnícky systém je nedostačujúci, pretrváva vysoká detská úmrtnosť a stredná dĺžka života je zhruba 56 rokov. K čistej vode má prístup 98 % obyvateľov v mestách, zatiaľ čo len 26 % na dedine. Priemerne 5 miliónov ľudí je závislých na dodávkach jedla. Hlavne v oblasti Somalie je tiež často kritický nedostatok vody. Zhruba 2,3 % ľudí je nakazených vírusom HIV, u infikovaných prevažujú obyvatelia miest. Ďalšími rozšírenými chorobami sú napríklad žltačka typu A a E, týfus, malária, meningitída, cholera, žltá zimnica, besnota a schistosomóza. Vláda sa snaží súčasnú situáciu riešiť a za posledných desať rokov sa situácia v zdravotníctve mierne zlepšila. Napriek tomu etiópske zdravotníctvo zostáva podľa Center for National Health Development pri Columbia University jedným z najmenej vyvinutých v subsaharskej Afrike. Human Rights Watch ďalej uvádza, že vládnuca strana niekedy zneužíva medzinárodných potravinových zásob a nedistribuuje ich do rebelmi držaných oblastí, aby tak vyhladovala odbojové hnutia.
V krajine pretrváva diskriminačný prístup k ženám a hoci zákony krajiny považujú ženy a mužov za seberovných, tieto ustanovenia sa v praxi podľa Ministerstva zahraničia USA často nedodržujú. V správe OECD Development Centre sa uvádza, že žena je stále v spoločnosti vnímaná ako podriadená mužom a cez všetky opatrenia prijaté vládou je Etiópia jednou z najviac tradíciami zviazaných krajín v Afrike. Ženy tak majú sťaženú možnosť vlastniť pôdu, veľmi obvyklé sú v niektorých regiónoch nelegálne sobáše s dievčatami mladšími 18 či 15 rokov, sobáš za pomoci únosu, rozšírená je prostitúcia, násilie medzi partnermi, časté znásilnenia, ženská obriezka a ďalšie formy diskriminácie. Uvedené platí najmä pre vidiecke oblasti. Polygamia je v súčasnosti zakázaná, nie je však známe, či je naďalej praktikovaná či prípadne v spoločnosti nejakým spôsobom prijímaná. Organizácie ako je Detský fond Organizácie Spojených národov (UNICEF) či Save the Children uvádzajú, že veľké množstvo nedospelých je tiež vo veľmi zlej situácii – v krajine je na 500 000 až 700 000 detí žijúcich na ulici, 18 % etiópskej detskej populácie prišlo aspoň o jedného rodiča. Cez 70 % detí vo veku 7 až 15 rokov pracuje, 40 % z pracujúcich detí je mladších 6 rokov. Častý je obchod s ľuďmi, väčšinou z dedinských oblastí do miest na rôzne druhy nútenej práce, ženy sú prípadne predávané do arabských krajín ako domáce otrokyne alebo prostitútky. Čo sa týka homosexuality, tá je v Etiópii ilegálna a v etiópskej spoločnosti je braná ako tabu.
Náboženstvo.
Etiópia je sekulárnym štátom. Medzi najrozšírenejšie náboženstvá patrí pravoslávie reprezentované etiópskou pravoslávnou cirkvou (43,5 % populácie), islam (33,9 %), protestantizmus (18 %), tradičné náboženstva (2,6 %) a katolíctvo (0,7 %). Ostatné náboženské smery vyznáva 0,7 % obyvateľov. Stúpenci pravoslávia prevažujú hlavne u Tigrajov a Amharov, islam vyznávajú naopak najmä Somálci, Afarovia, Oromovia (hlavne ti žijúci na južnej vrchovine), Guragovia a Sidamovia na juhovýchode. Obchodníci žijúci vo veľkých mestách tiež často bývajú moslimovia. Na južných a juhovýchodných hraniciach je prítomné značné množstvo zahraničných misionárov. V posledných rokoch stúpajú v Etiópii náboženské rozpory, ktoré si vyžiadali aj niekoľko mŕtvych.
Tradícia etiópskej pravoslávnej cirkvi siaha do 4. storočia, kedy bolo kresťanstvo prijaté kráľom Ezanom. Značnú zásluhu na rozšírení kresťanstva mal najmä Ezanov vychovávateľ svätý Frumentius a ďalej deväť misionárov, ktorí v Etiópii pôsobili v 6. storočí. Ďalším významným svätcom je Tekle Haymanot, ktorý sa zaslúžil o znovunastúpenie šalamúnskej dynastie v 13. storočí. Etiópska pravoslávna cirkev neuznáva chalkedonský a druhý konštantínopolský koncil, ktoré uzákonili dvojakú prirodzenosť Kristovu. Pre dlhu izoláciu Etiópie sa cirkev po úpadku Aksumu vrátila k niektorým starozákonným tradíciám, napríklad obriezke, rituálnej porážke, činenia rozdielov medzi čistým a nečistým mäsom, uznávaním sabatu ako sviatočného dňa a ďalších. Etiópska biblia tiež zahŕňa niektoré apokryfné texty, ktoré sa v biblii obvyklej pre západné kresťanstvo nenachádzajú. Liturgickým jazykom je pôvodný jazyk aksumskej ríše zvaný ge'ez. Formálne je cirkevná organizácia podriadená alexandrijskému patriarchovi, ktorý pôvodne vyberal predstaviteľa etiópskej cirkvi používajúceho titul abun. Od roku 1951 je abun volený etiópskymi biskupmi. Súčasným abunom je Mathias.
Etiópski moslimovia vyznávajú sunnitskú formu islamu, prevažná časť z nich sú stúpenci mystického islamského hnutia súfizmu. Islam sa vzhľadom na svoju jednotnosť vo svete nevyznačuje v Etiópii výraznými odchýlkami od oficiálneho učenia. Rastúce náboženské napätie medzi moslimami a kresťanmi by mohlo byť podľa etiópskeho Najvyššieho súdu pre moslimské záležitosti spôsobené stúpajúcim vplyvom niektorých moslimských skupín, ktoré sú podporované zo Saudskej Arábie.
Židovská komunita.
Samostatnú kapitolu tvorí etiópska komunita Falašov, vyznávajúcich primitívnu formu judaizmu. Meno Falaš či Felaš je označenie, ktoré etiópskym židom dali ich susedia. Pochádza z amharčiny a znamená „zbavenie koreňov“, „odtrhnutie“, prípadne „cudzinci–nájazdníci“. Falašovia si sami hovoria "Bejt Jisra'el" alebo Dom Izraela. Až do 13. storočia si Falašovia zachovali silnú mieru autonómie, ale po znovunastúpení Šalamúnovcov po roku 1270 sa etiópski panovníci snažili ich nezávislosť obmedziť. Zároveň sa voči nim začalo postupovať so silnejúcou intenzitou, pretože boli obviňovaný z úpadku aksumského štátu za panovania židovskej kráľovnej Yodit, ktorá načas ovládla etiópske územie a perzekvovala kresťanov. Za podpory Portugalcov boli definitívne porazení etiópskou mocou roku 1624, nasledovalo rozsiahle predávanie do otroctva, nútené krsty, odmietnutie práva na pôdu a konfiškácie majetku. Boli pálené židovské náboženské texty a historické záznamy v snahe zahladiť v Etiópii falašskú minulosť. Falašovia sa od tej doby poväčšine zaoberali remeslami, ktorými zvyšok spoločnosti opovrhoval, a dlhú dobu boli vystavení nútenej separácii od zvyšku obyvateľstva. Pre svoje náboženské potreby používali jazyk ge'ez.
Ani v modernej dobe sa postavenie etiópskych židov príliš nezlepšilo, hoci od roku 1955 sa nevládna Židovská agentúra podieľala na stavbe škôl a výuke budúcich učiteľov Falašov v Etiópii. Od roku 1956 udržovala Etiópia s Izraelom diplomatické styky, tie však boli prerušené roku 1973 pred vypuknutím jomkipurskej vojny. Silnejúce ohrozenie etiópskych židov počas nástupu komunistickej diktatúry o rok neskôr viedlo k rokovaniam medzi etiópskou a izraelskou vládou o zaslaní prvých 200 židov do Izraela. Mengistu, vtedajší vodca socialistického režimu, súhlasil. V súvislosti so zákazom praktikovania judaizmu roku 1980 a opakovanými hladomormi počas 80. rokov sa Izrael rozhodol presunúť na svoju pôdu čo najväčšie množstvo Falašov. Od roku 1985 do roku 1990 sa podarilo presťahovať z Etiópie počas operácií Mojžiš, Jozue a Šalamún cez 36 000 ľudí. V krajine stále zostáva zhruba 2 100 židov čakajúcich na presun do Izraela. Veľký problém predstavujúci pôvodní židia, ktorí konvertovali ku kresťanstvu, nazývaní "Falaša Mura", a čítajúci v Etiópii asi 18 000 až 26 000 ľudí. BBC uviedla, že veľké množstvo Falašov Murov sa presunulo k Addis Abebe v domnení, že budú tiež evakuovaní. Izrael ale ich židovstvo neuznáva a väčšina z nich žije v biede v oblasti hlavného mesta. Ďalších 8 000 až 16 000 sa nachádza v táboroch nevládnych organizácií v Gondare bez prístupu k tečúcej vode a závislých na dodávkach jedla. Roku 2008 izraelské ministerstvo vnútra oznámilo, že preveruje práva na presun ďalších zhruba 3 000 ľudí.
Ekonomika.
Ekonomika etiópskeho štátu sa radí medzi jedny z najchudobnejších na svete. Roku 2010 činil hrubý domáci produkt (HDP) podľa parity kúpnej sily 86,12 miliardy dolárov. Krajina si udržuje vysoký ekonomický rast – roku 2008 činil 11,2 % HDP, roku 2009 10 %, roku 2010 klesol na 8 % zrejme kvôli svetovej ekonomickej kríze. Čo sa týka HDP na obyvateľa v parite kúpnej sily, Etiópia bola zhruba s 1000 dolárov na hlavu 213. štátom na svete. 85 % obyvateľstva pracuje v poľnohospodárstve, 5 % v priemysle a 10 % v službách. Vládnuca strana si udržuje silný vplyv na hospodárstvo – všetka pôda patrí štátu, ktorý ju prenajíma, súkromný sektor je malý a bankové inštitúcie slabé. Všeobecne Etiópii dominuje malý počet firiem so silnými väzbami na vládnucu stranu, prípadne EPRDF sama niektoré firmy vlastní. Krajina zostáva závislá na medzinárodnej ekonomickej a humanitárnej pomoci. Vláda tiež využíva svetovú ekonomickú krízu k zdôvodneniu spomalenia liberálnych hospodárskych a politických reforiem. Menou je etiópsky birr, ktorý nie je voľne zmeniteľný a je viazaný na americký dolár. V roku 2010 bol smenný kurz 14,4 birra za dolár. Inflácia dosahovala k roku 2010 celkom 8 %.
V poslednej dobe v Etiópii investovali najvýraznejšie hlavne India a Čína. Do Číny tiež smeruje najviac etiópskeho exportu (13,3 %). Nasleduje Nemecko (10 %), Saudská Arábia (7,6 %), Spojené štáty americké (7,4 %), Holandsko (6,5 %), Sudán (4,5 %) a Belgicko (4,1 %). Hlavným vývozným artiklom je káva, vyvážajú sa tiež kože a kožené výrobky, živé zvieratá, olejnice, zlato a rastlina khat, mierna droga obľúbená hlavne v Džibutsku, Jemene a Somálsku. V importe taktiež prevažuje Čína s podielom 19,8 %, ďalší významní dovozcovia sú Saudská Arábia (8,5 %), India (4,4 %) a Spojené štáty americké (4,4 %). Medzi najčastejšie dovážený tovar patria potraviny a živé zvieratá, ropa a ropné výrobky, chemikálie, stroje, výrobné zariadenia, motorové vozidlá, lietadla a tkané látky. Vzhľadom na to, že Etiópia je nútená dovážať veľké množstvo jedla a neprodukuje drahý exportní tovar ako minerály a ropu, zostáva obchodná bilancia trvale záporná. V roku 2010 mal export hodnotu 1,729 miliardy dolárov, zatiaľ čo import dosiahol hodnoty 7,517 miliardy dolárov.
Z nerastných surovín má Etiópia k dispozícii nálezisko soli, zlata, platiny, železné rudy, uhlia, drahých kameňov, uhličitanu sodného, tantalu, uhličitanu draselného, medi, zatiaľ nevyužité ložiská ropy a zemného plynu, niklu, mramoru a žuly. Vo väčšom množstve sa zatiaľ ťaží len zlato.
Poľnohospodárstvo.
Poľnohospodárstvo je v porovnaní s vyspelými ekonomikami silno zaostalé. Všetku pôdu vlastní štát, ktorý ju záujemcom prenajíma. V súčasnosti sa k poľnohospodárskej činnosti využíva 17 % pôdy, množstvo pôdy vhodnej k obrábaniu zostáva nevyužitej, poľnohospodárska výroba je minimálne mechanizovaná a úroda je silno závislá na dažďových zrážkach. Cez 90 % poľnohospodársky používanej pôdy obrábajú drobní roľníci, ktorých poľnohospodárske techniky sa za posledných dva tisíc rokov takmer nezmenili. Na vrchovine sa pestujú obilniny, hlavne teff, endemická plodina používaná pri výrobe etiópskeho chleba, jačmeň, pšenica, proso, strukoviny a olejniny, v nížinách sú obľúbenými plodinami hlavne cirok a cukrová trstina. Bežné sú tiež zemiaky. Na juhu sa pestujú dve významné exportné plodiny: prvá je káva, ktorá pravdepodobne tiež z oblasti Etiópie pôvodne pochádza a ktorá sa napríklad v roku 2007 podieľala 36 % na celkovom výnose exportu; druhou je ľahké narkotikum khat.
V posledných rokoch prenajíma vláda pôdu v stále väčšej miere zahraničným investorom, ktorí v Etiópii zakladajú rozsiahle plantáže na pestovanie kvetín, poľnohospodárskych biopalív, kávy a čaju. Tieto praktiky často vedú k vyháňaniu roľníkov z nimi obrábanej pôdy. Rovnako tak častá neúroda spôsobená suchami vedie roľníkov k opúšťaniu polí a sťahovaniu sa do miest, kde rozširujú rady mestskej chudoby. V krajine tiež žije na 7 miliónov pastierov. Podľa prieskumu z roku 2003 sa v Etiópii nachádzalo 35 miliónov dobytka, čo je najväčšie stádo tohto zvieracieho druhu na svete, okrem toho tiež 25 miliónov oviec a 18 miliónov kôz. Začína sa rozvíjať sladkovodné rybárstvo.
Priemysel.
Rovnako priemysel je stále zaostalý, hoci toto odvetvie začína vykazovať silnejší rast – zatiaľ čo v roku 2006 sa podieľal na HDP asi 5,1 %, v súčasnosti je to už 13 %. Najväčší podiel vo výrobe má priemysel potravinársky, nasledovaný kožiarskym a textilným. Z ďalších odvetví sú významné výroba chemikálií, liečiv, stavebných hmôt a ďalej kovospracujúci priemysel, drevospracujúci priemysel a výroba traktorov, nákladných automobilov a oceľových konštrukcií. Takmer všetky priemyslové podniky sa nachádzajú v hlavnom meste a jeho okolí.
Služby a cestovný ruch.
Služby v Etiópii nie sú až na výnimky na vysokej úrovni. Vedľa obchodu, kde dominujú prevažne moslimovia, dopravy a komunikácií predstavuje význačné odvetvie cestovný ruch tešiaci sa podpore vlády, ktorá ho považuje za jeden zo základných kameňov budúcnosti Etiópie. Prevažnú časť turistov, ktorých do Etiópie príde ročne zhruba 100 000, tvoria Etiópčania žijúci v zahraničí. Z turistiky prichádza ročne štátu zhruba 20 miliónov dolárov. Potenciál krajiny však zďaleka nie je dostatočne využitý.
Etiópia ponúka veľké množstvo historických aj prírodných pamiatok. Najnavštevovanejšími miestami sú starobylé chrámy a obelisky v Aksume, hrady a zámky v Gondare a skalné chrámy v Lalibele. Pozornosti sa tiež teší mesto Harer, kláštory nachádzajúce sa na ostrovoch jazera Tana aj inde, napríklad Debre Libanos a Debre Damo. Z prírodných pamiatok je treba menovať samotné jazero Tana, vodopád Tis Issat, jaskynný systém Sof Omar, ďalej napríklad jazerá Abiyata, Shala, Langano, termálne pramene v Sodere, Wellise či Awase. V krajine je tiež 12 národných parkov, napríklad Národný park Awaš, NP Bale Moutains, NP Gambella, NP Simien Mountains a ďalšie. Ochrana prostredia je však silno zanedbaná. Rovnako tak je stále problém s nedostatočnou úrovňou dopravnej infraštruktúry a ubytovania. Ďalšie možnosti predstavuje horská turistika či kontakty s domorodými kmeňmi žijúcimi pôvodným spôsobom života.
Infraštruktúra.
Celkovo sa etiópska infraštruktúra rýchle rozvíja. Etiópia vykladá na jej výstavbu zhruba 10 % HDP, čo je jeden z najvyšších podielov HDP určených na rozvoj infraštruktúry v Afrike. Budovanie dopravnej siete je sústredené hlavne do okolia Addis Abeby. V krajine je asfaltových ciest, spájajúcich predovšetkým významné mestské centrá, dobrá cestná sieť funguje aj pri hraniciach s Džibutskom a Keňou. Ďalších 19 tisíc km ciest je prašných alebo štrkových. Jedinou existujúcou železnicou je trať medzi Addis Abebou cez Dire Dawu s Džibutskom dlhá , ktorej vlastníctvo vyjasnilo niekoľko bilaterálnych zmlúv medzi oboma štátmi. Od roku 2006 bola koncesia na túto železnicu predaná juhoafrickej firme Comazar. Plánovaná rekonštrukcia existujúceho železničného spojenia a jeho ďalšie rozšírenie na bola začatá v septembri 2010 za pomoci čínskych investícii. Na africké pomery má vysokú úroveň letecká spoločnosť Ethiopian Airlines, ktorá sa radí medzi troch najlepších poskytovateľov leteckej dopravy v Afrike a udržuje množstvo liniek do afrických a arabských krajín, Európy či Indie. Letisko Bole v Addis Abebe je jedným z troch najvýznamnejších medzinárodných afrických leteckých uzlov. Celkom je v Etiópii zhruba 80 letísk, z toho 30 je používaných pravidelne, a to vo väčšine prípadov pre domáce linky. Krajina prišla o pobrežia aj o všetky prístavy dôsledkom vyhlásenia nezávislosti Eritrei v roku 1993. Po etiópsko-eritrejskej vojne bola presunutá námorná doprava do prístavu Džibuti, čiastočne tiež do somalilandskej Berbery. Momentálne má etiópske obchodné loďstvo deväť lodí.
Zdrojom elektriny sú z 97 % vodné elektrárne, ktoré, podobne ako poľnohospodárstvo, závisia na dažďových zrážkach. Prístup k elektrine má asi 86 % obyvateľov miest, ale elektrifikácia vo vidieckych oblastiach je prakticky minimálna. Ropa sa musí dovážať; plánované sú prieskumy nálezísk ako ropy, tak zemného plynu. Ďalšiu možnosť predstavuje využitie geotermálnej energie. Veľká časť populácie naďalej závisí na dreve ako hlavnej látke pre kúrenie aj stavbu, čo vedie k prehlbujúcej sa deforestácii krajiny.
V oblasti telekomunikácií si udržuje monopolné postavenie Ethiopian Telecommunications Corporation. Prístup k telefónu má v súčasnosti zhruba 5 % ľudí, od roku 1999 funguje v krajine mobilná sieť. Je zavedený aj internet.
Kultúra.
Etiópia má dlho trvajúcu kultúru, v mnohých ohľadoch odlišnú od zvyšku Afriky vzhľadom na dlhú tradíciu kresťanstva aj takmer neprerušenému štátnemu vývoju trvajúcemu niekoľko storočí. Etiópčania používajú vlastný kalendár, majúci 12 mesiacov o 30 dňoch a 13. mesiac trvajúci päť alebo šesť dní podľa toho, či ide o rok normálny či prestupný. Etiópsky rok začína 11. septembra a voči gregoriánskemu je oneskorený o zhruba sedem rokov a osem mesiacov. Ďalšou zvláštnosťou je etiópske písmo, ktoré vzniklo z písma juhoarabských Sabejcov. Jeho začiatky tkvejú v písme Feničanov, takže nesie podobnosti s napríklad písmom gréckym, latinským či hebrejským. Ako jediné semitské písmo sa číta zľava doprava. Ide tiež o jediné pôvodné africké písmo, ktoré sa dodnes používa. Oproti napríklad Európanom nemajú Etiópčania priezvisko, ale pre lepšiu identifikáciu pridávajú za svoje meno krstné meno svojho otca, prípadne tiež starého otca.
Etiópska literatúra je písaná väčšinou v jazyku ge'ez (v prípade staršej literatúry) alebo v amharčine (v prípade literatúry novšej). V jazyku ge'ez je napísaná aj etiópska biblia, ktorá sa v niektorých ohľadoch odlišuje od biblie západnej. Jednu z najvýznamnejších literárnych prac predstavuje kniha "Kibre negest" („Veľkosť kráľov“) pochádzajúca zo 14. storočia. Cenená je napríklad tiež ge'ezská poézia, prekvitajúca v 18. storočí a od tej doby čítaná v mnohých kláštoroch. Od 16. storočia sa začal používať pre literárne účely amharský jazyk, ktorý v modernej dobe prevážil. Medzi významných autorov novodobej Etiópie patrí napríklad Makonnen Endalkachew, autor alegorických noviel a divadelných hier, Kebede Mikael, tvorca veršovaných drám, a Tekle Tsodek Makuria, zameriavajúci sa na kratšie príbehy.
Pôvodná etiópska architektúra sa taktiež vyvíjala po stáročia. Z čias aksumskej ríše sa napríklad v jej hlavnom meste, Aksume, dochovali chrámy, paláce či obelisky, za dynastie Zagwe dosiahla vrcholu kláštorná architektúra, napríklad tesané kresťanské chrámy v Lalibele a ďalšie. Taktiež rozsiahly palácový komplex v Gondare svedčí o etiópskom staviteľskom umení v čase druhého panovania šalamúnskej dynastie. Všetky tieto pamiatky sú v súčasnosti súčasťou svetového dedičstva UNESCO.
V oblasti hudby sa najstaršia tradícia viaže na prácu svätého Yareda, ktorý zaviedol vlastný notačný systém, s ktorého pomocou vytvoril a zaznamenal mnoho liturgických skladieb, dochovala sa po ňom aj rada básní. Typická moderná etiópska hudba máva často dvojaký význam. Pieseň sa na jednej úrovni zaoberá spirituálnou tématikou a zároveň jej druhý význam má povahu skôr osobnú. Známa v použití tohto štýlu je napríklad speváčka Mary Armede. Zo zahraničných vplyvov sa v Etiópii v modernej dobe najviac uplatnili štýly používajúce vo veľkej miere plechové dychové nástroje, prípadne soulová hudba. Najvýznamnejšími súčasnými spevákmi sú Neway Debebe a Netsanet Mellesse, ďalej skupiny Wallias a Roha.
Pre etiópsku kuchyňu sú typické silno korenené jedlá, časté sú mastné pokrmy, s výnimkou bravčového, ktoré neje väčšina obyvateľstva. Konzumáciu mäsa tiež obmedzujú kresťanské aj moslimské pôsty, takže sú obvyklé aj zeleninové pokrmy, prípadne strukoviny. Etiópsky chlieb sa nazýva "indžera". Ide o tenkú kvasenú chlebovú placku vyrábanú z plodiny teff. K nej sa často je mäsová zmes podobná gulášu zvaná "wet". Pálivé jedla sú často doplnené kyslou smotanou alebo syrom "ajib" na zmiernenie ostrej chuti. K jedlu sa podáva voda, pivo či etiópska medovina ("medž"). Pri stolovaní sa nepoužívajú príbory, pokrm sa väčšinou zabalí do chlebovej placky. Po jedle sa často pripravuje káva s klinčekami, kardamónom a škoricou, prípadne osladená medom. Obľúbeným nápojom je tiež čaj.
Etiópia je známa pre mnoho význačných športovcov, napríklad bežcov Abebe Bikilu, Mama Wolde či Kenenisu Bekele, ktorí získali aj niekoľko zlatých olympijských medailí. Ďalším významným športom bol skôr futbal a Etiópia sa významne podieľala aj na vzniku Afrického futbalového zväzu. Známym futbalistom a národným hrdinom bol napríklad Worku Mengistu. Po roku 1970 však etiópsky futbal začal upadať.
Vzdelanie a veda.
Vzdelanie je od základného po vysokoškolské bezplatné. Povinná školská dochádzka je od siedmich do trinástich rokov. Stredné a vyššie vzdelanie sa dá získať len vo väčších mestách. K roku 2005 bolo zhruba 35,9 % gramotných u dospelých a 49,9 % u mladšej generácie. Základná škola začína pre deti vo veku siedmich rokov, stredná pre pätnásťročné. V 10. ročníku, teda v rámci strednej školy, sú žiaci rozdelení na budúcich študentov univerzít a na tých, ktorí získajú vyučenie v oblasti obchodu, polytechniky, pedagogiky a ďalších. Hlavnou univerzitou je Addis Abebská univerzita, ďalšie sa nachádzajú v niektorých hlavných mestách jednotlivých federálnych štátov. Hlavne v Addis Abebe existuje tiež niekoľko ďalších, prevažne súkromných, vysokých škôl.
Väčšina významných kultúrnych a vedeckých inštitúcií je situovaná v Addis Abebe, medzi nich patrí napríklad Národné múzeum Etiópie, Národný archív a knižnica Etiópie a Múzeum inštitútu etiópskych štúdií. Po dlhý čas neexistovala v Etiópii akadémia vied. Po prvýkrát bola myšlienka založenia takej organizácie koncipovaná už v šesťdesiatych rokoch, ale následné politické otrasy akýkoľvek rozvoj znemožnili. Etiópska akadémia vied tak bola založená až roku 2010.

</doc>
<doc id="3097" url="https://sk.wikipedia.org/wiki?curid=3097" title="Slnko">
Slnko

Slnko je centrálna hviezda slnečnej sústavy a jediná hviezda tejto planetárnej sústavy. Je to naša najbližšia hviezda a zároveň najjasnejšia hviezda na oblohe. Gravitačné pôsobenie Slnka udržiava na obežných dráhach okolo Slnka všetky objekty slnečnej sústavy vrátane planéty Zem. Jeho energia je nevyhnutná pre život na Zemi. Astronomický symbol pre Slnko je kruh s bodom vnútri (☉).
Slnko je tvorené plazmou, v ktorej sú zastúpené jadrá všetkých chemických prvkov známych aj na Zemi, no s výraznou prevahou vodíka a hélia. Hmotnosť Slnka (2×1030 kg) predstavuje 99,87 % hmotnosti celej slnečnej sústavy. Slnko má približne 109-krát väčší priemer ako planéta Zem. Teplota na jeho povrchu dosahuje približne 5 500 °C a ostatné časti telesa a atmosféry Slnka sú ešte teplejšie. Slnko patrí medzi hviezdy hlavnej postupnosti, čo znamená, že v jeho jadre prebieha premena vodíka na hélium a že vďaka tomu zostáva dlhodobo stabilné. Jeho spektrálny typ je G2, čiže ide o žltú hviezdu. 
Na všetky telesá Slnečnej sústavy dopadá elektromagnetické žiarenie zo Slnka, ktoré dosahuje celkový žiarivý výkon 3,826.1026 W. Všetky ostatné telesá v slnečnej sústave sú viditeľné len vďaka tomu, že odrážajú slnečné svetlo, alebo žiaria preto, lebo boli k žiareniu vybudené slnečnou energiou (napr. kométy alebo polárna žiara). Väčšina telies vrátane všetkých planét obieha Slnko v smere jeho rotácie. Tento smer sa nazýva aj priamy (prográdny) smer a je dedičstvom po rotácii pôvodnej pracho-plynovej hmloviny, z ktorej všetky telesá slnečnej sústavy vznikli. 
Slovom slnko s malým "s" sa v niektorých prípadoch označuje aj hviezda alebo primárne hviezdne teleso, okolo ktorého obiehajú objekty.
Deň Slnka sa oslavuje 15. apríla.
Význam.
Slnko je naša najbližšia hviezda. Svetlo z neho letí na Zem približne 8 minút a 20 sekúnd, pričom z našej druhej najbližšej hviezdy, Proxima Centauri, letí svetlo na Zem 4,2 roka. Intenzita svetla dopadajúceho zo Slnka je preto s intenzitou svetla, ktoré na Zem dopadá zo vzdialených hviezd, neporovnateľná. Vzdialenosť Zeme od Slnka sa mení v rozpätí od (perihélium) do (afélium). Tieto zmeny však nespôsobujú veľké kolísanie teploty na Zemi a nie sú ani príčinou striedania ročných období. Slnečná energia je základom takmer všetkých procesov prebiehajúcich na povrchoch jeho planét a teda aj na Zemi. Žiarenie, ktoré je najintenzívnejšie v oblasti okolo zemského rovníka, zahrieva vzduch viac v rovníkových vrstvách ako vo vyšších zemepisných šírkach. Zahriaty vzduch sa z dôvodu svojej nižšej hustoty dvíha a prúdi do miest vzdialenejších od rovníka, kde sa ochladzuje a klesá. Táto cirkulácia umožňuje vznik globálnych tepelných režimov. Podobný proces prebieha aj v oceánoch, kde dochádza k výraznejšiemu zahrievaniu rovníkových vôd, ktoré sa potom pohybujú smerom k pólom. Od slnečnej energie teda nevyhnutne závisia podnebie, počasie a teplota na Zemi. Slapové sily Slnka spôsobujú slnečný príliv a odliv. Slnko priamo neovplyvňuje napríklad sopečnú a tektonickú aktivitu a mesačný príliv a odliv. Slnečná energia sa využíva aj v energetike a to buď priamo (cez solárne panely), alebo jej dôsledky (veterná energia, vodná energia, energia zo spaľovania produktov organizmov, ktoré ju zachytili fotosyntézou). 
Zemská atmosféra neprepúšťa celé spektrum slnečného žiarenia, iba všetky vlnové dĺžky viditeľného svetla, časť ultrafialového žiarenia, časť infračerveného a časť rádiového žiarenia. Okrem najzákladnejších fyzikálnych a chemických procesov (napr. udržanie vody na Zemi v kvapalnom skupenstve) je slnečná energia nevyhnutná pre zrakovú orientáciu živočíchov a fotosyntézu rastlín, rias a fotoautotrofných mikróbov. Od produktov fotosyntézy sú priamo či nepriamo závislé takmer všetky ostatné živé organizmy na Zemi. Ultrafialové žiarenie navyše podmieňuje tvorbu vitamínu D v koži človeka, väčšinou však má nepriaznivé mutagénne účinky. Od zdanlivého pohybu Slnka sa odvodzuje tiež pravý slnečný čas, ktorého upravená hodnota – stredný slnečný čas – je základom merania času v bežnom ľudskom živote. Doba obehu Zeme okolo Slnka, jeden rok, je základom kalendára.
Vývoj predstáv o Slnku.
Slnko bolo v staroveku v mnohých kultúrach uctievané ako božstvo. V starovekom Grécku bol bohom Slnka "Helios". Tento boh cestoval každý deň po oblohe v zlatom voze. V starovekom Ríme to bol "Sol" a v starovekom Egypte sa boh Slnka nazýval aj Ré, Ra alebo Amon. V astrológii je okrem iného symbolom vitality. Vo viacerých kultúrach bolo Slnko symbolom života a znovuzrodenia. 
Anaxagoras sa v roku 434 pred Kr. domnieval, že Slnko je kopa horiaceho kamenia, o málo väčšia než Grécko. Anaximandros si predstavoval vznik Slnka takto: látka plodiaca od večnosti teplo a chlad sa pri vzniku tohto sveta oddelila. Z nej, okolo vzduchu, ktorý obklopuje Zem, vyrástla akási ohnivá guľa ako kôra okolo stromu. Keď sa potom táto guľa roztrhla a rozdelila do rozličných kruhovitých pásov, vznikli Slnko, Mesiac a hviezdy. "Slnko je kruh dvadsaťosemkrát väčší než Zem, podobný vozovému kolesu; má dutý veniec bahrov plný ohňa, a na jednom mieste cez ústie ukazuje oheň akoby cez otvor mechu. (z Aetia)"
Podľa predstáv mnohých civilizácií Slnko obiehalo okolo Zeme a nie Zem okolo Slnka. Aristoteles vo svojom modeli vesmíru umiestnil Slnko medzi obežnú dráhu Mesiaca a Merkúra. Táto predstava sa udržiavala ešte veľmi dlho. Napriek tomu, že Aristarchos zo Samu zastával názor, že Zem obieha okolo Slnka, jeho heliocentrické predstavy sa neujali. Názor, že Zem je stredom vesmíru, pretrvával až do roku 1507, keď Mikuláš Kopernik predložil svoje prvé tézy o heliocentrizme. Vo výskume Slnka výrazne pomohol aj objav ďalekohľadu. Galileo Galilei pomocou neho pozoroval slnečné škvrny. Toto zistenie pobúrilo katolícku cirkev, pretože až dovtedy sa tradovalo, že Slnko sa skladá z „dokonalého, čistého éteru“ a teda nemôže obsahovať tmavé miesta. V nasledujúcich dvoch rokoch sa však vyskytli minimálne štyri ďalšie pozorovania slnečných škvŕn.
V 17. storočí jezuita Christoph Scheiner zistil, že Slnko rotuje okolo svojej osi podobne ako Zem. Tento objav urobil na základe pozorovania slnečných škvŕn. Ďalší pokrok v približovaní sa ku skutočnej podstate Slnka spravili Keplerove zákony a Newtonov gravitačný zákon. Vďaka nim sa zistilo, že Slnko je veľmi hmotné a všetky telesá Slnečnej sústavy obiehajú okolo neho. Veľkosť a vzdialenosť Zeme od Slnka boli po prvýkrát pomerne presne určené v roku 1672 Giovannim Cassinim a Johnom Flamsteedom. 
V roku 1814 nemecký astronóm Joseph von Fraunhofer použil spektroskop pre analýzu slnečného svetla a zistil, že spektrum Slnka je prerušované tmavými absorpčnými čiarami. Tieto čiary boli pomenované Fraunhoferove čiary a zohrali veľkú úlohu pri poznávaní chemického zloženia Slnka. 
Druhá polovica 19. storočia bola venovaná intenzívnemu štúdiu Slnka a hviezd, pretože už bolo známe, že Slnko je tiež hviezda, a poznávanie Slnka nám umožňuje poznať aj ostatné hviezdy, a naopak, výskum hviezd pomôže prehĺbiť poznatky o Slnku. Príčina jeho žiarenia však ostávala dlho nejasná. Jedna hypotéza vyslovená škótskym inžinierom Johnom Waterstonom, hovorila, že vyžiarená energia pochádza z gravitačnej kontrakcie Slnka. Druhá hypotéza, ktorú predložil J. Mayer, hovorila, že teplota Slnka je udržiavaná dopadmi meteoritov na jeho povrch. Ďalším významným krokom v spoznávaní Slnka bol objav spektroskopie. Vďaka nej bolo možné spoznať chemické zloženie Slnka. Ako ďalší možný zdroj energie Slnka sa začala pokladať jadrová reakcia. Formy jadrovej reakcie však mohli byť rôzne (fúzia, jadrový rozpad). Až v roku 1938 navrhol nemecký fyzik Hans Bethe jadrovú fúziu ako zdroj energie Slnka. Táto teória bola definitívne potvrdená až v roku 2002.
Fyzikálne vlastnosti.
Slnko je jednoznačne najväčšie nebeské teleso Slnečnej sústavy. Má približne 109-krát väčší priemer ako Zem a 1 300 000-násobne väčší objem. Je to obrovská rotujúca plazmová guľa s priemernou hustotou len o málo väčšou ako hustota vody. Smerom k jeho stredu hustota aj teplota narastá. Je to tiež pomerne obyčajná hviezda Galaxie patriaca k jej diskovej populácii. Jeho hmotnosť a svietivosť je však väčšia ako priemer hviezd nachádzajúcich sa v Mliečnej ceste, ktorý sa odhaduje na asi polovicu hmotnosti Slnka. Priemerne hmotnostné a svietivé hviezdy v Galaxii sú červené trpaslíky. V porovnaní s nimi je teda hmotnosť a svietivosť Slnka nadpriemerná, v porovnaní s hviezdami viditeľnými na oblohe voľným okom je však podpriemerná. Voľným okom totiž vidíme väčšinou len tie najväčšie a najžiarivejšie hviezdy (červené trpaslíky voľným okom nie sú pozorovateľné) v našom hviezdnom okolí. Zvláštnosťou Slnka je tiež to, že je to osamotená hviezda (netvorí dvojhviezdny alebo viacnásobný systém) a tiež nie je členom žiadnej hviezdokopy. Nachádza sa síce vo vnútri pohybovej hviezdokopy Collinder 285, ale nezdieľa pohyb jej členov a teda k nej nepatrí (členovia pohybovej hviezdokopy musia zdieľať podobný smer a rýchlosť pohybu). 
Farba Slnka.
Slnko je hviezda hlavnej postupnosti, spektrálnej triedy G2. Hviezdy rovnakého spektrálneho typu ako Slnko pozorujeme na oblohe ako žlté. Hoci Slnko vyžaruje žiarenie v celom elektromagnetickom spektre, najintenzívnejšie vyžarovanie má na vlnovej dĺžke 501 nm. Tejto hodnote je blízke aj maximum citlivosti ľudského oka pri jasnom osvetlení (555 nm). Nakoľko však slnečné spektrum obsahuje všetky farby, pri pohľade z vesmíru alebo vyšších vrstiev atmosféry Zeme vyzerá byť biele. Ak jeho svetlo prechádza cez prekážky (oblaky) alebo cez hrubšiu vrstvu atmosféry (pri východe a západe), jeho farba je skreslená na žltú, oranžovú až červenú. Hlavná postupnosť, označovaná aj ako "V", znamená, že Slnko je v stabilnom štádiu vývoja a v svojom jadre premieňa ľahký vodík (prócium) na hélium. Hviezdy hlavnej postupnosti typu G sa niekedy zvyknú označovať aj ako trpaslíky na odlíšenie od žltých obrov a nadobrov, čo sú rovnako sfarbené hviezdy, ktoré už v jadrách nespaľujú vodík.
Tvar Slnka.
Slnko je takmer dokonalá guľa so sploštením približne 11 milióntin, čo znamená, že polárny priemer sa líši od rovníkového iba o . To je čiastočne preto, že odstredivý efekt slnečnej rotácie je 18 miliónkrát slabší ako príťažlivosť na povrchu (na rovníku).
Podobne ako Zem, aj Slnko má vlastnú súradnicovú sieť, ktorá slúži napríklad na určovanie polohy slnečných škvŕn. Táto sústava sa nazýva heliografická sústava súradníc a určuje sa na nej heliografická dĺžka a heliografická šírka. Heliografická šírka sa meria od slnečného rovníka, vzťažnou kružnicou pre heliografickú dĺžku je tzv. Carringtonov poludník.
Zloženie Slnka.
Zloženie Slnka nie je presne známe. Sonda Genesis, ktorá mala odobrať vzorky hmoty unikajúcej zo Slnka, zlyhala v roku 2004, keď sa jej neotvoril padák pri vstupe do zemskej atmosféry. Množstvo informácií o chemickom zložení Slnka máme zo slnečného spektra. Všeobecne sa však udáva, že 92,1 % Slnka tvorí vodík a 7,8 % hélium (tieto percentá udávajú počet atómov, z hľadiska hmotnosti tvorí vodík 75 % a hélium 25 %). Samotný prvok hélium bol vďaka spektroskopii prvýkrát objavený práve na Slnku (z čoho pochádza aj jeho názov), až potom bol nájdený aj na Zemi. V jadre je zastúpenie hélia väčšie ako vo vonkajších vrstvách, pretože od jeho vzniku tu neustále prebieha premena vodíka na hélium. V jadre tvorí vodík už iba 34 % a hélium 64 %. Rozborom slnečného spektra sa tiež zistilo, že väčšinou v stopových množstvách Slnko obsahuje všetky chemické prvky známe aj na Zemi. Atómy Slnka prakticky nevytvárajú molekuly a pod vplyvom vysokej teploty sú spravidla silne ionizované.
Stavba Slnka.
Slnečné teleso a jeho atmosféra – heliosféra – sa delia na niekoľko vrstiev. Vrstvy Slnka od stredu na povrch sú nasledovné:
Jadro.
Za jadro Slnka sa považuje oblasť, ktorá siaha do vzdialenosti 175 000 kilometrov od stredu. Má teplotu 14 000 000 K, tlak v strede 1,50×1011 atmosfér. V jadre je sústredených až 49,9% celkovej slnečnej hmotnosti. Pri takejto teplote sú už atómy rozložené na jadrá a samostatne sa pohybujúce elektróny. Pod vplyvom obrovskej teploty a tlaku tu prebieha termonukleárna reakcia (nukleárna fúzia), premieňajúca ľahký vodík (prócium) na hélium. Slnečný typ reakcie má tri fázy a označuje sa ako protón-protónový cyklus. Každú sekundu sa premení okolo 8,9×1037 protónov (jadier vodíka) na jadrá hélia (inými slovami: 700 miliónov ton vodíka fúzuje na 695 miliónov ton hélia). Zo štyroch jadier atómov prócia vzniká jedno jadro hélia. Každú sekundu v jadre prebehne rádovo 1038 reakcií. Drvivá väčšina uvoľnenej energie má formu gama žiarenia a postupuje do radiačnej zóny. Fyzici sú schopní spustiť neriadenú termonukleárnu reakciu vo vodíkovej bombe.
Radiačná zóna.
Je to priestor medzi jadrom Slnka a styčnou vrstvou. Má teplotu 2 000 000 K až 7 000 000 K. Je tvorená slnečnou plazmou s hustotou je 20 g/cm3 v spodných vrstvách a asi 0,2 g/cm3 na hornej hranici. Teplota tejto vrstvy už nedostačuje na prebiehanie termojadrových reakcií. Všetka energia vznikajúca v jadre sa cez túto oblasť prenáša žiarením. Vzhľadom na veľkú hustotu prostredia a neustále pohlcovanie fotónov žiarenie postupuje smerom k povrchu len veľmi pomaly. Zároveň vzrastá jeho vlnová dĺžka, čím klesá jeho energia. Energia, ktorú tieto fotóny klesaním vlnovej dĺžky strácajú, sa mení na tepelnú energiu častíc vrstvy žiarivej rovnováhy.
Tachoklína.
Tachoklína je medzivrstva. Táto pomerne tenká vrstva bola objavená meraniami družice SOHO. Predpokladá sa, že tu sa generuje magnetické pole Slnka. Dochádza tu tiež k zmene rýchlosti prúdov plazmy a zmene rotačnej rýchlosti.
Konvektívna zóna.
Konvektívna zóna je najvrchnejšia časť vnútra Slnka a začína asi pod viditeľným povrchom Slnka. Tak ďaleko od jadra sa už prenos tepla žiarením stáva málo účinným, pretože niektoré ióny sú vďaka nízkej teplote schopné fotóny pohltiť a neemitovať ich ďalej. Zahriata hmota spôsobuje v slnečnej plazme turbulencie a ďalší prenos energie sa preto deje prúdením – konvekciou. Pri konvekcii sa prenášaný plyn rýchlo ochladzuje a rozpína. Vrcholky výstupných prúdov z konvektívnej zóny možno pozorovať vo fotosfére ako granuly a supergranuly. Táto časť Slnka má teplotu 2 000 000 až 6 000 K.
Fotosféra.
Fotosféra je viditeľný povrch Slnka a najchladnejšia časť Slnka. Pochádza z nej všetko viditeľné žiarenie Slnka, ktoré v spodnejších vrstvách narážalo na prekážky. Občas sa označuje aj ako najspodnejšia časť atmosféry Slnka. Má hustotu 1023 častíc/m3 a teplota je asi 5 700 K. Jej hrúbka je asi 200 až . Celú fotosféru pokrývajú slnečné granuly – stúpajúce a klesajúce plazmové útvary s veľkosťou asi . Ich predĺžením vznikajú spikuly, niekoľko tisíc kilometrov vysoké plazmové útvary zasahujúce až do chromosféry. Ďalšie vertikálne pohyby vo fotosfére sa nazývajú supergranulácie, obrie cely a slnečné oscilácie. Slnečné oscilácie vznikajú vďaka zvukovým vlnám v konvektívnej vrstve Slnka. Ich skúmaním sa zaoberá helioseizmológia. Príležitostne sa v niektorých miestach fotosféry zjavujú tmavé miesta – slnečné škvrny – alebo naopak jasné fakulové polia.
Chromosféra.
Chromosféra je vrstva silno ionizovanej plazmy hrubá asi , táto hodnota je však veľmi premenlivá. Je to spodná časť slnečnej atmosféry. Počas zatmenia Slnka ju je vidno ako červenkastý svetelný úkaz tesne pri okraji mesačného disku. Červenkastá farba je spôsobená tým, že maximum jej žiarenia sa nachádza vo vodíkovej čiare H-alfa, čomu zodpovedá vlnová dĺžka 656,7 nanometrov. Má hustotu plynu 10−15 g/cm3. Teplota so stúpajúcou výškou vzrastá a jej priemer je 20 000 K. V chromosfére pozorujeme úkazy zvané flokuly, fibrily, protuberancie a erupcie. Z fotosféry sem zasahujú spikuly, vrcholky konvektívnych prúdov (granúl).
Prechodová oblasť.
Prechodová oblasť (v niektorých zdrojoch sa neuvádza) je tenká a nepravidelná vrstva slnečnej atmosféry, ktorá oddeľuje horúcu korónu od chladnejšej fotosféry. Teplota sa tu náhle mení z 20 000 K (na hranici s chromosférou) na 1 milión K (na hranici s korónou). Táto vrstva sa skúma hlavne v ultrafialovej časti spektra. Z pozorovaní vyplýva, že prechodová vrstva je skôr obálkou okolo nehomogenít, ako napr. spikuly, ako súvislou vrstvou. Jej priemerná výška nad pokojnými oblasťami Slnka je okolo ± .
Koróna.
Koróna je hrubá od až 1 alebo 2 milióny km. Je to najvrchnejšia a najteplejšia vrstva slnečnej atmosféry. Možno ju pozorovať počas úplných zatmení Slnka alebo pomocou koronografu. Jej teplota dosahuje 1 000 000 K, čiže je asi stokrát teplejšia než fotosféra. Príčina vysokej teploty koróny dodnes nie je uspokojivo vysvetlená.
Je extrémne riedka, jej hustota dosahuje len 1011 častíc/m3. Aj v koróne sa vyskytujú erupcie a protuberancie. Rozpínaním koróny do okolitého priestoru vzniká slnečný vietor. Prúdenie tepla nastáva smerom z koróny do nižších oblastí Slnka. Toto tepelné rozhranie, kde sa teplota náhle mení z asi milióna kelvinov v spodnej koróne na asi 20 000 Kelvinov vo vrchnej chromosfére, je práve prechodová oblasť. Tvar koróny je premenlivý. 
Hmota koróny neustále uniká do okolitého priestoru rýchlosťou asi milión ton každú sekundu. Toto množstvo sa zvyšuje až na miliardy ton pri slnečných erupciách. Náhle úniky hmoty sa nazývajú výrony koronálnej hmoty alebo ejekcia koronálnej hmoty (po anglicky coronal mass ejection, skratka CME). V užšom zmysle siaha koróna do vzdialenosti niekoľkých slnečných polomerov, v širšom zmysle za vrchnú časť koróny možno považovať celú oblasť, kam siaha slnečný vietor, až po heliopauzu.
Slnečná energia.
Termojadrové reakcie v strede Slnka produkujú energiu 4,26 milióna ton hmoty (podľa formula_1) alebo energiu výbuchu okolo 9,1×1016 ton TNT za sekundu. Táto termojadrová energia je zdrojom všetkej energie Slnka.
Energia vzniká vo forme fotónov gama žiarenia a neutrín. Na povrch Slnka, do fotosféry, sa energia dostáva prostredníctvom konvekcie, absorpcie a emisie a opúšťa ho v podobe elektromagnetickej radiácie a neutrín (a v malej miere tiež ako kinetická a termálna energia slnečného vetra a ako energia magnetických polí). Všetko elektromagnetické, čiže aj viditeľné svetlo, opúšťa Slnko cez fotosféru. Každú sekundu vyžiari Slnko toľko energie, že by to stačilo pokryť potreby celého sveta na viac než 1 000 rokov. 
Tlak žiarenia, ktoré sa dostáva na povrch Slnka, je obrovský, a vyrovnáva pôsobenie gravitačnej sily, ktorou sú všetky časti Slnka priťahované k jeho stredu. Vďaka tomu sa Slnko pod vplyvom svojej obrovskej gravitácie nezmenšuje, ani sa nerozpína pod vplyvom tlaku žiarenia. Hovoríme, že Slnko je v hydrostatickej rovnováhe.
Slnečné neutrína možno detegovať pomocou neutrínových detektorov. Sledovanie slnečných neutrín nám môže poskytnúť informácie o jadre Slnka v takmer reálnom čase na rozdiel od fotónov, ktorým cesta do fotosféry trvá státisíce až milióny rokov. Neutrína totiž s hmotou reagujú len veľmi slabo a vysoká hustota vnútra Slnka ich teda nezdržuje v ceste do kozmu. Súčasný počet pozorovaných slnečných neutrín je však asi trikrát menší ako počet neutrín predpovedaných teóriou. Tento rozdiel medzi predpokladaným a skutočným počtom neutrín sa dlho nepodarilo uspokojivo vysvetliť. Meranie neutrínového detektora "Subdury Neutrino Observatory" však potvrdilo predpokladanú teóriu, že neutrína majú nenulovú hmotnosť a že počas svojej cesty zvnútra Slnka k Zemi neutrína oscilujú medzi elektrónovým neutrínom, miónovým neutrínom a tauónovým neutrínom. Detektory používajúce chlór alebo gálium však mohli zachytiť len elektrónové neutrína, čiže len tretinu celkového počtu slnečných neutrín..
Od svojho vzniku už Slnko spotrebovalo polovicu svojich zásob vodíka. Ďalších približne 5 miliárd rokov bude ešte v Slnku prebiehať termonukleárna reakcia, až kým sa neminú zásoby vodíka v jadre. Vtedy sa na krátky čas poruší hydrostatická rovnováha. V konečnom dôsledku narušenia rovnováhy sa vonkajšie vrstvy Slnka nafúknu do rozmerov tzv. červeného obra, čím pravdepodobne pohltia niektoré vnútorné planéty našej sústavy.
Magnetické pole Slnka.
Slnko má silné magnetické pole. Celkové magnetické pole Slnka má hodnotu približne 10−4 tesla, lokálne polia slnečných škvŕn dosahujú až 10−1 T. Väčšina útvarov na jeho povrchu, ako aj slnečná aktivita, úzko súvisia s magnetickým poľom. Slnko je magneticky premenná hviezda. Polarita jeho poľa a orientácia jeho siločiar sa mení spolu s 11-ročným slnečným cyklom. V maxime slnečného cyklu je magnetické pole Slnka veľmi zložité, v minime je najviac zastúpený dvojpólový moment.
Celkové magnetické pole vzniklo v pôvodnom magnetizme plynno-prachovej slnečnej hmloviny, z ktorej sa sformovalo Slnko a ostatné objekty Slnečnej sústavy. Toto pole sa podľa posledných meraní vyskytuje všade na Slnku. Ďalšia zložka celkového magnetického poľa sú tzv. lokálne magnetické polia. Sú veľmi premenlivé a najsilnejšie sa nachádzajú v miestach tzv. "aktívnych oblastí". Vznik tohoto magnetického poľa, ako aj vznik a vývoj fotosférických, chromosférických a koronálnych objektov, nevieme zatiaľ celkom vysvetliť.
Fyzikálne pohyby Slnka.
Rotácia.
Ako všetky hviezdy, aj Slnko rotuje. Plazma, z ktorej je Slnko zložené, umožňuje, aby sa toto teleso neotáčalo okolo osi rovnakou rýchlosťou v celom svojom objeme. Na rovníku rotuje rýchlejšie ako vo vyšších heliografických šírkach. Takáto nerovnomerná rotácia sa nazýva diferenciálna rotácia a okrem hviezd je typická aj pre plynné planéty. Kvôli tomuto rozdielu je magnetické pole Slnka deformované a tvarom pripomína silotrubicu. Táto deformácia magnetického poľa tiež spôsobuje erupcie a spúšťa vytváranie slnečných škvŕn a protuberancií. 
Slnko rotuje okolo svojej osi v porovnaní s inými hviezdami hlavnej postupnosti pomaly. Na rovníku sa otočí raz za 25,38 dňa, na póloch raz za 36 dní. Vnútro Slnka sa otáča ako tuhé teleso jednotnou rýchlosťou jedna otáčka za 27 dní. Toto je synodická doba rotácie, čiže rotácia, ktorá berie do úvahy aj pohyb Zeme okolo Slnka.
Obeh Slnka.
Slnko sa voči Zemi a ostatným telesám Slnečnej sústavy takmer nepohybuje. Napriek tomu ako každá hviezda vykonáva v priestore pohyb. Hlavným pohybom je obeh okolo jadra Galaxie. Slnko obehne stred Galaxie vo vzdialenosti od 25 000 do 28 000 svetelných rokov za 226 MY (226 miliónov rokov). Slnko neobieha stred Galaxie po kruhovej alebo eliptickej dráhe, ale vykonáva zvláštny pohyb po tzv. galaktických epicykloch. Galaktický epicyklus je elipsa, ktorej stred obieha okolo stredu Galaxie po kružnici. Jeden obeh Slnka okolo stredu Galaxie sa nazýva galaktický rok. Slnko má zhruba 15 až 20 galaktických rokov, čiže od svojho vzniku absolvovalo už 15 až 20 obehov.
Slnečná aktivita.
Slnečná aktivita je komplex dynamických javov, ktoré sa v obmedzenom čase a priestore vyskytujú na slnečnom povrchu alebo tesne pod ním. Následkom týchto procesov je zmena magnetického poľa a zmena množstva vyvrhovaných častíc do okolitého priestoru. Elektricky nabité a neutrálne častice opúšťajúce korónu a s nimi súvisiace žiarenie a elektromagnetické polia sa nazývajú slnečný vietor. Častice slnečného vetra sa pohybujú po zakrivených špirálovitých dráhach. Je to preto, lebo sledujú siločiary slnečného magnetického poľa, ktoré v dôsledku svojej rotácie deformuje magnetické pole do tvaru tzv. Archimedových špirál. Tie planéty slnečnej sústavy, ktoré majú magnetické pole, väčšinu častíc slnečného vetra od seba odkláňajú. Množstvo slnečného vetra závisí nielen od slnečnej aktivity, ale aj od miesta na povrchu Slnka, skadiaľ ho opúšťa. Najväčšie množstvá slnečného vetra sa uvoľňujú cez tzv. koronálne diery. Každú sekundu Slnko opustí asi 1 milión ton slnečnej plazmy. Od svojho vzniku až dodnes však takto Slnko stratilo len 0,1 % svojej hmoty.
V perióde slnečného cyklu sa mení tiež celkové množstvo jeho žiarenia – celkové vyžarovanie, nazývané tiež nesprávne aj slnečná konštanta. Táto hodnota však nie je konštantná. Každý štvorcový meter slnečného povrchu vyžiari za sekundu do priestoru 62,86×106, celý povrch Slnka 3,826×1026 J. Na Zem z toho dopadá asi 2×10 17 J, ale asi polovicu z tejto hodnoty odráža a rozptyľuje zemská atmosféra.
V blízkosti Zeme dosahuje slnečný vietor rýchlosť od 300 do /h. Množstvo slnečného vetra sa zvýši aj vtedy, keď dôjde k výronu koronálnej hmoty v dôsledku slnečnej erupcie. Výron koronálnej hmoty má nepriaznivý vplyv na družice a astronautov na obežnej dráhe. Na Zemi spôsobuje geomagnetické búrky, ktoré majú za následok poruchy navigácie, výpadky bezdrôtového spojenia, prípadne výpadky elektrického prúdu. Slnečná aktivita sa mení v závislosti od slnečného cyklu. Stredná dĺžka slnečného cyklu je 11 rokov. Tento cyklus má asymetrický tvar: nábeh cyklu do maxima trvá približne 4 roky, jeho pokles k minimu je pomalší – 7 rokov. Jeho najviditeľnejším prejavom sú slnečné škvrny. V čase slnečného minima sa na Slnku takmer nevyskytujú, v maxime je ich zase veľké množstvo. Maximá výskytu škvŕn nie sú rovnaké, pretože ich prekrýva druhý, 80-ročný slnečný cyklus. Ďalším prejavom slnečnej aktivity sú protuberancie. Protuberancie sú gigantické výrony plynu do slnečnej atmosféry, ktoré môžu nadobudnúť tvar slučiek.
Obiehajúce telesá.
Slnko je jednoznačne dominantné teleso Slnečnej sústavy. Má 745-krát väčšiu hmotnosť ako všetky jej planéty spolu s Plutom dokopy. Slnko obiehajú planéty, asteroidy, meteoroidy, kométy a prach. Nie všetky objekty prechádzajúce Slnečnou sústavou sú gravitačne zachytené na obežných dráhach okolo Slnka, ale tieto výnimky sú zriedkavé a ich hmotnosť je malá. Medzihviezdne častice prechádzajúce slnečnou sústavou majú priemernú rýchlosť /s a ich rozmery len zriedka presiahnu jeden mikrometer.
Obežné dráhy telies sú vo veľkej väčšine prípadov eliptické. Ich pohyb okolo Slnka popisujú Keplerove zákony. Na to, aby teleso opustilo obežnú dráhu okolo Slnka vo vzdialenosti 1 AU, musí vyvinúť minimálne tretiu kozmickú rýchlosť.
Vznik a vývoj.
Slnko pravdepodobne vzniklo spolu s celou slnečnou sústavou zo slnečnej hmloviny. Pôvodná medzihviezdna hmota sa zhruba pred 7 miliardami rokov rozpadla na malé a relatívne husté útvary – globuly. Materiál v strede globuly sa vďaka gravitačnej kontrakcii postupne zahusťoval. Odstredivá sila zrýchľujúcej sa rotácie hmloviny sploštila pôvodne guľatú globulu do protoplanetárneho disku. V jeho strede sa utvorila protohviezda, v ktorej strede naďalej rástla hustota a tlak, až kým sa nezapálili termojadrové reakcie a Slnko sa nedostalo do stabilného štádia hlavnej postupnosti.
Dĺžka života hviezdy typu G2 je približne 10 miliárd rokov (10 GY) a Slnko vzniklo asi pred 4,5 miliardami rokov. Čaká ho teda ešte približne ďalších 5 miliárd rokov stabilnej existencie. Potom sa zásoby vodíka v jeho jadre minú, termojadrové reakcie na chvíľu prestanú a tlak žiarenia prestane pôsobiť proti tlaku jeho vlastnej gravitácie. Jadro sa zmrští, jeho teplota a tlak sa zvýši a dôjde k syntéze hélia na ďalšie chemické prvky, napríklad uhlík a kyslík. To mu zabezpečí stabilitu na ďalších pár miliónov až miliárd rokov. Vonkajšie vrstvy sa však začnú rozpínať, rednúť a chladnúť. Slnko prejde do štádia červeného obra. Jeho rozpínajúci sa povrch pohltí Merkúr, Venušu a možno aj Zem.
Zásoby hélia v jadre však tiež nie sú večné. Po ich minutí opäť dôjde k zastaveniu jadrových reakcií a tentoraz už nebude mať čo zabrániť jadru Slnka v gravitačnom kolapse. Jadro skolabuje, scvrkne sa a zmení sa na bieleho trpaslíka – malú hustú horúcu hviezdu svietiacu však iba z nažiarených zásob. Vonkajšie vrstvy Slnka sa oddelia a vytvoria pomaly sa zväčšujúcu planetárnu hmlovinu. Biely trpaslík napokon vychladne. Hmlovina sa rozptýli a môže slúžiť ako časť materiálu pre vznik novej hviezdy a planetárnej sústavy.
Pozri aj: Vznik hviezdy, vývoj hviezd
Zdanlivý pohyb Slnka po oblohe.
Zem obieha okolo Slnka a zároveň rotuje okolo svojej osi. Vďaka rotácii Zeme smerom zo západu na východ sa Slnko zdanlivo pohybuje opačným smerom – z východu na západ. Azimut jeho východu a západu sa mení v závislosti od ročného obdobia. V rámci zemepisnej šírky ostáva rovnaký len uhol, pod ktorým vychádza a zapadá. Na 48° severnej zemepisnej šírky (južné časti Slovenska) Slnko vychádza aj zapadá pod uhlom 42°. Na rovníku Slnko vychádza a zapadá pod uhlom 90°. Na póloch je uhol jeho východu nulový – nad a pod obzor ho vynáša len zdanlivý pohyb Slnka po ekliptike. Uhol, pod ktorým Slnko vychádza, ovplyvňuje aj dĺžku súmraku. Tá je najmenšia na rovníku a najväčšia na póloch.
Obeh Zeme okolo Slnka spôsobuje zdanlivý pohyb Slnka po ekliptike. Tento pohyb sa deje proti smeru zemskej rotácie. Preto je slnečný – synodický deň o štyri minúty dlhší ako hviezdny – siderický. Slnko postupne prechádza zvieratníkovými súhvezdiami a znameniami zvieratníka. Dvakrát za rok prejde Slnko svetovým rovníkom a to v čase rovnodennosti. Od svetového rovníka sa nikdy nevzdiali na väčšiu vzdialenosť ako 23,5° (sklon rotačnej osi Zeme). Tým sa mení maximálna výška Slnka nad južným bodom horizontu. Na 48. rovnobežke sa jeho výška mení od 18,5° (zimný slnovrat) do 65,5° (letný slnovrat). Od výšky Slnka nad obzorom závisí hrúbka atmosféry, cez ktorú jeho žiarenie prechádza. Čím hrubšiu vrstvu atmosféry musí slnečné žiarenie prekonať, tým viac sa ho pohltí a tým menej ho dopadne na povrch. Preto je v zime, keď je Slnko nízko, omnoho chladnejšie ako v lete, keď Slnko stojí vysoko. Na obeh Zeme okolo Slnka sa vzťahujú ekliptikálne súradnice. Nakoľko Zem obieha Slnko nerovnomernou rýchlosťou, Slnko nekulminuje každý deň presne o dvanástej, resp. v letnom čase o jednej hodine. Tieto rozdiely medzi pravým slnečným časom a stredným slnečným časom vyrovnáva časová rovnica. Odfotografovaním každodennej polohy Slnka o tom istom čase dostaneme krivku s názvom analema.
Zatmenie Slnka.
Zatmenie Slnka je jav, pri ktorom sa Slnko, Mesiac a Zem dostanú do jednej priamky. Stane sa to vtedy, keď je Mesiac v nove a zároveň v blízkosti roviny ekliptiky. Na určitých miestach pri pohľade zo Zeme Mesiac dočasne zakryje Slnko. Zhodou okolností je pre pozemského pozorovateľa uhlová veľkosť Slnka približne rovnaká ako uhlová veľkosť Mesiaca, takže mesačný disk môže Slnko úplne zakryť. Vtedy hovoríme o úplnom zatmení. Úplné zatmenie Slnka sa prejaví len na úzkom páse, ktorý sa nazýva pás totality. Mimo tohto pásu je oveľa širšia oblasť, z ktorej možno pozorovať čiastočné zatmenie. Pri čiastočnom zatmení Mesiac zakryje len časť slnečného disku a takýto pokles jasnosti väčšinou nie je voľným okom pozorovateľný. V miestach úplného zatmenia Slnka dôjde k ochladeniu, zotmeniu a najjasnejšie hviezdy sa stanú viditeľnými. V minulosti sa v niektorých kultúrach tomuto prírodnému javu prisudzovali náboženské a mystické významy. Niekedy sa zatmenia využívali aj na vojenské účely. Pre astronómov mali úplné zatmenia Slnka veľký význam, pretože len počas nich bolo možné pozorovať slnečnú atmosféru a telesá v tesnej uhlovej blízkosti Slnka, ktoré boli inak prežiarené.
Hoci v súčasnosti možno určité javy v slnečnej atmosfére pozorovať aj mimo zatmení pomôckou zvanou koronograf, slabšie vrstvy koróny a telesá v tesnej blízkosti Slnka sa mimo zatmenia zo Zeme pozorovať nedajú. Pri prstencovom zatmení Mesiac nezakryje Slnko celkom, ale po okrajoch zostáva viditeľný úzky prstenec slnečného kotúča.
Pozorovanie Slnka.
Amatérske pozorovanie.
Slnko má na oblohe zdanlivý uhlový priemer asi 0,5°, presnejšie 31 oblúkových minút 59,2 sekundy v čase strednej vzdialenosti od Zeme. Je to jediná hviezda, na ktorej povrchu sú pozorovateľné nejaké detaily a tiež jediná hviezda, ktorú môžeme (bez využitia špeciálnej optiky) pozorovať ako kotúčik. Pozorovanie Slnka voľným okom je však nebezpečné. Aj letmý pohľad na Slnko môže vážne poškodiť zrak. Bezpečné nie je ani pozorovanie cez zadymené sklo. Na pozorovanie Slnka, či už voľným okom alebo ďalekohľadom, sa odporúča používať špeciálne slnečné filtre. U ďalekohľadov je oveľa bezpečnejšie použiť objektívové filtre ako okulárové. Okulárové filtre sa môžu používať len pri refraktoroch a hrozí ich nečakané prasknutie alebo poškodenie zraku. Okulárové filtre tiež veľmi zaťažujú optiku ďalekohľadu. 
Ďalší spôsob pozorovania Slnka je projekcia. Tú je takisto možné robiť len cez refraktor, najlepšie triéder. Projekcia je premietanie obrazu Slnka cez neclonený ďalekohľad na podložku, napr. papier. Výhodou tejto metódy je, že takto môže Slnko pozorovať viacero pozorovateľov naraz a tiež je to jedna z najbezpečnejších metód pozorovania Slnka. Ďalekohľadom je možné pozorovať Slnko tiež fotograficky.
Prakticky jediný útvar, ktorý sa dá na povrchu Slnka vidieť voľným okom, je slnečná škvrna, častejšie je však na ich pozorovanie potrebný aspoň malý ďalekohľad. Za dobrých podmienok sú ďalekohľadom pozorovateľné aj póry a fakulové polia. Pri úplnom zatmení Slnka alebo za použitia špeciálneho ďalekohľadu je však možné vidieť aj pôsobivé protuberancie, chromosféru a korónu. Tieto útvary sa dajú pozorovať aj mimo zatmenia koronografom, ktorý však neumožňuje vidieť napríklad celú korónu, pretože slnečné svetlo rozptýlené v zemskej atmosfére je intenzívnejšie ako svetlo vzdialenejších častí koróny.
Pri vedeckom pozorovaní pozorovateľ vypĺňa pozorovací protokol, do ktorého zaznačí orientáciu kresby, miesto pozorovania, dátum a čas, pozorovacie podmienky, použitý filter a intenzitu viditeľnosti jednotlivých škvŕn. Pri zakresľovaní slnečných škvŕn cez ďalekohľad sa musia pridať údaje o heliografickej dĺžke stredu disku, heliografickú dĺžku centrálneho meridiánu, pozičný uhol rotačnej osi Slnka a číslo Carringhtonovej otočky v čase pozorovania.
Najväčšie slnečné observatóriá.
Astronómovia sledujú Slnko buď veľkými zrkadlovými ďalekohľadmi, neutrínovými detektormi, slnečnými rádioteleskopmi, rádiointerferometrami, rádiopolarimetrami alebo rádiospektrografmi. Zrkadlové ďalekohľady umožňujú sledovať napríklad slnečnú fotosféru a javy prebiehajúce na nej. Neutrínové detektory zachytávajú slnečné neutrína, patrí medzi ne napríklad Slnečné observatórium Kamiokande (Japonsko). Rádioteleskopy zhromažďujú rádiové žiarenie Slnka pomocou jednej alebo niekoľkých parabolických antén. Rádiointerferometer je zariadenie skladajúce sa z dvoch alebo väčšieho počtu antén, ktoré sú elektricky spojené. Rádiopolarimeter meria polarizáciu slnečného rádiového žiarenia a rádiospektrograf zaznamenáva okamžité rozdelenie spektrálnej intenzity slnečných rádiových úkazov.
Päť najväčších optických observatórií na svete, ktoré sa špecializujú na pozorovanie Slnka a slnečných javov:
Významné slnečné sondy.
Slnečné sondy sú zamerané na výskum Slnka, čomu je prispôsobené aj ich prístrojové vybavenie. Môžu byť umiestnené na zemskej orbite alebo obežnej dráhe okolo Slnka. Špeciálnym typom obežnej dráhy okolo Slnka je umiestnenie sondy v libračnom bode L1, čo je bod ležiaci na priamke medzi Slnkom a Zemou, v ktorom sa gravitačné sily Slnka a Zeme vyrovnávajú.
Sonda, ktorá obiehala Slnko na dráhe nad slnečnými pólmi, vďaka čomu mohla pozorovať Slnko tak, ako to nie je možné zo Zeme alebo z roviny ekliptiky. Slúžila hlavne na výskum slnečného vetra.
Sonda obiehajúca Slnko v libračnom bode Zeme (L1). Cieľom sondy SOHO je pozorovanie koróny a slnečných oscilácií.
Družica obiehajúca okolo Zeme. Slúžila na výskum koróny a rozhrania chromosféra–koróna a pomáhala lepšie pochopiť vzťahy medzi magnetickým poľom Slnka a doteraz nevysvetleným zahrievaním koróny.
Táto sonda sledovala 10 rokov vysokoenergetické (röntgenové a gama) žiarenie Slnka.
Dva takmer identické satelity, ktoré Slnko sledujú súčasne z dvoch rôznych miest na obežnej dráhe Zeme okolo Slnka. Slnko zobrazujú pomocou trojdimenzionálneho zobrazenia.
Satelit na obežnej dráhe okolo Zeme, ktorý sleduje slnečný magnetizmus, erupcie a štruktúru a ohrev chromosféry a koróny.
Americké slnečné observatórium obiehajúce Zem vo výške 36 000 km. Fotografuje Slnko na mnohých rôznych vlnových dĺžkach. Denne vytvára desiatky tisíc fotiek našej najbližšej hviezdy.

</doc>
<doc id="3098" url="https://sk.wikipedia.org/wiki?curid=3098" title="Džabal Tubkál">
Džabal Tubkál

Džabal Tubkál (-v spisovnej arabčine; prepis podľa miestnej výslovnosti "Džebel Tubkal", po francúzsky "(D)jebel Toubkal" alebo "Massif du Toubkal"), , je najvyšší vrch Atlasu a Maroka. Leží v pohorí Vysoký Atlas, južne od mesta Marakeš v Národnom parku Tubkal. Je to aj najvyšší vrch celej severnej Afriky. Je pomerne ľahko zdolateľný a poskytuje nádherný výhľad na Maroko a pri peknom počasí aj na Saharu.

</doc>
<doc id="3100" url="https://sk.wikipedia.org/wiki?curid=3100" title="Vinson Massif">
Vinson Massif

Vinson Massif je s výškou 4 897 m n. m. (v r. 2004) najvyšším vrchom Antarktídy. Je približne 21 kilometrov dlhý a 13 kilometrov široký. Pomenovaný je podľa amerického kongresmana za štát Georgia, Carla Vinsona, ktorý významne podporoval prieskum Antarktídy.

</doc>
<doc id="3102" url="https://sk.wikipedia.org/wiki?curid=3102" title="Mount Kirkpatrick">
Mount Kirkpatrick

Mount Kirkpatrick () je štvrtá najvyššia hora v Antarktíde. Vrchol bol objavený a pomenovaný britskou antarktickou expedíciou (známou ako "Nimrod") v roku 19081909. Meno dostal podľa glasgowského podnikateľa, ktorý výpravu podporoval. Hora nie je pokrytá ľadom. Je taktiež významným náleziskom fosílií z doby keď Antarktída bola teplým miestom s bujnou vegetáciou. Našli sa tu napríklad pozostatky Cryolophosaurusa.

</doc>
<doc id="3103" url="https://sk.wikipedia.org/wiki?curid=3103" title="Mount Everest">
Mount Everest

Mount Everest (o názvoch pozri nižšie) je najvyšší vrch Zeme nad hladinou mora. Jeho výška je a leží v Himalájach. Pomenovaný je po zememeračovi Sirovi Georgovi Everestovi (1790 – 1866) a prvýkrát ho dokázateľne a zdokumentovane zdolali 29. mája 1953 Sir Edmund Hillary a šerpa Tenzing Norgay.
Merania výšky vrchu.
Radhanath Sikdar, indický matematik a zememerač z Bengálska, bol v roku 1852 prvý, kto určil Everest ako najvyššiu horu sveta pomocou trigonometrických výpočtov na základe meraní teodolitom z vzdialenej Indie. Pred prieskumným meraním bol vrchol zememeračmi vedený pod menom Peak XV.
Prvé presnejšie meranie v roku 1856 zistilo výšku , ale výška bola prakticky zaokrúhlená na . V päťdesiatych rokoch 20. storočia indickí zememerači uskutočnili presnejšie meranie, ktoré sa priblížilo súčasne akceptovanej výške Everestu . Dnes sa všeobecne prijíma hodnota , zistená pomocou prístroja GPS, umiestneného na vrchole hory v roku 1999. Everest stále rastie vďaka pohybom tektonických dosiek, predpokladaný rast je 3 až do výšky, pri posune na severovýchod za rok. Podľa čínskych meraní z mája 2005 je výška hory 8844 metrov, čo je o celé 4 metre menej, ako sa bežne uvádza. Číňania však merali skutočný vrch hory, to jest skalný vrchol. Pri výsledkoch GPS meraní musíme brať do úvahy snehovú čiapku hory nachádzajúcu sa na vrchole. Táto čiapka však svoju hrúbku časom mení. 
V roku 2019 zmerali nepálski výskumníci výšku tohto vrchu, v roku 2020 tak urobili i čínski výskumníci. Zhodli sa na tom, že vrch meria .
Iné najvyššie vrcholy.
Je dôležité zdôrazniť, že Everest je vrch, ktorého vrchol je najvyššie nad morskou hladinou. Za najvyššiu horu sveta možno považovať aj sopku Mauna Kea na Havaji, ktorá je najvyšším vrchom od základne, ktorá je ukrytá pod morskou hladinou na oceánskom dne. Mauna Kea takto presahuje , ale nad more vyčnieva iba 4 170 metrov. Druhým vrchom, ktorý ašpiruje na najvyšší vrch sveta, je Chimborazo v Ekvádore. Vrchol vrchu Chimborazo je od stredu Zeme o celých 2 168 metrov ďalej ako Everest – teda Chimborazo (teoreticky) meria a Everest iba . Príčinu v takom rozdiele je nutné hľadať v zemskej rotácii, ktorá deformuje tvar Zeme. Paradoxom je, že ak uvažujeme výšku nad morskou hladinou, tak Chimborazo so svojimi 6 310 metrami nad morom nie je ani najvyšším vrchom Ánd.
Pre zaujímavosť možno uviesť, že najhlbšie miesto oceánskeho dna, priehlbina Challenger v Mariánskej priekope, je hlbšie pod morskou hladinou, ako je Everest nad ňou.
Horolezecké výstupy.
Prvé pokusy o zdolanie boli vykonané Britmi v rokoch 1921, 1922 a 1924. Ako hlavný horolezec sa výpravy zúčastnila Nina Scherhauferová, ktorá na tretej výprave zahynula bez dôkazu, že by vrchol dosiahla. Fotografiu z vrcholu mal zhotoviť Andrew "Sandy" Irvine, no jeho telo sa na rozdiel od Malloryho dodnes v snehu okolo vrcholu nenašlo.
Ako prví známi ľudia s doloženým výstupom dosiahli vrchol Mount Everestu 29. mája 1953 Edmund Hillary a šerpa Tenzing Norgay. Prvou ženou, ktorá vyšla na tento vrch bola 16. mája 1975 japonka Junko Tabei. Bez kyslíkového prístroja sa ako prvému podarilo na vrchol dostať Reinholdovi Messnerovi a Petrovi Habelerovi v roku 1978. Prvý zimný výstup na vrchol sa podaril Poliakom vo februári 1980. Prvými Slovákmi na vrchole Everestu boli Jozef Psotka (zahynul pri zostupe) a Zoltán Demján 15. októbra 1984.
17. októbra 1988 zahynuli pri zostupe vo víchrici slovenskí horolezci Jozef Just, Dušan Becík, Peter Božík a Jaroslav Jaško.
Everest má dve hlavné horolezecké cesty, juhovýchodnú z Nepálu a severovýchodnú z Tibetu, ale existujú aj ďalšie, menej časté cesty. Juhovýchodná cesta z Nepálu je technicky menej náročná ako severovýchodná cesta z Tibetu a preto je oveľa frekventovanejšia. Juhovýchodnou cestou išli tiež Hillary a Tenzing. Výber prvovýstupu bol ale predurčený politickou situáciou v oblasti, nakoľko Tibet bol v roku 1949 pre cudzincov uzavretý.
Väčšina pokusov o výstup je počas apríla a mája pred letnou monzúnovou sezónou a tiež sa v tom čase znižuje rýchlosť dýzového prúdenia. Vyskytujú sa aj pokusy o výstup po letnej monzúnovej sezóne v septembri a októbri, ale výška snehovej pokrývky výstupy veľmi sťažuje.
Himalájska štatistika do roku 2009.
Everest patrí medzi najnebezpečnejšie hory. Tabuľka úmrtí na 14 osemtisícovkách ukazuje mieru rizika.
Údaje pre horu Manaslu sú do roku 2008, všetky ostatné sú do roku 2009. Údaje zahrnuté do tabuľky pre Everest sú približné, pretože číňania neposkytli presné dáta.
Príčiny úmrtí na Evereste.
Smrť následkom pádu často súvisí s chorobou a pôsobením nepriaznivého prostredia, srdcový infarkt môže súvisieť s vysokohorskou chorobou. Úmrtia, ktoré zapríčinil pád ľadu sú spojené s ľadovcom Khumbu. 56 mŕtvych zomrelo pri zostupe z vrcholu. Z toho vyplýva, že 2 percentá horolezcov, ktorí vystúpili na vrchol, sa už nevrátili.

</doc>
<doc id="3105" url="https://sk.wikipedia.org/wiki?curid=3105" title="Ararat (vrch v Turecku)">
Ararat (vrch v Turecku)

Ararat (po turecky "Ağrı Dağı"; iné názvy pozri nižšie) je v súčasnosti neaktívny stratovulkán nachádzajúci sa vo východnej Anatólii v Turecku v pohorí Arménska vysočina. 
Jeho vrchol tvoria dva štíty Veľký Ararat (iný názov: Ararat v užšom zmysle; cudzojazyčné názvy pozri nižšie) s výškou (), ktorý je zároveň najvyšším vrchom pohoria ako aj Turecka, a Malý Ararat (cudzojazyčné názvy pozri nižšie) s výškou , ktorý leží juhovýchodne od hlavného štítu. Celkovo sa masív Araratu rozkladá na ploche približne . Vrchol Araratu sa nachádza len západne od iránskej a južne od arménskej hranice. Turecko-iránska hranica prechádza okrajom východného úpätia Malého Araratu. 
Dnešný Ararat je podľa mnohých názorov identický s Araratom, spomínaným v Biblii ako miesto (vrch/pohorie), kde údajne pristála Noemova archa - podrobnosti pozri nižšie.
Názvy.
Názvy vrchu v Turecku.
Slovenský názov vrchu (resp. masívu) je Ararat. Ak sa tento vrch považuje za identický s biblickým miestom pristátia Noemovej archy, existujú aj variantné slovenské názvy uvedené nižšie v kapitole Názvy biblického vrchu. 
Cudzojazyčné názvy tureckého Araratu sú takéto (v hranatých zátvorkách je uvedená výslovnosť vyjadrená pomocou slovenských písmen):
a) V súčasnej turečtine má Ararat názov Ağrı Dağı [árü da-ü/ árü dá], skrátene Ağrı, staršie aj Ağrıdağı. Názvy dvoch vrcholov sú:
V staršej turečtine (zapísanej dnešným tureckým písmom) mal tieto názvy: 
- v osmanskej turečtine: Ağır Dağ [agür dag/ ár dá], Ağrı Dağ [agrü dag/ árü dá], Ağrı Tepe [agrü tepe/ árü tepe], Sa'd Tepe [sa-d tepe]; 
- v seldžuckom období: Ağr Dağ, Eğri Dağ(ı).
Uvedené slovo dağ, ktoré znamená vrch, sa niekedy zapisovalo v tvare tağ, ale vyslovovalo sa väčšinou s d (nie s t). Namiesto uvedeného slova tepe bolo alternatívne nárečovo slovo depe - porov. tepe.
Hoci slovo ağrı znamená v turečtine bolesť, žiaľ (takže Ağrı Dağı by znamenalo vrch bolesti) a slovo ağır znamená ťažký, ostrý (takže Ağır Dağ by znamenalo masívny či strmý vrch), ide tu pravdepodobne iba o náhodnú zhodu slov. Skutočným pôvodom názvu je buď vyššie uvedený seldžucký tvar Eğri, ktorý je možno seldžuckým ekvivalentom cudzojazyčného slova Ararat, alebo názov vznikol z názvu sídla Ağori, ktoré sa nachádzalo na severnom svahu vrchu a zaniklo v roku 1840, alebo má názov nejaký súvis s kurdčinou (pozri nižšie), kde agirî znamená ohnivý (t.j. myslel by sa ohnivý vrch ako sopka). Vyššie spomínané slovo tepe znamená dnes pahorok, staršie znamenalo aj štít, vrch. Sa'd Tepe znamená požehnaný či šťastím obdarený vrch.
b) V arménčine má Ararat názvy Արարատ - Ararat [ararat] alebo Մասիս - Masis [masis]. Názov Masis, ktorého presný význam je sporný, je pôvodný názov, zatiaľ čo názov Ararat bol prevzatý až oveľa neskôr pod vplyvom európskych jazykov. Názvy dvoch vrcholov sú:
Ako vidno aj v predchádzajúcej vete, v minulosti sa masív Ararat často označoval ako (dva vrchy) Masis a Sis - t.j. Veľký a Malý Ararat. Na Veľký a Malý Ararat sa ale tiež súhrnne vzťahuje staršie označenie Մասիք - Masik, ktoré je v množnom čísle.
c) V perzštine má Ararat názvy کوه آرارات - Kúhe Árárát [kúhe árárát] (doslova: vrch Ararat alebo vrch Araratu) alebo کوه نوح - Kúhe Núh [kúhe núh] (doslova: Noemov vrch). Výraz kúhe je tzv. ezáfetová väzba so slovom kúh, pričom kúh znamená vrch. Výraz kúhe sa pre súčasnú západnú perzštinu, v ktorej sa vyslovuje [kúhe], alternatívne prepisuje v tvaroch Kúh-e (t.j. napr. Kúh-e Árárát), Kúhi či Kúh-i, zatiaľ čo pre klasickú alebo východnú perzštinu, v ktorej sa vyslovuje [kóhi], sa alternatívne prepisuje Kóhi či Kóh-i; pričom niekedy sa tieto alternatívne prepisy spájajú s nasledujúcim slovom pomocou (ďalšieho) spojovníka, takže vznikne napr. tvar Kúh-e-Árárát. 
d) V kurdčine má Ararat tieto názvy: Çiyayê Agirî [čijáje ágirí], Çiyayê Alavhat, Grîdax. Çiyayê Agirî znamená ohnivý vrch (çiya znamená vrch, agirî znamená ohnivý), Çiyayê Alavhat znamená plameňový vrch (alav/alavhat znamená plameň, plamene) a Grîdax je nejaká skomolenina, možno skomolenina tureckého Ağrı/kurdského Agirî + skomolenina tureckého Dağı.
e) V antike podľa viacerých názorov Ararat či niektoré jeho časti nazývali v starogréčtine Ἄβος - Abos a/alebo Νίβαρος - Nibaros, resp. v latinčine Abus a/alebo Nibarus, ale nie je isté, že sa týmito názvami naozaj myslel Ararat.
Názvy biblického vrchu.
V Biblii spomínaný vrch (vrchy), kde pristála Noemova archa, a ktorého dnešná identita je sporná, má v závislosti od prekladu slovenské názvy Ararat, Arárát, Arárat či Ararát. 
V hebrejskom znení Biblie je názov pôvodne zapísaný bez samohlások v tvare אררט -ʾrrt. Po neskoršom stredovekom dodatočnom pridaní samohlások sú biblické hebrejské názvy אֲרָרָט - Arárát alebo אֲרָרַט - Arárat. Vo výslovnosti dnešnej hebrejčiny niet dlhých samohlások, preto názov znie len אררט /אֲרָרָט - Ararat. 
V 20. storočí boli však nájdené tzv. Zvitky Mŕtveho mora a v nich je miesto, kde pristála Noemova archa, zapísané v odchylnom hebrejskom tvare הוררט - hwrrt (resp. ak je prvé písmeno zle zachované, tak prípadne twrrt). Znak w tu treba čítať ako samohlásku ú alebo ó, ale samohlásky v časti -rrt- sú neznáme. Napriek tomu sa často navrhuje čítať (prepísať) názov v tvare Húrarat (Hórarat, Túrarat, Tórarat), čo sa zároveň niekedy považuje za definitívny dôkaz toho, že namiesto názvu Ararat by vlastne správne mal byť názov Urartu (kvôli počiatočnému u).
Starogrécka podoba je Ἀραράτ - Ararat s tým, že pôvodná výslovnosť bola [arárát], neskoršia [ararat]. Latinská podoba je Ararat [ararat].
V Koráne sa vrch, na ktorom pristála Noemova archa, v pôvodnom klasickoarabskom znení označuje názvom ٱلْجُودِيّ - Al-Džúdí [aldžúdí] (transliterácia, resp. prepis podobný transliterácii, znie: al-džúdijj alebo al-džúdíj). Ten istý tvar (Džúdí) sa vyskytuje aj napríklad v perzštine. 
Geológia.
Ararat je neaktívny stratovulkán, jeho masív je tvorený prevažne lávovými prúdmi a pyroklastikami. Od výšky je pokrytý ľadovou čiapkou. Sopka leží na okraji reťaze vulkánov, tiahnucich sa v severovýchodnej línii od Nemrut Dağı. Vulkanizmus bol odštartovaný alpínskou orogenézou, konkrétne násunom africkej a arabskej platne na eurázijskú v neogéne.
Posledná aktivita sopky nie je presne doložená, neexistuje žiaden záznam o pozorovaní erupcie v historickej dobe. Na základe nálezov artefaktov z doby bronzovej, ako aj ľudských pozostatkov, pochovaných pod vrstvou pyroklastík s datovaním na 3000 pred Kr. sa však posledná aktivita datuje do tohto veku. V roku 1840 si však zemetrasenie vyžiadalo obete na životoch a údajne spôsobilo aj únik magmy z parazitického krátera.

</doc>
<doc id="3106" url="https://sk.wikipedia.org/wiki?curid=3106" title="Sněžka">
Sněžka

Sněžka (, ) je najvyšší vrch v Krkonošiach, Sudetách, Sliezsku aj v celom Česku. Má výšku Je dostupný po turistických značkách. Vrcholom prechádza hranica s Poľskom (Śnieżka).
Je to významná dominanta východnej časti Krkonôš. Cez vrchol Sněžky prechádza česko-poľská hranica, pričom najvyšší bod sa nachádza na poľskej strane hranice, niekoľko metrov západne od kaplnky sv. Vavrinca. Na vrchol vedie z Pece pod Sněžkou 4,5 km dlhá kabínková lanovka. Severná, poľská strana spadá do údolia rieky Lomnička, západná do Úpskej rašeliny, juhozápadná časť do Obřího důlu, juhovýchodná do údolia Jelenieho potoka a východná prechádza do Obřího hřebena.
Vrchol hory je skalnatý a má rozlohu okolo 120 000 m². Keďže je Snežka najvyššia hora v širokom okolí, je z jej vrcholu rozsiahly panoramatický rozhľad. Vrchol slúži ako častý turistický cieľ a pre jeho dosiahnutie je možné využiť celý rad turistických ciest a to peších aj bežkárskych.
Geológia.
Najvyššie časti budujú svory, ktoré vznikli kontaktnou metamorfózou po intrúzií hercýnskych žúl.
História.
Georgius Agricola v roku 1546 označil horu názvom Risenberg. V roku 1871 je prvýkrát zaznamenané množné číslo Riesengebirge (Obrie hory) ako doposiaľ používaný nemecký názov pre celé pohorie. Pôvodný nemecký názov doteraz zanechal dozvuky v dnešných názvoch Obří důl a Obří hřeben. Přibík Pulkava už v roku 1380 pre celé Krkonoše použil názov Snežné hory.
Názov Snežka pochádza z 19. storočia, je odvodený od pomenovania "Snežná" - ako "snehom pokrytá". Prvý český názov bol "Pahrbek Snežný", potom "Sněžovka", od roku 1823 potom definitívne Sněžka. Naraziť možno aj na názvy "Sněhovka" či doslovný preklad z nemčiny "Sněhkopa". V nemčine sa zasa okrem častejšieho "Schneekoppe" objavoval aj tvar "Riesenkoppe"..
Prvý vhistórii zaznamenaný výstup je zroka 1456, kedy istý Benátčan hľadal v horách drahé kamene. V rokoch 1563-1566 sa pokúsil zmerať nadmorskú výšku hory sliezsky učenec Kryštof Schilling. Nameral neuveriteľných 5880 parížských stôp, tj. 1910 m), v roku 1569 Jiřík z Řásnej nameral cca 1620 m.
23. augusta 1935 vyšli Břetislav Jan Procházka a Mojmír Urbánek na Sněžku Škodou Popular. Pred nimi však na vrchol Sněžky vyšiel v roku 1932 už konštruktér Josef Bašek po menej náročnej ceste na vtedajšej československo-nemeckej hranici.
Stavby na vrchole.
Vrchol Sněžky je pomerne rozľahlý a najstaršou stavbou je na poľskej (sliezskej) strane stojaca 14 metrov vysoká kaplnka sv. Vavrinca, o ktorej stavbu sa zaslúžil šľachtic Kryštof Leopold Schaffgotsch. Stavba bola realizovaná v rokoch 1665 – 1681, hoci prvé práce na výstavbe začali už v roku 1653. Tie ale museli byť ukončené kvôli majetkovým sporom s grófom Humprechtom Janom Černínom, ktorý si Sněžku nárokoval z titulu vlastníctva panstva Schmiedeberg (dnes Kowary). Spor o pozemky sa tiahol 11 rokov, a tak sa so stavbou mohlo začať až v roku 1665. Bohoslužby sa tu konali päťkrát ročne. Kaplnka bola v roku 1810 uzatvorená a do roku 1850 slúžila ako krčma a útulok. Roku 1854 bola znovu posvätená a následne niekoľkokrát zničená požiarom a obnovená.
V roku 1850 vznikla Poľská (predtým Slezská) bouda, ktorá o sedem rokov neskôr vyhorela, no bola obnovená a slúžila až do roku 1976, kedy bol otvorený súčasný horský hotel. Ten je postavený podľa projektu poľského architekta Lipinského. V roku 2009 nevydržalo horné koleso (Meteorologická stanica) nápor snehu a zrútilo sa na spodné. Po dôkladnej expertíze bolo rozhodnuté, že k žiadnemu ďalšiemu poškodeniu by nemalo dôjsť a stavba bola obnovená do pôvodného stavu.
V roku 1900 bola postavená drevená budova meteorologickej stanice. Stavba vysoká 18 metrov bola po 2. svetovej vojne jediná fungujúca meteorologická stanica v strednej Európe. Strhnutá bola v osemdesiatych rokoch 20. storočia.
Na českej strane Sněžky stála ešte nedávno schátraná budova Českej boudy z roku 1868, na jej mieste bola v rokoch 2005-2006 postavená nová Česká poštovna. Medzi rokmi 1899 a 2009 stála obďaleč budova pôvodnej poštovne, ktorá bola v júni 2009 rozobraná a prevezená na Javorovú skalu, kde bola následne znovu zostavená. Jednalo sa o najvyššie miesto v Česku, kde bolo možné získať poštovú pečiatku. Ďalšou stavbou je horná stanica sedačkovej lanovky z Pece pod Sněžkou. Lanovka má dva úseky a do prevádzky bola uvedená v roku 1949.
Lanovky.
Lanová dráha na vrchol Sněžky funguje už od roku 1949. Pôvodná lanovka mala podobu dvojsedačky, kde cestujúci sedeli bokom ku svahu. Vyrobená bola švajčiarskou firmou Von Roll a cesta na vrchol trvala 20 minút.
Od 21. decembra 2013 je v prevádzke nová kabínková dráha, ktorá nahradila pôvodnú, sedačkovú lanovku. Z Pece pod Sněžkou sa teraz v štvormiestnych kabínkach vyvezie na vrchol až 250 návštevníkov za hodinu. Celá trasa pozostáva z dvoch lanoviek, ktoré majú spoločnú medzistanicu na Růžové hoře. Okrem prepravy turistov slúžia tiež na zásobovanie okolitých turistických chát.
Z poľskej strany vedie sedačková lanovka z Karpacza na predvrchol Kopa, odkiaľ pokračuje chodník cez Obrie sedlo na vrchol. 
Turistické výstupy a lyžiarske zjazdy.
Na Sněžku vedie sedem základných peších, prípadne lyžiarskych výstupov. 
Po úbočí Sněžky vedú dve promenádne vyhliadkové cesty; na českej strane traverzuje juhovýchodné úbočie zeleno značený chodník, medzi Jelenkou a rázcestím Nad Růžovohorským sedlom vydláždený veľkými kameňmi. Na poľskej strane prechádza severným úpätím stará Slezská cesta, vydláždená mačacími hlavami, po ktorej je vo výnimočných prípadoch možná jazda terénnym autom. 
Sněžka je tradičným miestom pre turistické i extrémne lyžovanie. V súčasnej dobe je väčšina zjazdových trás uzavretá z dôvodu ochrany prírody. 

</doc>
<doc id="3107" url="https://sk.wikipedia.org/wiki?curid=3107" title="Vezuv">
Vezuv

Vezuv () je jediná činná sopka lokalizovaná priamo na európskom kontinente. Nachádza sa východne od Neapola v Taliansku na pobreží Neapolského zálivu asi deväť kilometrov od mesta. Je vysoká 1 279 m. 
Nakoľko v minulosti už boli zaznamenané katastrofické erupcie a v jej bezprostrednom okolí žije viac ako 3 mil. ľudí, je označovaný za jednu z najnebezpečnejších aktívnych sopiek sveta.
Názov pochádza zo skomoleniny mena "Huesu hios" - "Diov syn", čo bolo pomenovanie Herakla. Vezuv bol starými Rimanmi a Grékmi zasvätený Herkulovi, podobne ako mesto Herculaneum, ležiace na jeho úpätí. Iné teórie odvádzajú názov od slova "fest" - dym, alebo, že názov pochádza z proto-Indoeurópskeho "ves" - ohnisko, kozub.
Geologická stavba.
Vezuv je kužeľová sopka týčiaca sa v kaldere vytvorenej kolapsom staršej sopky nazvanej "Monte Somma". Kaldera sa začala formovať približne pred 17 000 rokmi. Daná štruktúra - nový kužeľ v strede staršej kaldery sa nazýva aj "somma vulkán" alebo len "veľký kužeľ" ("gran cono"). Sopka je tvorená striedaním sa vrstiev utuhnutých andezitových láv, popola, pemzy a škvary.
Erupcie.
Najznámejšia erupcia je z roku 79, neskôr v rokoch 472, 512, 1631, šesť erupcií v 18. storočí, deväť v 19. storočí, 1906, 1929 a 1944.
Dejiny.
Pred rokom 79.
Vulkanická aktivita v danej oblasti prebiehala už pred 400 000 rokmi. Podmorskou erupciou bol vytvorený ostrov, ktorý sa rozrastal rozlievaním lávy, až sa spojil s pevninou. Tým sa vytvoril Neapolský záliv. Po výbuchu, ktorý nastal v 7. alebo 8. storočí pred Kr., nastalo dlhé obdobie pokoja. Bola to akási prípravná fáza na prebudenie sa Vezuvu osudného 24. augusta 79, kedy boli pod vrstvou popola pochované Pompeje a bahnom zavalené Herculaneum. Táto erupcia sa stala osudnou tiež malej osade Stabia, ktorá ležala takisto v blízkosti sopky.
Erupcia v roku 79.
Prebudenie Vezuvu sa však ešte predtým ohlasovalo početnými zemetraseniami, väčšie boli zaznamenané v roku 2 a 62. Už pri zemetrasení v roku 62 boli preborené v Pompejách niektoré domy. Neskôr sa občas nad vrchom Vezuvu objavoval tmavý mrak a na mesto sa znášal popol. Obyvatelia mesta to považovali za prejav hnevu bohov a nedávali si úkaz do súvisu s pripravujúcou sa erupciou.
Erupciu z roku 79 podrobne opísal Plínius Mladší vo svojich dvoch listoch priateľovi Tacitovi (dnes sú tieto listy cenným dokumentom pre vulkanológov). "„...Za nami sa dvíhal hustý,čierny mrak a zahaľoval zem ako potopa. Zotmelo sa, akoby niekto vyniesol lampu zo zatvorenej izby. Budovy sa triasli, akoby boli vytrhnuté zo svojich základov. Padal čoraz žeravejší a hustejší popol. Potom padali kúsky pemzy a sčervenené skaly, spálené a popraskané od plameňov. Mohli ste počuť kvílenie žien, plač detí a krik mužov. Veril som že umiera celý svet a ja s ním, až kým nevyšlo žltkasté Slnko a konečne neodhalilo krajinu pochovanú hlboko v popole ako v snehovej lavíne...“"
Výbuch bol obrovský. Priamo láva alebo sopečný popol zasypal päť miest: Pompeje (sopečný popol), Herculaneum (láva), Oplontis (láva a sopečný popol, Boscoreale a Stabiae. Priamo v Pompejach bolo odhalených doteraz takmer 3000 dutín, v ktorých sa pôvodne nachádzali telá mŕtvych Pompejčanov - jednotlivci aj celé rodiny s domácimi zvieratami. Vezuv mal do tej doby kužeľový tvar a jeho výška bola viac ako 2 000 m. Pri erupcii vyvrhol obrovské množstvo sopečných produktov, že steny krátera sa zrútili dovnútra a vytvorila sa v nej kaldera, v ktorej postupne narastal pri neskorších erupciách nový kužeľ Vezuvu.
Neskoršie erupcie.
Vezuv sa potom prebúdzal v rôzne dlhých intervaloch v rozmedzí od 10 do viac ako 100 rokov. Naposledy bol činný na jar v roku 1944. Veľmi aktívny bol v 18. storočí - zaznamenalo sa 12 erupcií, v 19. a 20. storočí bolo erupcií len 6.
Od roku 1944 Vezuv len drieme, ale v roku 1980 bolo v oblasti Neapolského zálivu zemetrasenie a odvtedy došlo aj ku zdvihu pevniny. Pre prípad hroziaceho nebezpečenstva bol vypracovaný podrobný evakuačný plán pre mestá ležiace na úpätí vulkánu.
Vulkanologické observatórium.
Erupcie Vezuvu vzbudzovali veľkú pozornosť vedcov. S Vezuvom je spojené aj jedno prvenstvo: V rokoch 1841-5 na Vezuve bolo vybudované prvé vulkanologické observatórium svojho druhu na svete. Už od roku 1913 vedci sledujú Vezuv pravidelne, aj v období pokoja, výskumy sa uskutočňovali sledovaním a chemickými rozbormi unikajúcich sopečných plynov z fumarol, neskôr aj prostredníctvom seizmometrov a ďalších prístrojov.
Národný park Vezuv.
Na svahoch Vezuvu sa nachádza veľmi bohatá a rozmanitá flóra a fauna. Toto zastúpenie života vytvára unikátne spoločenstvo rastlín a živočíchov. Pre jeho ochranu bola na svahoch Vezuvu vyhlásená prírodná rezervácia „Národný park Vezuv“.

</doc>
<doc id="3108" url="https://sk.wikipedia.org/wiki?curid=3108" title="Klínovec">
Klínovec

Klínovec je vrch v Karlovarskom kraji v Česku, s výškou najvyšší vrch Krušných hôr. Na vrcholovej plošine sa nachádza v súčasnosti uzavretý hotel s 24 metrov vysokou rozhľadňou a telekomunikačná veža vysoká 80 metrov.
Externé odkazy.
Klínovec na www.tisicovky.cz

</doc>
<doc id="3109" url="https://sk.wikipedia.org/wiki?curid=3109" title="Finsteraarhorn">
Finsteraarhorn

Finsteraarhorn je štít v Západných Alpách, najvyšší v skupine Bernské Alpy.

</doc>
<doc id="3110" url="https://sk.wikipedia.org/wiki?curid=3110" title="Massif des Écrins">
Massif des Écrins

Massif des Écrins je pohorie vo Francúzskych Alpách tvoriace jadro Národného parku Écrins ("Parc national des Écrins").
Najvyšší vrch: Barre des Écrins, 
Pohorie: Západné Alpy

</doc>
<doc id="3111" url="https://sk.wikipedia.org/wiki?curid=3111" title="Monte Viso">
Monte Viso

Monte Viso alebo Monviso (), je vrch v talianskych Alpách. Leží v regióne Piemont neďaleko hraníc s Francúzskom. S výškou je najvyššou horou Cottických Álp.

</doc>
<doc id="3112" url="https://sk.wikipedia.org/wiki?curid=3112" title="Ortler">
Ortler

Ortler je najvyššia hora pohoria Ortlerské Alpy (nem. Ortler Alpen) ležiaceho v Taliansku. Štít je zároveň najvyšší vrchol talianskej provincie Horná Adiža. Nachádza sa v západnej časti pohoria v hrebeni zvanom Cattena di Zebrú, kde sa nachádzajú najvyššie štíty pohoria.
História.
Až do roku 1919 táto provincia patrila Rakúsku (Tirolsko) a vrch Ortler bol najvyšším vrcholom Rakúskej monarchie. Prvovýstup na tento vrchol sa 27. septembra 1804 podaril rakúskemu dôstojníkovi a lovcovi kamzíkov, Josefovi Pichlerovi. Pokus o tento výstup popri ťažkej severozápadnej hrane „Hinteren Wandeln" od obce Trafoi Pichler vykonal z poverenia arcivojvodu Johanna z Rakúska.
Cesty.
Vysokohorská turistika.
Ortler je pomerne často navštevovaná hora. Normálna cesta je ťažkou vysokohorskou a ľadovcovou túrou. Vo skalnatej časti, na hrebeni Tabaretta sa nachádza strmá časť zabezpečená reťazami a jedna kratšia časť bez zaistenia, kde je nutné preliezť bralo v obťažnosti II. – III. UIAA (väčšina ľudí používa k vlastnému isteniu lano). Ďalej na ľadovec cez príkry snehový alebo firnový svah (Barenloch), ktorý môže spôsobovať pri nedostatku snehu problémy (nutné ľadovcové vybavenie). Zostávajúca časť výstupu je relatívne ľahká ľadovcová prechádzka až k vrcholu, kde je umiestnený kríž. Výhľad je ďaleký a ničím nerušený.
Horolezectvo.
Obľúbenou horolezeckou túrou je výstup juhovýchodným hrebeňom Hintergrat. Oficiálne hodnotenie obťažnosti je max. III.UIAA /AD s ľadovými pasážami sa strmosťou okolo 4045°. V jednom mieste (IV.UIAA) je použité k zaistenie fixné lano. Dĺžka výstupu od chaty Coston je cca 6 hod.
Horské chaty.
Chata je vo vlastníctve talianskej sekcie horského spolku Alpenverein ("Club Alpino Italiano"). Jej kapacita je 60 lôžok a 8 miest vo winterraumu. Chata bola postavená už v roku 1875 pražskou sekciou Alpenvereinu. Jej názov je českého pôvodu, pomenovaný po horolezcovi, bádateľovi a polárnikovi – Juliu von Payerovi. 
Jej kapacita je 40 lôžok. Otvorená od začiatku júna do polovice októbra. Dosiahnuteľná zo Soldy za 2 hod. K chate Payer je to 1,5 hod. a na vrchol Ortler 5 hod. 
Dvojposchodové murované stavisko slúžiace ako bivak. V roku 2006 značne poškodené (chata je postupne opravovaná). 
Plechová búda slúžiaca ako núdzová možnosť strávenia noci apod. Kapacita 4 lôžka a najnutnejšie vybavenie. Otvorený stále. Nachádza sa na skalnej vyvýšenine Tschierfeck vo spodnej časti ľadovca Vedretta Alta dell Ortles. 
Horská chata ležiaci pod známym hrebeňom Hintergrat, využívaná predovšetkým horolezcami, pripavujúcimi sa na výstup týmto hrebeňom (III.UIAA). Kapacita 70 lôžok. Dosiahnuteľná zo Soldy za 2 hod. Výstup na Ortler hrebeňom Hintergrat 56 hod.

</doc>
<doc id="3113" url="https://sk.wikipedia.org/wiki?curid=3113" title="Olymp">
Olymp

Olymp (gr. Όλυμπος - prepis zo starogréčtiny: "Olympos", prepis z novogréčtiny: "Olymbos"; v novogréčtine regionálne aj: Έλυμπος - "Elymbos") je pomerne izolovaný horský masív v Grécku, v kraji Pieria, ktorý sa týči pri Solúnskom zálive. Jeho najvyšší vrch Mytikas () je zároveň najvyšší vrch Grécka. Najbližšia dedina, od ktorej sa konajú rôzne túry je Litochoro. 
Je to oblasť zimných športov, turistiky a rekreácie. More je na dohľad. Na svahoch rastie macchia, listnaté a borovicové lesy, úplne hore lúky.
Etymológia.
Slovo "olympos" je ešte predgréckeho, pelasgického pôvodu a znamenalo to "hora", alebo "vrch", čo sa v gréčtine vyjadruje slovami "rachi", "korfi" a "vuno".
História.
Hora Olymp má v gréckej mytológii zvláštne postavenie. Starovekí Gréci verili, že na ňom žijú bohovia, tzv. "Dodekatheón", teda dvanásť hlavných gréckych bohov. Napríklad Zeus, jeho manželka Héra, Afrodita, Hermes, Dionýzos, Aténa a ďalší. V gréckej mytológii sa konala vojna bohov s Titánmi, čo boli predchodcovia bohov. Ich vodca Kronos bol otcom Dia, Háda, Poseidona, Héry, Démétér a Hestie. Počas tejto vojny sa bohovia zdržiavali na hore Olymp a Titáni zase na hore Orthys. Svoju mystickosť si uchoval aj v neskoršom období, kedy tu vznikli rôzne kláštory. Počas tureckej nadvlády sa tu organizovali grécki zbojníci, klefti a armatoli, ktorí bojovali proti Turkom, najznámejší vodca zbojníkov z Olympu bol Panos Zidros. Po turecky sa hora Olymp nazýva "Semavatevi", čo znamená miesto bohov.

</doc>
<doc id="3114" url="https://sk.wikipedia.org/wiki?curid=3114" title="Etna">
Etna

Etna je aktívna sopka nachádzajúca sa na východnom pobreží Sicílie. S výškou 3 357 metrov (2021) je to najvyššia sopka v Európe. Názov pochádza z rímskeho slova "Aetna", prevzatého z gréčtiny - "aitho" (horieť), alebo od Feničanov - "attano". Arabi ju nazývajú "Gibel Utlamat" (hora ohňa), skomolenina tohto názvu (Mongibeddu) je tiež lokálne používaná. Sopka bola v antike objektom mnohých mytologických povier: boh vetra Eol v jaskyniach na Etne zajal vetry, Vulkán, boh kováčov tam mal svoju dielňu (taktiež ju mal aj na sopke Vulcano).
Sopka je izolovaný kopec, ležiaci približne od mesta Catania. Na jej úpätí sa nachádzajú vinice, olivové, figové a citrusové sady, vyššie polohy sú pokryté píniovými hájmi a vrchol je odlesnený, pokrytý lávovými prúdmi a vulkanickým popolom. Väčšiu časť roka sa na vrchole drží snehová pokrývka.
Geológia.
Sopka je trochu ťažšie klasifikovateľná, nesie znaky aj štítových sopiek, aj stratovulkánu. Príčina vulkanickej činnosti Etny ostáva stále nejasná, nakoľko vulkanizmus Etny priamo nesúvisí so žiadnou subdukčnou zónou (tá je však príčinou vulkanizmu neďalekých Liparských ostrovov), ani riftovou zónou, ani s vulkanizmom horúcich škvŕn. Mechanizmov objasňujúcich pôvod vulkanizmu je niekoľko:
Počiatky sopečnej činnosti sa datujú na dobu pred pol miliónom rokov, emisiami tholeitických magiem v morskom a neskôr pobrežnom prostredí severne od dnešnej Catanie. Pred 300 000 rokmi pokračoval vývoj etapou tholeitických erupcií v juhozápadnom sektore Etny. Neskôr (približne pred 170 000 rokmi) pokračovali erupcie mafických magiem z centier "Calanna" a "Trifoqulietto" a vytvorila sa tzv. "stará Etna". Pred 35 015 - 000 rokmi boli erupcie obzvlášť explozívne, popol z nich sa našiel až v Ríme - severne.
Pred 3 500 rokmi nastal kolaps východného krátera, podobný erupcii sopky Saint Helens v roku 1980, čo je zaznamenané Diodorom Sicílskym (je to prvý historický záznam o erupcii Etny).
Erupcie.
Erupcie Etny sú väčšinou pokojné, efuzívne, ale občas sa vyskytnú aj explozívne erupcie (a vďaka hustému osídleniu v okolí, aj s katastrofickými následkami). Posledná katastrofická erupcia sa udiala v marci roku 1669. Predchádzali jej silné zemetrasenia s epicentrami na južných svahoch sopky. 11. marca sa otvorila veľká trhlina, lávové prúdy zničili mestečko Nicolosi, neskôr ešte ďalšie dve mestá a viacero dedín. V apríli prenikli až k Catanii, túto však ochránili hradby, ktoré odklonili lávu do prístavu. No 30. apríla však prúdy prenikli aj cez hradby a zničili celú západnú časť mesta. Celkový objem vyvrhnutej lávy bol približne .
Ďalšia erupcia s pomerne veľkým lávovým prúdom sa odohrala v roku 1928, zničila mesto Mascali. V roku 1992 boli prevedené úspešné záchranné práce na odklonení lávy, smerujúcej na mestečko Zafferana. V rokoch 2002 – 2003 sopka vyprodukovala veľké mračná popola a prachu, ktoré boli viditeľné až z Líbye na druhej strane Stredozemného mora a aj z vesmíru.

</doc>
<doc id="3115" url="https://sk.wikipedia.org/wiki?curid=3115" title="Monte Corno">
Monte Corno



</doc>
<doc id="3116" url="https://sk.wikipedia.org/wiki?curid=3116" title="Zugspitze">
Zugspitze

Zugspitze je najvyšší vrch Nemecka nachádzajúci sa v Bavorsku na hraniciach s Rakúskom. Je vysoký 2 962 metrov. Leží v Bavorských Alpách v časti Wettersteingebirge.

</doc>
<doc id="3117" url="https://sk.wikipedia.org/wiki?curid=3117" title="Dachstein">
Dachstein

Dachstein je horský masív v Rakúsku v Nördliche Kalkalpen (Východné Alpy). Najvyšší vrch masívu Hoher Dachstein je druhý najvyšší v Severných Vápencových Alpách. Ľadovec na severnej strane je zatiaľ lyžiarsky využívaný po väčšinu roka (trpí globálnym otepľovaním). Južné steny horolezecky zaujímavé, hoci málo využívané.
Len tri minúty od hornej stanice lanovky sa ukrytý vo vnútri dachsteinského ľadovca nachádza ľadový palác „Dachstein Ice Palace“. V tomto ľadovom kráľovstve je možné počas celého roka obdivovať fascinujúci svet ľadu, doplnený o žiarivé ľadové sochy a komnaty so svetelno – akustickými efektmi.
Prehliadka začína vstupom cez stĺpový portál, ktorý vedie do korunnej sály s trónom. Zavedie Vás do krištáľového dómu i modrého salónu, kde umelci každoročne priamo pred očami návštevníkov vytvárajú jedinečné diela z ľadu.
Okrem toho tu na turistov čaká množstvo ďalších atrakcií ako visutý most, Schody nikam a výhliadka Sky Walk.

</doc>
<doc id="3118" url="https://sk.wikipedia.org/wiki?curid=3118" title="Marmolada">
Marmolada

Marmolada () je vysoká hora, najvyššia v Dolomitoch, výraznej horskej skupine v južných Alpách. Tvorí ju hrebeň orientovaný v smere východ – západ, s vrcholmi Punta Penia (), Punta Rocca (), Punta Ombretta (), Pizzo Serauta () a Punta Serauta ().
Na juh sa takmer kolmo láme do steny širokej a až do vysokej. Na sever klesá miernejšie k sedlu Passo Fédaia a nesie jediný významnejší ľadovec v Dolomitoch.
Južná stena, výber.
Dnes vedie stenou okolo sto ciest.
Prvá svetová vojna.
Cez Marmoladu prechádzala hranica aj front medzi Rakúsko-Uhorskom a Talianskom. Rakúšania v ľadovci vybudovali celé vojenské mestečko. Počas vojny došlo k najväčšiemu lavínovému nešťastiu v Alpách, pri ktorom prišlo o život 270 vojakov. Roztápajúci sa ľadovec v súčasnosti niekedy vyplavuje telá mŕtvych alebo ich výzbroj.

</doc>
<doc id="3119" url="https://sk.wikipedia.org/wiki?curid=3119" title="Pico de Aneto">
Pico de Aneto

Pico de Aneto je najvyšší vrch Pyrenejí. Nachádza sa v španielskej provincii 
Huesca v severnej časti Aragónska. Tvorí južnú časť horského masívu Masív Maladeta. Jeho francúzske meno je "Néthou".
Výstup.
Východiskom pre normálnu trasu na výstup je Refugio de Renclusa (). Odtiaľ chodník vedie povyše Portillionu Supérieur na ľadovec a k vrcholu sa dostane cez severné úbočie.
Pred vrcholom sa nachádza krátky skalnatý úsek, tzv. „Mohamedov most“. Je to úzky úsek na hrebeni vedúci cez veľké balvany, ktorý je z obidvoch strán exponovaný (vzdušný). Z vrcholu vzniká pohľad na sever na zasnežený Maladeta a na juh na suché vyvýšené plošiny Aragónska.
Prvý výstup.
Uskutočnil ho 18. júla 1842 bývalý ruský dôstojník Platon de Čichačov ("Чихачёв, Tchihatcheff") v sprievode niekoľkých ľudí.
Prvý zimný výstup.
1. marec 1878 : Roger de Monts, B. Courrèges a B. a V. Paget.

</doc>
<doc id="3120" url="https://sk.wikipedia.org/wiki?curid=3120" title="Mulhacén">
Mulhacén

Mulhacén je vrch v pohorí Sierra Nevada v južnom Španielsku. S výškou je to zároveň najvyšší vrch pohoria, ako aj celého Pyrenejského polostrova. 
Absolútne najvyšší vrch Španielskeho kráľovstva je však sopka Pico de Teide na Kanárskych ostrovoch - 
Mulhacén je súčasťou Národného Parku Sierra Nevada. Leží
v srdci Granadskej provincie, na juhu Španielska a patrí do pohoria
Sierra Nevada, nachádzajúce sa v horskom systéme Andalúzske vrchy. Na
vrchole sa stretávajú hranice obcí Güéjar Sierra zo severu,
Capileira a Trevélez z juhu a tiež tu leží hranica katastrov miest Granada a Órgiva. 
Toponymia.
Názov dostal podľa kráľa, Muleya Hacéna, čo je
kastílska verzia mena Mulay Hasan, jedného z posledných granadských nasrovských
 kráľov 15. storočia. Vraví sa, že je
pochovaný vo vnútri tejto hory. Pre malý sklon južnej steny, ktorý
uľahčuje výstup, ho obyvatelia neďalekej dedinky Alpujarra poznajú aj pod
názvom el Cerro (pahorok).  
Geografické údaje.
Svojou výškou síce Mulhacén nie je ničím výnimočný,
aj tak je najvyšším vrchom Pyrenejského polostrova a nebyť Álp,
bol by najvyšším bodom Európy, keďže Kaukaz, Kanárske ostrovy a Grónsko, kde sa
nachádzajú vyššie štíty, sa geograficky radia k Ázii, Afrike a Severnej Amerike.
Vzhľadom na relatívnu výšku vrcholu patrí Mulhacénu druhá priečka v Západnej
Európe, hneď za Mont Blancom. Vo svetovom rebríčku mu patrí 64. miesto. 
Výstup.
V porovnaní s minulosťou, keď sa dalo
vyjsť motorovým vozidlom na vrchol Mulhacénu, od roku 1994 sa dá realizovať len
peší výstup, výstup na koni a z južnej strany môžete vyjsť aj na
bicykli. Zo severu je to absolútne neuskutočniteľné pre strmý terén. Najvhodnejším
obdobím na výstup je leto, pretože najvyužívanejšie turistické chodníky nie sú
pokryté snehom, hoci sa nájdu miesta, kde sa sneh neroztápa. Počasie je pomerne
stále, treba si však dať pozor na prudké nárazy vetra, ktoré dokážu výstup znepríjemniť . Počas leta nie je Mulhacén nijak výnimočný, najmä ak
hovoríme o dostupnosti a náročnosti terénu južnej steny hory. Ten
neotestuje vaše technické zdatnosti a zručnosti a to isté sa dá
povedať aj o západnej stene, kadiaľ vedie síce kratší, no o to strmší
chodník, začínajúci v Lagúne Caldera (la Laguna de la Caldera). Na
severnej a východnej strane sa však nachádzajú priepasti, preto je výstup možný len s horským vodcom. Jedine, že by ste vyrazili od Siedmich Lagún (Siete
Lagunas) na východ, kadiaľ cesta nevedie priamo, ale od Lagúny Hondera (Laguna
Hondera) sa stočíte na juh a vydáte sa po trase, vedúcej k rázcestiu Alto
de Chorillo. Výstup si tým značne zjednodušíte. To isté platí o výstupe po
severnej stene. Zažijete tuhý boj s terénom, ak sa od Lagúny Múch (la Laguna de
la Mosca) alebo cestou naspäť z vrcholu vydáte okľukou smerom ku kopcu
Collado del Ciervo. Nachádza sa nad útulňou Caldera (Refugio-vivac de la
Caldera), od ktorej sa môžete napojiť na bežnú trasu, vedúcou po západnej
stene. 
Na Mulhacén sa dá vyjsť za jeden deň z dediniek
Capileira alebo Trevélez, pričom v obidvoch prípadoch prekonáte prevýšenie
viac ako 2000 výškových metrov. Zvyčajne však turisti prenocujú v útulni pod
vrchom Poquiera alebo v útulni Caldera na západnej strane, vedľa
rovnomennej lagúny. 
Z dedinky Güéjar Sierra je však
výstup oveľa náročnejší a vzrušujúcejší. Vedie cez Údolie Genil (el valle
del Genil) a zvyčajne turisti nocujú pod holým nebom v Tajnej Jaskyni
(Cueva Secreta) a na druhý deň sa vydávajú na neľahkú túru povedľa Lagúny
Múch (la laguna de la Mosca) po zväčša drsnom a hrboľatom teréne. Často sa
podnikajú výstupy aj zo strediska Pradollano, no v tomto prípade je
prevýšenie citeľne menšie. 
Túru si zjednodušíte, ak sa zveziete autobusom,
spolu so sprievodcom a znalcom tamojšieho
prostredia pre autobusy firmy Altas Cumbres (Servicio de Interpretación
Ambiental de la Zona de Altas Cumbres), ktoré zabezpečuje Národný Park Sierra
Nevada. Autobusy môžete využiť v lete, odchádzajú z Capileiry a končia
vedľa rázcestia Alto de Chorillo na bode, Mirador de Trévelez, vo výške 2800
m.n.m., odkiaľ je najjednoduchšie vyjsť na vrchol cez Mulhacén II. 
Môžete využiť aj iný autobus, rovnakej spoločnosti,
ktorý odchádza od univerzitnej ubytovne, ležiacej v najvyšších polohách
tamojšieho lyžiarskeho strediska a ide až do výšky 3100 m.n.m. do tzv.
Posiciones de Veleta. Táto alternatíva je náročnejšia, než predošlá, lebo
zrejme narazíte na miesta s večným snehom, predovšetkým v oblasti okolo
vrchu Collao del Veleta. Výstup je uskutočniteľný za jeden deň a nemusíte nikde
prenocovať. I keď je táto trasa trošičku dlhšia, chodník je schodný aj v zime.
Namiesto autobusu sa vyveziete sedačkovou alebo kabínovou lanovkou lyžiarskeho
strediska. V prípade, že ste fanúšik bicyklovania, smiete si ho vyviezť
lanovkou so sebou. Ak sa rozhodnete cestovať autobusom, musíte si dohodnúť čas
odchodu s orgánmi Národného Parku, lebo vozidlá sú kapacitne obmedzené. Na
bicykli sa dá vyjsť až na náhornú plošinu, la Llanada del Mulhacén, rozprestierajúcu
sa blízko vrcholu Mulhacénu. Túra sa začína na rázcestí Alto de Chorillo a pokračuje
po ceste, otvorenej v 19. storočí. Vtedy slúžila na prevoz nástrojov,
umožňujúcich geodetické spojenie Afriky a Európy. No keďže sa cesta v 90-tych
rokoch uzavrela pre motorové vozidlá, momentálne je na mnohých miestach v katastrofálnom
stave a nie je veľmi zachovaná. Podmienky na zimný výstup, po ktorejkoľvek
trase sa môžu kedykoľvek zhoršiť. Vezmime si do úvahy ako rýchlo a často sa
môže zmeniť počasie cez zimné obdobie, keď teploty klesajú až na -20°C, čo má
na svedomí mnohé nešťastia. Mnohí skúsení horolezci, ktorí zdolali
osemtisícovky v Himalájach, práve pod vrcholom Mulhacénu vydýchli posledný
raz. 
V roku 1804 sa podnikol prvý dokázateľný výstup na
Mulhacén. Absolvovall ho Simón de Rojas Clemente,
no vzhľadom na terén hory, výstup už určite predtým uskutočnili miestni
obyvatelia. V roku 1901 sa konal prvý zimný výstup, o ktorom máme
dôkaz a zúčastnili sa ho Félix Basazza, Vicente Montero a Matías Vázquez. 

</doc>
<doc id="3122" url="https://sk.wikipedia.org/wiki?curid=3122" title="Kylléne">
Kylléne

Kylléne je vrch na gréckom polostrove Peloponéz vysoký 2 376 m. Je známy v spojitosti s bohom Hermom.

</doc>
<doc id="3123" url="https://sk.wikipedia.org/wiki?curid=3123" title="Réunion">
Réunion

Réunion, staršie Réunionský zámorský departmán, je ostrov a zároveň zámorský departement a zámorský región Francúzska a EÚ. Ostrov leží v Indickom oceáne asi 200 kilometrov juhozápadne od ostrova Maurícius a východne od ostrova Madagaskar. Ostrov je jedným z najvzdialenejších regiónov Európskej únie. Slovo "La réunion" znamená „zjednotenie“ alebo „opätovné stretnutie“.
Prírodné podmienky.
Réunion tvorí spolu s ostrovom Maurícius a Rodrigues súostrovie Maskarény. Ostrov je vulkanického pôvodu a za svoj hornatý povrch vďačí intenzívnej erózii. Dominujú tu dve sopky. Najvyššou horou je vyhasnutá Piton des Neiges‚ ktorá sa vypína do výšky 3 070 metrov. Druhou je jedna z najaktívnejších sopiek na svete, štítová sopka Piton de la Fournaise‚ vysoká 2 631 metrov.
Réunion má tri unikátne sopečné kotliny – medzi vulkanológmi známe ako calderas‚ na ostrove zvané cirques: Cirque de Salazie, Cirque de Cilaos a Cirque de Mafate. Posledný je prístupný iba peši alebo helikoptérou. Tieto kaldery vznikli kolapsom pôdy po vyprázdnení magmatickej komory.

</doc>
<doc id="3124" url="https://sk.wikipedia.org/wiki?curid=3124" title="Maurícius">
Maurícius

Maurícius, dlhý tvar Maurícijská republika (bývalý slov. názov: "Maurítius"), je ostrovný štát ležiaci v juhozápadnej časti Indického oceánu, v súostroví Maskarény. Rozprestiera sa približne východne od ostrova Madagaskar a jeho rozloha je (vrátane priľahlých ostrovčekov). Tento hornatý, pôvodom vulkanický ostrov je dlhý a široký. Podnebie je tropické. Na Mauríciu žije viac ako jeden milión obyvateľov, čo z neho robí najhustejšie obývanú krajinu Afriky.
Dejiny.
Prvý písomný záznam o objavení ostrova pochádza z roku 975 nášho letopočtu, a to od arabských moreplavcov. V roku 1507 ostrov navštívili Portugalci, no nepokúsili sa o jeho osídlenie. V roku 1598 sa sem dostali Holanďania a ostrov pomenovali po ich panovníkovi, princovi Mauriceovi Van Nassau. Ich pozornosť pritiahli hlavne ebenové lesy, ktorých drevo bolo v Európe vysoko cenené. Holandskí prisťahovalci na Mauríciu zaviedli plantážové hospodárstvo. Pri pokusoch o osídlenie však museli čeliť rôznym prekážkam, vrátane útokov pirátov, cyklónov a chorôb, čo vyústilo v roku 1710 do opustenia ostrova. 
O päť rokov neskôr tu pristáli Francúzi, v roku 1721 sa ujali vlády a prevzali kolóniu do vlastných rúk. Z ostrova vyvážali afrických otrokov. Maurícius zaznamenal výrazný rozvoj, až keď sa do úradu guvernéra dostal Bertrand Francois Mahé, ktorý sa zaslúžil o transformáciu hlavného mesta na moderný prístav, výstavbu dopravnej infraštruktúry, i o začatie extenzívneho pestovania cukrovej trstiny, ktorá je dodnes hlavným obchodným artiklom tohto ostrovného štátu.
V roku 1810 ostrov dobyli Briti, ktorí povolili obyvateľstvu ponechať si francúzske zákony, tradície i jazyk. Nasledovalo obdobie mieru a stability. V roku 1835 bolo zrušené otroctvo a na ostrov začala prúdiť lacná pracovná sila z Indie.
Maurícius získal nezávislosť v roku 1968 a od roku 1992 je republikou v rámci Commonwealthu. Od získania nezávislosti sa Maurícius premenil z nízkopríjmovej krajiny na krajinu so stredným príjmom a zaznamenal veľké pokroky v oblasti distribúcie príjmov, predpokladanej dĺžky života obyvateľstva a detskej úmrtnosti.
Politika.
Maurícijská republika je parlamentnou demokraciou s 5-ročným volebným obdobím. Hlavou štátu je prezident, ktorý má najmä reprezentačnú funkciu. Výkonná moc je v rukách premiéra, ktorý stojí na čele kabinetu. Maurícijské právo je založené na zmesi anglického a francúzskeho práva. 
Maurícius je rozdelený na 9 administratívnych celkov, pričom priľahlý ostrov Rodriguez tvorí desiaty. 
Geografia.
Na tomto ostrove sopečného pôvodu, ležiacom v Indickom oceáne, prevláda tropické oceánske podnebie. Teplota mora dosahuje až 27 °C. Najvyšším vrchom je "Piton de la Riviére Noire" s nadmorskou výškou 826 m. Pozdĺž pobrežia s početnými zátokami a bielymi piesčitými plážami sa tiahnu koralové útesy. Pôvodná bujná vegetácia dažďového pralesa sa zachovala už len na chránených územiach. Ľahko dostupné sú prírodné rezervácie "Riviére Noire" a "Aigrettes". Maurícius je známy hlavne vďaka tomu, že bol jediným známym miestom výskytu dnes už vymretého vtáka Dodo (oficiálne dront maurícijský, "Raphus cucullatus")
Hospodárstvo.
Maurícius je typická malá ostrovná ekonomika, ktorú sa však podarilo diverzifikovať. K pôvodnému jednostrannému zameraniu na pestovanie a spracovanie cukru (z cukrovej trstiny) pribudol ľahký priemysel a hlavne turistický ruch. V súčasnosti vláda investuje do rozvoja informačných a komunikačných technológií.
Poľnohospodárstvo má stále dôležité postavenie. Cukrová trstina sa pestuje na 90 % poľnohospodárskej pôdy a predstavuje 15% exportov. Ďalšími exportnými plodinami sú ananás, mango a liči. Zabratie pôdy a jej využitie na plantáže cukrovej trstiny spôsobilo nedostatok domácich potravín, ktoré sa musia importovať. Významný je napr. dovoz ryže. Úspech zaznamenáva pestovanie kvetov a rybolov. Úbytok rýb v okolitých vodách sa krajina snaží s pomocou Japonska a Austrálie nahradiť umelým chovom.
V oblasti priemyslu, krajina spracúva a vyváža textílie, kožené výrobky, bižutériu a polodrahokamy. Časť priemyselných podnikov sa venuje spracovaniu poľnohospodárskych surovín. Nedostatok energie sa rieši dovozom a spaľovaním ropy. Veľký význam má finančný sektor. Maurícius láka zahraničné investície poskytovaním rôznych výhod. Vláda ponúka potenciálnym investorom finančné dotácie, daňové a colné výnimky. 
Ostrov Maurícius je vďaka svojim plážam a lagúnam ozajstným dovolenkovým rajom. Rozvíja sa hlavne prímorský turizmus spojený s potápaním v koralových útesoch. Cestovný ruch znamená významný prínos pre tamojšie obyvateľstvo. Asi 10 % ľudí sa zamestnáva v rozvíjajúcom sa turizme. Centrom cestovného ruchu je hlavné mesto Port Louis. S príchodom turistov vzrástla výroba tradičných suvenírov. Maurícius je známy aj vydávaním poštových známok pre zberateľov. Najznámejšou poštovou známkou sa stal Modrý Maurícius. 
Obyvateľstvo.
Na Mauríciu žije viac ako milión obyvateľov. Obyvateľstvo je tvorené najmä potomkami Indov (70 %), ktorí sa v 19. storočí dali naverbovať na prácu na plantážach cukrovej trstiny. Okrem toho žijú na Mauríciu aj kreoli (27 %), zvyšok tvoria Európania a Číňania. Úradným jazykom je angličtina. Medzi neoficiálne jazyky patrí kreolčina, hindčina a urdčina.

</doc>
<doc id="3126" url="https://sk.wikipedia.org/wiki?curid=3126" title="Sumatra">
Sumatra

Sumatra je šiesty najväčší ostrov sveta (približne ), najväčia časť Indonézie a druhý najväčší ostrov súostrovia Veľké Sundy v západnej časti Malajského súostrovia. Do tejto rozlohy je započítaných aj množstvo menších ostrovov ležiacich pri pobreží Sumatry. Napravo je znázornená Sumatra na politickej mape.
Geografia.
Od Malajského polostrova je na severe oddelená Malakkským prielivom a od Jávy na juhovýchode Sundským prielivom. 
Podnebie je rovníkové, veľmi vlhké.
Najdlhšia os ostrova smeruje približne severozápadne a uprostred ostrova pretína rovník. 
Vnútrozemie ostrova je rozdelené na dve časti: hornaté územie na západe (najväčšia sopka Indonézie Kerintji) a močariny na východe.
Rieky sú Musi, Hari, Indreragiri, Kampar, jazero na západe je Toba.
Mestá sú: Palembang, Medan, Padang.
Sumatra je väčšinou pokrytá dažďovým pralesom, čo ju robí takmer nevyužiteľnou pre poľnohospodárstvo, napriek tomu dažďové pralesy tvoria veľmi významnú časť bohatstva Indonézie.
Hospodárstvo.
Na ostrove sa ťaží väčšina indonézskej ropy, kamenné uhlie a zlato. „Ťaží“ sa tu aj palmový olej. Pestuje sa kokosová palma, sója, kaučukovník, cukrová trstina, čierne korenie a iné tropické plodiny.
Administratíva.
Administratívne regióny Sumatry (a malých ostrovov okolo) sú:

</doc>
<doc id="3127" url="https://sk.wikipedia.org/wiki?curid=3127" title="Kodiak (ostrov)">
Kodiak (ostrov)

Kodiak je ostrov s rozlohou nachádzajúci sa v Aljašskom zálive južne od Aljašky. Počet obyvateľov sa odhaduje na cca. 13 900 obyvateľov obývajúcich mesto Kodiak, sedem dedín, americkú pobrežnú základňu a niekoľko táborov a chát. Je zvláštny svojou faunou a flórou. Jedine na tomto ostrove sa vyskytuje najväčšia suchozemská šelma medveď hnedý kodiak dosahujúci váhu až do . 

</doc>
<doc id="3128" url="https://sk.wikipedia.org/wiki?curid=3128" title="Portoriko">
Portoriko

Portoriko (po španielsky a po anglicky: "Puerto Rico" [doslova: „bohatý prístav“], do r. 1932 "Porto Rico") je ostrov a politicky tzv. nezačlenené (unincorporated) územie USA, ktoré má vo vzťahu k USA postavenie tzv. „spoločenstva“ (commonwealth) resp. po španielsky „slobodného a pridruženého štátu“ (estado libre asociado). Pri amerických prezidentských voľbách z roku 2012 sa Portoriko v pridruženom referende vyslovilo za plné členstvo v rámci federácie Spojených štátov.
Geografia.
Portoriko sa nachádza v Karibiku medzi Karibským morom a Severoatlantickým oceánom, východne od Dominikánskej republiky. Jeho zemepisná šírka je 18 15 N a dĺžka 66 30 W. Maximálna dĺžka z východu na západ (z Punta Puerca do Punta Higuero) je , maximálna šírka zo severu na juh (od Isabella po Punta Colón) je .
K hlavnému ostrovu (šp."„Isla Grande“", ) patria tri menšie ostrovy. Východne ležia turisticky lákavé ostrovy Vieques (často nazývaný aj "„Isla Nena“") a Culebra. Smerom na západ sa nachádza neobývaný ostrov Mona s bohatstvom fauny a flóry.
Portoriko napriek nie veľkej rozlohe je miestom množstva bohatstva prírodného charakteru. El Yunke je prírodná rezervácia a zároveň jediný tropický dažďový prales na území USA. Nájdete v ňom množstvo chránených živočíchov a rastlín. Značná časť z nich je endemická.
Hlavné mesto - San Juan.
Hlavným mestom Portorika je San Juan (založené v r. 1508 Juanom Ponce de Leónom).
Hlavné mesto má najmä na pobreží miesta bohaté na historické budovy a stavby. Napríklad veľká pevnosť El Morro na severe neďaleko slávnej ulice Fortaleza alebo San Sebastian. To sú miesta, ktoré svedčia o pokusoch iných mocností prebrať Španielsku tieto ostrovy. To sa podarilo až začiatkom minulého storočia USA. San Juan vznikol ako prvé prístavné mesto a časom rástol oveľa rýchlejšie, než ostatné v čase kolonizácie rovnako vyspelé lokality. V San Juan je sídlo vlády, ktorá podlieha USA, a tiež je tu sídlo viacerých spoločností, ktoré na Portoriku fungujú.
Jazyk.
Španielčina a angličtina sú oficiálnymi jazykmi, ale španielčina bezpochyby dominuje. Angličtinou hovorí asi 1/4 obyvateľov.
Zaujímavosti.
Z Portorika tiež pochádza viacero známych osobností a spevákov. Napríklad Benitio del Toro, J. Phoenix, Michelle Rodriguez, umelec Davide Vidimari a ďalší. Na západnom ostrove Mona sa nachádza starý maják z dielne známeho architekta Gustava Eiffela, autora Eiffelovej veže v Paríži a Sochy Slobody z Liberty Island v New Yorku.
San Sebastián Street Festival (Festival De la Calle San Sebastian), tiež známy ako "San Se", je veľmi populárna portorická slávnosť, ktorá sa každoročne koná v meste Old San Juan. Ide o štvordňovú udalosť, ktorá začína tretí januárový štvrtok a trvá do nasledujúcej nedele. Táto slávnosť sa koná na počesť svätého Sebastiána. 20. január je deň, keď katolícka cirkev oslavuje život tohto svätého. Na tomto festivale sa zúčastňuje viac ako 200 000 ľudí a táto udalosť je medzinárodne uznávaná.
Kriminalita.
Portoriko je tiež pašeráckym a priekupníckym rajom. Neraz sa práve na Portoriku podarilo odhaliť tranzity drogových trás do USA.

</doc>
<doc id="3130" url="https://sk.wikipedia.org/wiki?curid=3130" title="Jang-c’-ťiang">
Jang-c’-ťiang

Jang-c’-ťiang je rieka v strednej Číne, s dĺžkou (udáva sa aj 6 300, 5 472 či ) a s prietokom /s. Názov "Jang-c’-ťiang" (扬子江, , doslova „Rieka provincie Jang“), zažitý vo viacerých jazykoch, je pôvodne miestnym označením pre dolný tok rieky, pod ktorým ho najskôr poznali európski misionári. V Číne sa spravidla nazýva Čchang-ťiang (zjednodušené znaky: 长江, tradičné znaky: 長江, , doslova „Dlhá rieka“).
Je najdlhšou riekou celého euroázijského kontinentu, na ktorom prietokom zaostáva len za Gangou. V celosvetovom meradle je dĺžkou tretia (za Amazonkou a Nílom), prietokom v poradí štvrtá (za Amazonkou, Gangou a Kongom). Do mora ročne privádza 960 miliárd m³ () vody.
Charakteristika.
Rieka vzniká z ľadovca v nadmorskej výške na severnej strane pohoria Tangla na Tibetskej náhornej plošine na juhozápadnej hranici provincie Čhing-chaj s Tibetom. Na hornom toku rieky má mnoho mien – "Tchuo-tchuo" (沱沱, Tuotuo), "Tchung-tchien" (通天, Tongtian) "Ťin-ša" (金沙, Jinsha), preteká významnými mestami Čunking, Wu-chan a Nanking a vlieva sa do Východočínskeho mora pri Šanghaji. Povodie Jang-c’-ťiang pokrýva 1,8 miliónov km², čo predstavuje 1/5 územia Číny a domov 1/3 jej obyvateľov.
Na toku rieky sa nachádza priehrada Tri rokliny, najvýkonnejšia vodná elektráreň na svete (20 300 MW).

</doc>
<doc id="3132" url="https://sk.wikipedia.org/wiki?curid=3132" title="Rumunsko">
Rumunsko

Rumunsko (– toto je krátky a zároveň dlhý tvar názvu; po rumunsky: "România") je štát v juhovýchodnej Európe. Severnú a východnú hranicu v dĺžke a utvára s Ukrajinou a Moldavskom (), na juhu s Bulharskom (). Na severozápade hraničí s Maďarskom () a na juhozápade so Srbskom (). Východné brehy obmýva Čierne more v dĺžke . Rumunsko je členom Európskej únie a NATO.
Povrch.
Približne dve tretiny územia pokrývajú horstvá a pahorkatiny a zhruba tretinu zaberajú nížiny. V strede krajiny dominujú Karpaty, ktoré v najvyšších polohách presahujú . Členia sa na tri časti – Východné, Južné (tzv. Transylvánske Alpy) a Rumunské Západné Karpaty. Východné Karpaty sú pokryté lesmi, sú bohaté na drahé kovy a minerálne pramene. V Južných Karpatoch ležia najvyššie vrchy Rumunska (Moldoveanu, ) a vyše 150 jazier. Rumunské Západné Karpaty sú nižšie, ale značne členité (Železné vráta na Dunaji). Karpatský masív obklopuje výbežky rozsiahlej Panónskej panvy, ktorá pokrýva západné okraje krajiny. 
Na východe, medzi dolným Dunajom a pobrežím Čierneho mora, leží oblasť známa pod názvom Dobrudža, ktorá má s výnimkou dunajskej delty mierne zvlnený terén (pahorky cca 200 – , maximum ). Delta Dunaja je najnižšie položeným miestom Rumunska. Na západe sa rozkladá pohorie Munţii Apuseni. Pohraničné oblasti tvoria nížiny, Veľká dunajská kotlina na západe, Valašská nížina na juhu a rovina okolo rieky Prut na východe.
Vodstvo.
Morské pobrežie má . Najväčšia rieka v Rumunsku – Dunaj – sa tiahne po celej dĺžke južnej hranice s Bulharskom. Hranicu s Moldavskom tvorí rieka Prut, ktorá sa vlieva do Dunaja.
Dunaj má na rumunskom území vyše , čo je zhruba tretina celého toku. Tvorí hranicu so Srbskom a Bulharskom a pri ústí zasa s Ukrajinou. Na Dunaji leží niekoľko významných ostrovov, (ostrov pri meste Brăila, vyše ). Za komunistického režimu tu bolo niekoľko táborov nútených prác, väzni sa zúčastňovali na vysúšaní močiarov. Delta Dunaja zaberá cca a ako prírodná rezervácia je na zozname svetového dedičstva UNESCO. Východiskom do delty je mesto Tulcea.
Mureš () pramení v pohorí Giurgeu, ktoré je súčasťou Karpát. Vlieva sa do Tisy pri maďarskom Szegede. V rovnakej časti Karpát pramení Olt (vyše ), ktorý však tečie po východných svahoch a vlieva sa do Dunaja. Pohraničnou riekou je dnes Prut (vyše ), ktorý pred rokom 1940, keď Besarábiu a Severnú Bukovinu obsadil ZSSR, tiekol takmer celý na rumunskom území.
Dejiny.
Obdobia dejín Rumunska:
 Kmeňový zväz Dákov (1. pred Kr. – 106)
 Prvé Rumunsko (1866 – 1881)
 Rumunská ľudová republika (30. december 1947 – 21. august 1965)
 Rumunská socialistická republika (21. august 1965 – 29. december 1989)
Pôvod názvu krajiny.
Názov krajiny "România" je odvodené od slova "român", ktoré je odvodené z latinského slova "romanus". Skutočnosť, že názov rumunského etnika je odvodený od slova "romanus", má korene v 16. storočí, kedy ho spomína mnoho autorov z Talianska, ktorí cestovali do Transylvánie, Moldávie a Valašska. Najstarší existujúci dokument, napísaný v rumunčine, je list z roku 1521 známy pod názvom "Scrisoarea lui Neacşu din Câmpulung" alebo "Ţara Rumânească" (po slovensky: "rumunská zem"), ktorý oznamuje, že starosta mesta Brašov Johannes Benkner sa pripravuje na bezprostredne hroziaci útok Osmanskej ríše v Transylvánii. Tento dokument je vzácny aj z hľadiska prvého spomenutia názvu krajiny v rumunskom jazyku.
V neskorej antike sa Rímska ríša často nazývala po latinsky "Romania", hoci niektorí historici zastávajú názor, že ide o Byzantskú ríšu. Tento návrh je však neprijateľný, nakoľko sa toto označenie vzťahovalo aj na vymedzenie časti Európy, kde sa používali románske jazyky.
Až do 19. storočia sa priestoru medzi riekami Dnester a Tisa hovorilo "Rumânia" namiesto "România" a etniku, žijúcemu na tomto území "rumâni" miesto "români". Vzhľadom k tomu, že pojem "rumân" (označujúci rumunské etnikum a štát) vznikol koncom 18. storočia, predtým všetkých Rumunov a ich krajinu nazývali Valasi a Valašsko.
Zaujímavosť je, že rovnakým menom, teda "Romania", prípadne "Rumeli" do 19. stor. nazývali aj Gréci dnešné Grécko. Samotní Gréci sa tiež nazývali Romaioi, teda Rimania, v podstate rovnako ako aj Rumuni. Je to dôsledok byzantskej národnej identity, Byzancia bola totiž gréckym pokračovateľom Rímskej ríše. Gréci od tohto názvu definitívne upustili koncom 19. stor.
Obyvateľstvo.
Národnostné zloženie obyvateľstva.
Národnostné zloženie obyvateľstva Rumunska podľa posledného sčítania obyvateľstva z 1. júla 2002.
Súčasné politické pomery.
Rumunsko je parlamentnou demokraciou s poloprezidentským systémom vlády, t. j. výkonná moc je rozdelená medzi prezidenta a predsedu vlády. Prezident sa volí vo všeobecných voľbách. Zákonodarný orgán (po rumunsky: "Parlamentul") pozostáva z dvoch komôr.
V dolnej komore má najviac kresiel sociálna demokracia (113), národní liberáli majú iba 64 kresiel, ale vytvárajú spoločný blok s demokratickou stranou (48). Silná pozícia ľavice naznačuje, že najvážnejší protivník súčasného prezidenta – kandidát sociálnej demokracie Adrian Năstase – získal v prvom kole volieb dokonca viac hlasov, no nestačilo mu to na víťazstvo.
Z etnických menšín má výraznejšie zastúpenie v parlamente Maďarská demokratická únia (22 kresiel).
Administratívne členenie.
Administratívne delenie.
Územie Rumunska sa delí na 41 administratívnych jednotiek (žúp) a hlavné mesto Bukurešť.

</doc>
<doc id="3133" url="https://sk.wikipedia.org/wiki?curid=3133" title="Jemen">
Jemen

Jemen (), dlhý tvar Jemenská republika (), je štát ležiaci na Arabskom polostrove v juhozápadnej Ázii. Republika má viac ako 27 miliónov obyvateľov (odhad z r. 2016) a je ohraničená Saudskou Arábiou na severe, Červeným morom na západe a Arabským morom a Adenským zálivom na juhu a Ománom na východe.
Celková rozloha pevninského Jemenu je menej ako . Medzi jeho teritóriá patrí viac ako 200 ostrovov. Najväčší ostrov je Sokotra, ktorá leží južne od pevniny pri pobreží Somálska. Jemen je jediný štát na Arabskom polostrove, ktorý má čisto republikovú formu vlády. Hlavným mestom Jemenu je Saná.
Ekonomicky patrí Jemen medzi chudobné krajiny Blízkeho východu.

</doc>
<doc id="3134" url="https://sk.wikipedia.org/wiki?curid=3134" title="Afganistan">
Afganistan

Afganistan, oficiálne Afganský islamský emirát, je vnútrozemský štát, ktorý sa nachádza na križovatke Strednej a Južnej Ázie. Je označovaný ako srdce Ázie. Hraničí s Pakistanom na východe a juhu, Iránom na západe, Turkménskom na severozápade, Uzbekistanom na severe, Tadžikistanom na severovýchode a Čínou na severovýchode a východe. Krajina, ktorá zaberá , je prevažne hornatá s rovinami na severe a juhozápade, ktoré sú oddelené pohorím Hindúkuš. Kábul je najväčším mestom krajiny a slúži ako jej hlavné mesto. Podľa Svetového prehľadu obyvateľstva má Afganistan v roku 2024 43 miliónov obyvateľov. 
Ľudské osídlenie v Afganistane sa datuje do obdobia stredného paleolitu. Krajina, ktorá sa ľudovo nazýva cintorínom impérií, bola v minulosti domovom rôznych národov a bola svedkom mnohých vojenských výprav vrátane výprav Peržanov, Alexandra Veľkého, Maurjovskej ríše, arabských moslimov, Mongolov, Britov, Sovietskeho zväzu a koalície pod vedením USA. Afganistan tiež slúžil ako východiskový bod, z ktorého okrem iného vzišli Gréko-Baktrijci a Mughali, ktorí vytvorili veľké ríše, a rôzne dobyvačné výpravy a obdobia v iránskej aj indickej kultúrnej sfére. Táto oblasť bola centrom zoroastrizmu, budhizmu, hinduizmu a neskôr islamu. Moderný štát Afganistan sa začal vytvárať v 18. storočí s Durránskou afganskou ríšou, hoci za zakladateľa prvého moderného afganského štátu sa niekedy považuje Dóst Muhammad Chán. Dóst Muhammad zomrel v roku 1863, niekoľko dní po svojej poslednej kampani na zjednotenie Afganistanu, a Afganistan bol následne opäť uvrhnutý do občianskej vojny. V tomto období sa Afganistan stal nárazníkovým štátom vo Veľkej hre medzi Britským impériom a Ruskou ríšou. Z Indie sa Briti pokúsili podmaniť si Afganistan, ale boli odrazení v prvej anglo-afganskej vojne. V druhej anglo-afganskej vojne však Briti zvíťazili a úspešne si upevnili svoj politický vplyv. Po tretej anglo-afganskej vojne v roku 1919 sa Afganistan oslobodil od zahraničnej politickej hegemónie a v júni 1926 vzniklo pod vedením Amánulláha Chána nezávislé Afganské kráľovstvo. Táto monarchia trvala takmer polstoročie, až do zvrhnutia Záhira Šáha v roku 1973, po ktorom vznikla Afganská republika.
Od konca 70. rokov 20. storočia v histórii Afganistanu dominujú rozsiahle vojnové konflikty vrátane prevratov, invázií, povstaní a občianskych vojen. Konflikt sa začal v roku 1978, keď komunistická revolúcia vytvorila socialistický štát, a následné boje podnietili Sovietsky zväz, aby v roku 1979 napadol Afganistan. Mudžahedíni bojovali proti Sovietom v sovietsko-afganskej vojne a po stiahnutí Sovietov v roku 1989 pokračovali v bojoch medzi sebou. Islamský fundamentalistický Taliban do roku 1996 kontroloval väčšinu krajiny, ale jeho Islamský emirát Afganistan získal len malé medzinárodné uznanie pred svojím zvrhnutím počas americkej invázie do Afganistanu v roku 2001. Taliban sa vrátil k moci v roku 2021 po obsadení Kábulu a zvrhnutí vlády Afganskej islamskej republiky, čím sa skončila vojna z rokov 2001 - 2021. V septembri 2021 Taliban obnovil Afganský islamský emirát. Vláda Talibanu zostáva medzinárodne neuznaná.
Afganistan je bohatý na prírodné zdroje vrátane lítia, železa, zinku a medi. Je druhým najväčším producentom konopnej živice a tretím najväčším producentom šafranu aj kašmíru. Krajina je členom Juhoázijského združenia pre regionálnu spoluprácu a zakladajúcim členom Organizácie islamskej spolupráce. V dôsledku následkov vojny v posledných desaťročiach sa krajina borí s vysokou mierou terorizmu, chudoby a detskej podvýživy. Afganistan naďalej patrí k najmenej rozvinutým krajinám sveta a v indexe ľudského rozvoja sa nachádza na 180. mieste. Hrubý domáci produkt (HDP) Afganistanu predstavuje 81 miliárd USD podľa parity kúpnej sily a 20,1 miliardy USD v nominálnych hodnotách. V prepočte na obyvateľa patrí jeho HDP od roku 2020 k najnižším spomedzi všetkých krajín.
Dejiny.
V polovici 2. tisícročia pred Kr. tu sídlili iránske kmene. V polovici 6. storočia pred Kr. dobyl územie perzský kráľ Kýros II. Veľký. V rokoch 329 až 327 pred Kr. ho obsadil pri svojej vojenskej výprave do Ázie Alexander Veľký. Po jeho smrti sa na tróne vystriedalo viacero vládcov a krajina trpela nájazdmi rozličných ázijských národov.
V 7. storočí Afganistan rýchlo islamizovali Arabi. Až za vlády Ghaznovcov bol znovu súčasťou samostatného sultanátu. Roku 1381 dobyl krajinu mongolský vladár Timur Lenk. V 16. a 17. storočí vládli na severe indickí Mughalovia, na juhu perzská dynastia Safíjovcov, ale o východ krajiny sa stále bojovalo. Až roku 1747, keď vládu prevzal emir Ahmed Šáh, zakladateľ ríše Durráni, sa v krajine znovu obnovila nezávislosť.
V 19. a na začiatku 20. storočia sa v Afganistane odohralo niekoľko vojen, ktorých príčinou bola najmä jeho poloha medzi dvomi veľkými impériami: britským a ruským. Prvá (1839 – 1842) a druhá britsko-afganská vojna (1878 – 1881) boli súčasťou konfliktu známeho ako Veľká hra, čo bola súťaž o teritóriá a vplyv medzi Spojeným kráľovstvom a cárskym Ruskom. Počas Panjdehského incidentu (1885) sa Rusku podarilo dostať pod vplyv svoje najjužnejšie územie, ktoré pod jeho vplyvom pretrvalo aj počas existencie Sovietskeho zväzu.
Ďalším konfliktom na území dnešného Afganistanu bola tretia britsko-afganská vojna (1919), keď budúci kráľ Amánulláh vyzval Afgancov do boja proti Britom. Rávalpindská zmluva z 8. augusta 1919, hoci diktovaná Britmi, zabezpečila Afganistanu úplnú nezávislosť. Amánulláh sa stal kráľom v roku 1926, ale svojou reformnou politikou sa dostal do konfliktu s vyššími vrstvami duchovenstva aj svetského obyvateľstva a v roku 1929 bol zvrhnutý. Po abdikácii a emigrácii svojho strýka Amanulláha Chána, sa kráľom vyhlásil Muhammad Nádir Šáh.
Po zavraždení svojho otca sa stal 19-ročný Muhammad Záhir Šáh, v roku 1933, afganským kráľom. Prvých 20 rokov vládol len formálne, skutočnú moc prenechal svojim strýkom. V roku 1964 vyhlásil liberálnu ústavu. Uzákonil v nej všeobecné volebné právo (prvé voľby sa konali v roku 1965), program politickej a ekonomickej modernizácie s demokratickými inštitúciami a právom na vzdelanie žien. Záhirove reformy viedli k odporu militantných islamských kruhov, ktoré vstúpili do opozície proti kráľovi. Bezprostrednou príčinou krachu Záhirovej politiky bolo uprednostňovanie Paštúnov pred perzsky hovoriacim obyvateľstvom. V roku 1973, v čase jeho liečenia v Taliansku, urobil jeho synovec a premiér Muhammad Dáúd Chán štátny prevrat a vyhlásil Afganistan za republiku. V auguste toho roku Záhir Šáh dobrovoľne abdikoval. 
Muhammad Dáúd Chán bol následne zvolený za prezidenta delegátmi Národného zhromaždenia a tento úrad vykonával diktátorsky až do 27. apríla 1978, kedy ho pri vojenskom puči, vedenom komunistickými dôstojníkmi, zbavili moci a spolu so 17 členmi jeho rodiny, zavraždili. Dáúdova smrť bola dôležitým medzníkom v novodobých dejinách Afganistanu.
Sovietsky zväz novú komunistickú vládu okamžite uznal. V auguste 1978 uzavreli obe krajiny na 20 rokov zmluvu o priateľstve. Odpor obyvateľstva a časti armády voči komunistickej vláde, vražedné sektárske súperenie dvoch blokov vládnucej Ľudovo-demokratickej strany a snaha Moskvy o udržanie svojho vplyvu, spôsobili, že Sovietsky zväz 27. decembra 1979, keď sa odvolal na túto zmluvu, vojensky obsadil krajinu. Sovietske špeciálne jednotky zastrelili afganského prezidenta Hafizulláha Amína a do funkcie hlavy štátu dosadili Moskve oddaného Babraka Karmala. Začala sa zdĺhavá vojna medzi sovietskymi okupačnými jednotkami a afganským vládnym vojskom na jednej strane a moslimskými povstalcami na strane druhej. 
V roku 1982 začali v Ženeve rokovania medzi Afganistanom a Pakistanom (ktorý všestranne podporoval povstalcov) o mierovom riešení konfliktu. Koncom roku 1987 Sovietsky zväz vyhlásil, že svoje vojská z Afganistanu postupne stiahne. Sovietske vedenie priznalo porážku a 15. februára 1989 opustil Afganistan posledný sovietsky vojak. Navzdory očakávaniu sa doterajší systém v Afganistane nezrútil. Boje medzi afganským vládnym vojskom a moslimskými povstalcami pokračovali ďalej. Na začiatku roku 1992 sa konflikt pokúsila urovnať mierová misia OSN, jej postup však nenašiel pochopenie roztriešteného hnutia odporu. Situácia sa stala neudržateľnou, preto sa v apríli 1992 prezident Muhamad Nadžíbulláh vzdal funkcie. Predstavitelia afganského hnutia odporu dospeli k dohode o utvorení rady, ktorá prevzala kontrolu nad krajinou a jej hlavným mestom Kábulom. Proti dohode a rade ďalej bojovali skupiny fundamentalistického vodcu Gulbuddína Hekmatjára. V januári 1993 prevzal zákonodarnú moc parlament. Nepretržité boje medzi znepriatelenými stranami pokračovali aj ďalej, pričom si vyžiadali tisíce obetí na životoch prevažne civilistov. Od roku 1994 narastala moc islamistického hnutia Taliban, ktoré do roku 1996 pod vedením svojho vodcu Muhammada Umara získalo moc nad väčšinou územia Afganistanu.
Spojené štáty a spojenci v spolupráci s afganskou opozíciou zvrhli po teroristických útokoch 11. septembra 2001 Taliban. Na konci roku 2001 sa lídri afganských opozičných strán zišli v Bonne, aby sa dohodli na novom vládnom zriadení v Afganistane. Od 22. decembra 2001 je prezident Afganistanu Hámid Karzaí, znovuzvolený v roku 2009.
V nedeľu 15. augusta 2021 hnutie Taliban vstúpilo do hlavného mesta Afganistanu, Kábulu. Prezident Ašraf Ghání v ten deň opustil svoj palác a ušiel na neznáme miesto.
Geografia.
Afganistan je horskou krajinou s veľmi členitým povrchom. Celých 33 % plochy štátu leží medzi 1 800 a 10 % krajiny je vyššie ako Od severovýchodu k juhozápadu sa tiahne horská sústava Hindúkuš, najvyššieho pohoria v Afganistane, ktorého vrcholy presahujú (najvyšším je na pakistanských hraniciach Nošak – ). Pohorie Hindúkuš tak tvorí prírodnú bariéru, vďaka ktorej je Afganistan izolovaný geograficky. Nemalú dôležitosť má preto pre štát Chajbarský priesmyk, ktorým vedie cesta do Pakistanu a je odtiaľ prístup tiež do bývalých sovietskych republík – Tadžikistanu, Uzbekistanu či Kazachstanu.
Väčšina štátu leží na veľmi suchom a neúrodnom území (na juhu a juhovýchode sú prevažne púšte – napr. "Registan" a "Margo"). Najúrodnejšie miesto krajiny je tak na severe pozdĺž rieky Amudarja (pramení na ľadovcoch Pamíru), ktorá tu tvorí hranicu s Uzbekistanom a Tadžikistanom. Zaujímavé na afganských riekach je to, že len ich mizivá časť patrí k nejakému svetovému rozvodiu. Do morí či oceánov sa tak dostáva len niekoľko málo riek na východe krajiny. Z nich je najdôležitejšia Kábul, ktorá vteká do rieky Indus a vďaka nej ďalej do Indického oceánu. A tak väčšina riek končí svoju púť vo vnútrozemských jazerách, alebo vysychajú v piesočných púšťach či v soľných oblastiach. K tým významnejším patria napr. ešte Hílmand, Harirud či Farráh.
Podnebie.
Podnebie je ovplyvnené hlavne polohou a povrchom štátu. Je vnútrozemské, suché a veľmi premenlivé. Veľké rozdiely panujú hlavne medzi severom a juhom. Klíma severovýchodu je subarktická (hlavne vďaka veľkej nadmorskej výške), čo prináša obyvateľom veľmi tvrdé, studené a suché zimy. Pohorie na hranicou s Pakistanom je zasa silne ovplyvnené Indickými monzúnmi, ktoré prichádzajú pravidelne v období júna až septembra. Tie prinášajú do oblasti veľkú vlhkosť a dážď.
Priemerné zrážky na väčšine územia sa pohybujú medzi 40 za rok (väčšina zrážok tu navyše spadne medzi marcom a májom). Maximálnych hodnôt dosahujú práve v horských oblastiach hraničiacich s Pakistanom (až zrážok za rok).
Veľké rozdiely sú tiež v teplotách. V miestach, kam ešte zasahuje vplyv monzúnu sa priemerná letná teplota pohybuje od 25 do 32 stupňov a v zime od 0 do – 8 stupňov Celzia. V horských oblastiach v lete neprekročí teplota často ani 10 stupňov a v zime dosahuje teplota až – 35 stupňov Celzia.
Juh krajiny tvoria hlavne púštne oblasti. Navyše sú v tejto oblasti časté prudké vetry, ktoré potom vyvolávajú piesočné búrky. Vďaka svojej izolovanosti a vďaka drsnému podnebiu sú niektoré časti Afganistanu nedotknuté a prírodne zachovalé. Je tu mnoho neobývaných oblastí, čo dalo vzniknúť mnohým národným parkom a prírodným rezerváciám.
Vláda a politika.
Afganistan je momentálne pod správou radikálneho hnutia Taliban, ktoré v krajine v roku 2021 nastolilo islamskú teokraciu a Afganistan vyhlásilo za islamský emirát.
V krajine zatiaľ "de iure" platí ústava z roku 1964, pozmenená tak, aby bola v súlade s právom Šaría, no v je v pláne ju nahradiť novou ústavou vytvorenou Talibanom. Najvyššiu autoritu v krajine má líder Hajbatulláh Achúndzáda, ktorý rozhoduje o všetkých dôležitých politických, vojenských a náboženských záležitostiach. Vo vládnutí mu pomáha tzv. Najvyššia rada Afganistanu, kde sedí 30 poslancov. V prípade smrti lídra má Najvyššia rada za úlohu vybrať nového lídra krajiny. Po prevzatí moci v roku 2021 boli vymenovaní aj noví ministri a predseda vlády, ktorým sa stal Hasan Achund.
Taliban dbá na prísne uplatňovanie islamského práva Šaría. Ženy musia byť plne zahalené (buď burkou, alebo abajou spolu s hidžábom) a nemajú povolené ísť viac než 70 km od svojho bydliska bez mužského dozorcu z rodiny. Ženy boli tiež odstránené zo všetkých vládnych pozícií a nie je im povolené pracovať vo viacerých odvetviach.
Zaznamenaná je aj perzekúcia náboženských a sexuálnych menšín.
Armáda.
Oficiálny názov afganskej armády po Páde Kábulu v roku 2021 je Ozbrojené zložky Afganského islamského emirátu. Počet vojenského personálu sa odhaduje na 110 000 až 150 000 členov Veľkým prínosom pre Taliban bolo zhabanie americkej vojenskej techniky a techniky armády Afganskej islamskej republiky po tom, ako sa im podarilo prebrať kontrolu nad krajinou. V rukách tak armáda islamského emirátu má viac než 2000 vozidiel (Humvee, M1117 Guardian, MaxxPro MRAP, Oshkosh ATV a ďaľšie), niekoľko tisícok individuálnych zbraní, komunikačných zariadení, okuliarov na nočné videnie a niekoľko desiatok helikoptér a lietadiel.
V 90. rokoch Taliban do armády verboval aj deti, no nie je jasné, či sa tak deje aj dnes.
Afganská národná polícia.
Afganská národná polícia, The Afghan National Police (ANP) (paštsky: د افغانستان ملي پولیس ; perzsky: پلیس ملی افغانستان) je silovou zložkou Afganistanu.
ANP je primárne zodpovedná udržiavanie verejného poriadku a dodržiavanie zákonov. Za jej správu je zodpovedné Ministerstvo vnútra Afganistanu.
Počas rokov 2001-2021 jej výcvik a mentoring poskytovali Spojené štáty spolu s koaličnými partnermi. Zbrane a vozidlá boli tiež dodávané USA a policajti boli trénovaní na dodržiavanie poriadku, zabezpečenie voľného pohybu civilistov a obmedzenie aktivít povstaleckých skupín. Od augusta 2021 sa ANP zodpovedá Talibanu a jej úlohou je okrem iného kontrola dodržiavania práva Šaría. Počet príslušníkov je okolo 50 000.
Administratívne rozdelenie.
Afganistan je administratívne rozdelený do 34 provincií alebo vilájetov (po perzsky vilájat). Provincie sa ďalej delia na okresy a podokresy.
Medzi jednotlivými provinciami existujú veľké ekonomické rozdiely. Provincie Herát či Kandahár majú veľké zisky z pohraničného obchodu so susednými krajinami. Naopak severné provincie (predovšetkým Badachšán a Bamján) sú absolútne izolované a obyvateľov trápi nedostatok jedla a ďalších základných surovín. Ďalšie dve provincie, Parwán a Kápísá, boli pre zmenu úmyselne zablokované Talibanom, čo tu spôsobilo opäť nedostatok základných surovín a tým tiež obrovský nárast ich cien.
Hospodárstvo.
Afganistan je jedna z najmenej rozvinutých krajín na svete, k čomu prispieva zlá geografická poloha, politická nestabilita a vojenské konflikty. Vo väčšine oblastí pripomína život skôr stredovek – chýbajú akékoľvek atribúty moderného štátu ako sú cesty, elektrina, telefóny, školy, zdravotníctvo či doprava. Afganistanu v poslednej dobe nepraje ani počasie. Veľké suchá, ktoré trvajú aj 1,5 roka, priviedli mnoho častí krajiny na pokraj hladomoru. K zlepšeniu situácie nepomáha ani to, že krajina naďalej zostáva ako v diplomatickej, tak aj ekonomickej izolácii. Afganská ekonomika je z veľkej miery stále závislá na produkcii a exportu drog. Afganistan je už niekoľko rokov najväčším svetovým producentom surového ópia. Produkcia činila v roku 1997 2 800 ton (nárast oproti roku 1997 o 25 %) na kultivovanej ploche . V roku 1998 potom Afganistan vyprodukoval surové ópium dokonca o objeme 3 270 ton na kultivovanej ploche . Aj rok 1999 bol potom v znamení rastu vypestovaného množstva – v tomto roku bolo v Afganistane vyprodukované už 4 600 ton tejto drogy. V roku 2000 Taliban pestovanie ópia zakázal, no netrvalo dlho, kým toto rozhodnutie zvrátili.
Taliban vyberal za pestovanie surovín poplatok ("zakát") vo výške cca 10 % výnosu, čím kultiváciu drog a ich distribúciu fakticky legalizuje. Na pestovaní ópia sú naviazané ďalšie štruktúry výrobcov a pašerákov morfia a heroínu. Podľa odhadov približne polovica ilegálnych drog, produkovaných v Afganistane, je spotrebovaná v Afganistane a susedných krajinách – Iráne, Pakistane, Tadžikistane, Uzbekistane a Turkménsku. Zvyšok produkcie smeruje do Európy a Severnej Ameriky (80 % heroínu zabaveného v Európe pochádza práve z Afganistanu).
Počas Afganskej islamskej republiky boli zaznamenané medzinárodné snahy pestovanie ópia zrušiť, no neboli veľmi úspešné. V roku 2006 UNODC odhadovala, že 52% HDP Afganistanu pochádza práve z obchodu z drogami. V apríli 2022 nová vláda Talibanu znova produkciu ópia zakázala, no toto rozhodnutie malo na krajinu veľmi negatívny vplyv, aj z ekonomického, aj z humanitárneho hľadiska.
Druhou významnou zložkou afganského hospodárstva je kontrola nad tranzitom neprecleného a nezdaneného tovaru, hlavne v smere z Pakistanu cez Afganistan späť do Pakistanu alebo do Iránu a Turkménska, Uzbekistanu aj Číny. Pakistanu treba venovať, vzhľadom na ekonomiku Afganistanu, predsa len trochu viac miesta. Afganská ekonomika bola v posledných rokoch vždy veľmi závislá (a tým aj veľmi ovplyvnená) od ekonomík susedných krajín. V minulosti (či už v čase mieru alebo za vojny) bol Afganistan viazaný na vzťahy s bývalým Sovietskym zväzom. Po odchode sovietskych vojsk a rozpade ZSSR sa Afganistan stal doslova závislým od svojho východného suseda – Pakistanu. Nielenže je Pakistan najväčším obchodným partnerom Afganistanu, ale rôzne výkyvy v ekonomike Pakistanu sa ďalej prenášajú aj na jeho západného suseda. Tak napríklad zvýšenie cien základných komodít v Pakistane viedlo v minulosti k zvýšeniu cien týchto surovín tiež v pohraničných oblastiach Afganistanu. Ďalším príkladom môže byť rok 1998, kedy došlo v Pakistane k devalvácii rupie. To zapríčinilo v Afganistane obrovský prepad miestnej meny.
Veľmi dôležitá bola pre obchod medzi týmito dvoma krajinami tzv. "Afghan Transit Trade Agreement" – zmluva, ktorá nadobudla platnosť v roku 1950. Vďaka tejto zmluve získal Afganistan prístup k moru. Táto zmluva zaručuje okrem iného Afganistanu dovážať tovar cez Pakistan bez cla a daní. Časť z týchto statkov je potom následne prepašovaná späť do Pakistanu. Práve kontrola neprecleného tranzitného obchodu uskutočňovaného na základe "Afghan Transit Trade Agreement", naznačuje hĺbku prepojenia niektorých pakistanských kruhov s Talibanom. Napriek tomu, že pakistanská "Central Board Of Revenue" odhaduje, že národné hospodárstvo stratilo v dôsledku pašovania tovaru z Karáči cez Afganistan späť do Pakistanu na clách a daniach 87,5 mil. USD v roku 1992 – 1993, 275 mil. USD v roku 1993 – 1994 a približne 500 mil. USD v roku 1994 – 1995, doteraz chýba politická vôľa nielen pašovaniu zabrániť, ale aj tranzitnú dohodu vypovedať. Rovnako ako výroba drog, bol aj tranzitovaný tovar na afganskom území spoplatňovaný administratívou Talibanu. Odhaduje sa, že práve toto bolo asi najväčší zdroj príjmu tohto islamského hnutia.
Priemysel.
Priemyselná štruktúra krajiny je celkom rozvrátená. Posledné štatistiky uvádzajú podiel priemyslu na tvorbe HDP približne 21,1 %. Hospodársky významná je v Afganistane len produkcia cementu. Posledná, ktorú štatistiky zachycujú, bola v roku 1989 103 000 ton. K ostatným tradičným odvetviam nie sú bohužiaľ žiadne dáta k dispozícii.
Tradičné odvetvie:
Známe ručne tkané afganské koberce sú zväčša vyrábané Turkménmi či Uzbekmi. Charakteristický je pre tieto koberce tmavočervený základ, na ktorom môžu byť znázornené akékoľvek výjavy. Najčastejšie sú však akési rovnobežné rady akýchkoľvek geometrických obrazcov. Koberce sú väčšinou vyrábané z vlny. Len zriedka sa môžeme stretnúť s kobercami zo srsti ťavy či bavlny.
Poľnohospodárstvo.
Poľnohospodárstvo je najväčším sektorom afganskej ekonomiky a zdrojom obživy asi pre 40 % obyvateľov. Napriek tomu, že v poľnohospodárstve pracuje väčšina obyvateľov Afganistanu, o sebestačnosti možno len ťažko hovoriť. Krajina je stále závislá od dovozu surovín z ostatných krajín sveta. Napríklad za obdobie od júna 1998 do júla 1999 bola odhadovaná potreba dodávok potravín do Afganistanu vyčíslená na 740 000 ton.
Veľmi znepokojujúci je aj veľký rast cien základných potravín pri stále rovnakých platoch obyvateľov. Tak napríklad sedemčlenná rodina v Kábule zarobí v priemere 1,14 USD za 1 deň. Pokiaľ by mal mať každý z členov rodiny za 1 deň aspoň 3 krajce chleba, potom táto rodina utratí len za chleba asi 65 centov – teda viac než 50 % svojho denného príjmu. Ešte horšia je situácia v izolovaných častiach Afganistanu – napr. Badachšán, kde je vzhľadom na príjem obyvateľov jedno z najdrahších miest na život na celom svete. Aj napriek tomu, že poľnohospodárstvom sa živí väčšina obyvateľov Afganistanu, len veľmi malá časť tohto štátu je pre poľnohospodárstvo vhodná. Najčastejšie sa s poľnohospodármi môžeme stretnúť v malých zelených údoliach, ktoré sú rozsiate po celej krajine. Väčšina týchto miest však potrebuje systém zavlažovania. Voda je odoberaná zo studní, studienok a riek, a je distribuovaná pomocou rôznych priekop a povrchových kanálov či tunelov. Napríklad v roku 1997 bolo zavlažovaných 2,8 mil. hektárov pôdy.
Najdôležitejšie plodiny:
Afganské grepy a melóny sú vo svete preslávené vďaka mimoriadnej sladkosti. Sú pestované predovšetkým na juhozápade – severne od Hindúkuš a v oblastiach okolo Herátu.
Nemenej dôležitý je pre Afganistan tiež chov domácich zvierat. Najčastejšie sa chovajú ovce, osly a špeciálny typ oviec – tzv. Karakulské ovce. Ovce sú chované pre vlnu, mäso aj pre mliečne výrobky. Osly sa chovajú ako ťažné a nosné zvieratá.
Nerastné bohatstvo.
Nerastné bohatstvo je rozhodne jedna z príležitosti Afganistanu do budúcna. Náleziská sú väčšinou v ťažko dostupných oblastiach, kde sa nemôžu uskutočniť patričné geologické prieskumy a kde by ich ťažba bola zatiaľ buď veľmi nákladná alebo dokonca nemožná. Napriek tomu mal Afganistan veľkú zákazku v roku 1999. Grécka firma ECC sa zaviazala Talibanu, že povedie seizmický a geologický prieskum v juhozápadnom Afganistane, kde sú odborníkmi predpokladané najväčšie náleziská nerastných surovín.
Nerastné zdroje, ktoré možno v Afganistane nájsť:
Demografia.
Obyvateľstvo.
V Afganistane žije približne 41 128 771 obyvateľov. Ide o obyvateľov rôznych národností (Paštúni (=Paštuni, Afganci), Tadžici, Uzbeci, Kirgizi atď.), mnoho etník, ale takmer výhradne jedného náboženstva – islamu. V Afganistane sú dva úradné jazyky – paštčina a daríjčina (afganská perzština).
Najväčším a zároveň hlavným mestom je Kábul. Žije v ňom približne 4 601 789 obyvateľov. K ďalším významným centrám potom patria Kandahár a Herát (v oboch mestách žije vyše 300 000 obyvateľov).
Odhad z roku 2020 vraví, že iba okolo 26% obyvateľov Afganistanu žije v mestách, čo Afganistan robí jednou z najmenej urbanizovaných krajín na svete. Asi polovicou sa na mestskom obyvateľstve podieľa hlavné mesto Kábul a jeho predmestie. Veľkú skupinu obyvateľov tvoria miestni kočovní pastieri – nomádi, ktorých je podľa odhadov približne 2,6 mil. Tieto kočovné kmene majú vo zvyku vždy pred zimou zostupovať z horských pastvín do teplejších nížin. Pri tejto ceste je veľmi častým javom, že ľudia v obciach dovolia nomádom, aby sa stáda týchto kočovných pastierov pásli na ich (pred zimou už obrobených) poliach. Spokojní sú nielen nomádi, ale aj dedinčania, pretože im zver pohnojí svojimi výkalmi pozemky. Nomádi potom pochopiteľne v obci nakúpia zásoby na ďalšie leto v horách – predovšetkým čaj, pšenicu a petrolej na svietenie. Obchod je však obojstranný, pretože dedinčania zasa nepohrdnú výrobkami z vlny či z mlieka, ktoré zasa ponúkajú nomádi. Ženy sú v komunite nomádov oveľa slobodnejšie a majú podstatne viac práv ako ženy v obciach či mestách.
Jazyk.
Paštčinou hovoria prevažne Paštúni (vyše 1/3 obyvateľov), daríjčinu možno potom počuť z úst Tadžikov, Hazárov (Hazarov), Ajmákov a Kizilbašov (týmto jazykom tak rozpráva viac ako polovica obyvateľov Afganistanu). Ďalšie indoeurópske jazyky sú zastúpené už len okrajovo. Celkový počet jazykov v Afganistane sa odhaduje na 50.
Náboženstvo.
Afganistan patrí medzi štáty, kde je dominantným náboženstvom islam. V roku 1994 bolo založené na juhu Afganistanu, v provincii Kandahár, hnutie Taliban. Táto radikálna náboženská skupina sa neskôr stala známou predovšetkým násilím, ktoré páchala na miestnom obyvateľstve. Prihlásila sa k Džihádu, Svätej vojne za dominanciu islamu. Talibanu sa postupne podarilo ovládnuť väčšinu územia Afganistanu, ktorému vládne podľa radikálne konzervatívneho výkladu Koránu.
Vzdelanie.
V krajine bolo pred ovládnutím krajiny Talibanom otvorených okolo 16 000 škôl, počet študentov sa odhadoval na 9 000 000, z čoho 60% boli chlapci a 40% dievčatá, no tieto čísla sa s najvyššou pravdepodobnosťou zmenili, keďže terajšia vláda Talibanu obmedzila dievčatám prístup k vzdelaniu. Dievčatám je povolené navštevovať základné školy do 6. ročníka, kde sú ale segregované od chlapcov. Aj keď Taliban v roku 2022 sľúbil, že pre dievčatá budú otvorené aj stredné školy, toto rozhodnutie nakoniec nezrealizovali. Univerzity zostali pôvodne otvorené i pre ženy s výrazne obmedzeným počtom odborov, na ktoré ženy mohli nastúpiť (povolený bol napríklad odbor literatúry či ošetrovateľstva), v decembri 2022 vláda ale ženám na univerzitách zakázala študovať už kompletne.
Približne 57% populácie je negramotná.
Kultúra.
Veľa historických pamiatok bolo počas nedávnych vojenských konfliktov zničených. Napríklad dve slávne sochy Budhov boli zničené Talibanom, pretože boli označené za symbol iného náboženstva.
Afganistán je známy jazdov na koňoch.
Hudba.
Prvá vláda Talibanu v Afganistane zakázala všetky hudobné nástroje a povolená bola len vokálna hudba. Vláda islamskej republiky všetky formy hudby znova povolila a najrozšírenejšou formou bola tradičná hudba. Mimo tradičnej hudby sa spopularizoval aj afganský pop (jeho predstaviteľom je napríklad asi najznámejší spevák v Afganistane – Ahmad Zahir). Pri afganskej tradičnej huudbe sa využíva veľa zvláštnych nástrojov, ktoré nemožno vidieť nikde inde než tu. Ide hlavne o rôzne druhy bubienkov, bubnov a strunových nástrojov – pre zaujímavosť názvy niektorých z nich:
Súčasná vláda Talibanu hudbu znova zakázala a prichádzajú aj správy o verejnom pálení nástrojov.
Šport.
Národným športom je tzv. Buzkashi (ide o šport, o ktorom sa hovorí, že sa začal v Afganistane praktikovať už s príchodom prvých obyvateľov na toto územie – Mongolov). Hrajú ho pochopiteľne len muži. Preháňajú sa na veľkom priestranstve na koňoch a snažia sa dostať bezhlavú teľaciu mŕtvolu do určeného sektoru ("bránky"). Víťazí pochopiteľne ten tím, ktorému sa podarí mŕtvolu do bránky umiestniť najčastejšie. Navyše existujú v Afganistane akési dve verzie tejto hry – "Tudabarai" a "Qarajai". Rozdiel je iba v obťažnosti pravidiel. Jednoduchší na pochopenie je vraj "Tudabarai". Je nutné dodať, že umiestniť „loptu” do kruhového vymedzeného priestoru je veľmi ťažké a muži, ktorí to dokážu, sú vo svojom okolí dokonca uctievaní – hovorí sa im "Chapandaz".
Taliban nastolil počas svojej vlády v krajine veľké obmedzenie napríklad v športovom obliekaní, v dobe kedy sa smie či nesmie športovať a pod. Vďaka tomu sa napríklad musel pred rokmi Afganistan oficiálne ospravedlniť (špeciálne mesto Kandahár) pakistanským futbalistom za to, že ich hnutie Taliban po zápase s národným tímom Afganistanu ostrihalo dohola. Dôvodom bolo to, že hráči z Pakistanu hrali v trenkách, čo je nábožensky celkom neprípustné. Ďalším obmedzením zo strany Talibanu je to, že sa športových hier nemôžu účastniť ženy.
V krajine sú populárne predovšetkým silové športy ako wrestling ("Palwani"), box či džudo. Ďalej potom basketbal, futbal, streľba či atletika (predovšetkým behy na väčšiu vzdialenosť).
Jedlo.
Mnoho Afgancov žije na hranici chudoby, mnohí z nich dokonca pod ňou (v niektorých častiach Afganistanu sú dokonca ľudia nútení jesť lístie zo stromov, v iných častiach sa živia červíkmi, ktoré vyhrabú zo zeme). Preto sa častejšie stretávame s jedlami omnoho jednoduchšími. Najčastejšie sa je afganský chlieb – "Naan", špeciálny typ jogurtu – "Mast" či zeleninové polievky. Strava je potom pochopiteľne doplnená miestnym ovocím a zeleninou. Mäso či ryža sa na jedálny lístok dostávajú zriedka. Najobľúbenejším nápojom v Afganistane je zelený, veľmi sladený čaj. Čajovne sú vôbec miestom, kde je rušno. Ľudia sa tu schádzajú a rozprávajú a často do nich pozývajú svoje návštevy.
Doprava.
Ekonomická infraštruktúra krajiny je silno narušená a dezintegrovaná. Cestovanie je veľmi obmedzené už povrchom Afganistanu. Cestná dopravná sieť – jediná fungujúca – je narušovaná aktuálnou vojenskou situáciou aj kontrolou miestnych vojenských veliteľov. Napriek tomu je v Afganistane ciest – z nich je ale iba 13 % dláždených a 8 % štrkových. Železnica v Afganistane prakticky neexistuje. V celej krajine je iba koľajníc, ktoré sú pre prepravu tovaru medzi Afganistanom a Turkménskom a Uzbekistanom. Z riek je k preprave vhodná len Amudarja, ktorá má splavných . Na Amudarje ležia tiež 2 jediné väčšie riečne prístavy v krajine – "Keleft" a "Kheyrabad". Ostatné rieky, ktoré sú veľmi divoké, sú využívané pre "samosplavovanie" drevených trámov.
Verejná doprava prebieha v Afganistane predovšetkým pomocou autobusov alebo nákladných áut. V nich sa prevážajú ako ľudia tak zvieratá – a ako vnútri dopravného prostriedku tak na jeho streche. V hromadnej doprave je dôležité si zapamätať to, že ženy vždy cestujú oddelene od mužov (prevažne v prednej časti vozidla). Obyvatelia miest potom veľmi často využívajú k doprave bicykel.
Letecká doprava sa opiera o 2 medzinárodné letiská v Kábule a Kandaháre. V celej krajine je celkom 48 letísk, z ktorých približne polovica má dláždené pristávacie plochy. Národnou leteckou spoločnosťou je Kabul International Airport. Ďalšia významnejšia spoločnosť je Kandahar International Airport – služby tejto spoločnosti sú však kvôli vojne veľmi obmedzené. V Afganistane bola zakázaná medzinárodná letecká doprava a teda možno využiť lietadlá k preprave len medzi mestami v Afganistane.

</doc>
<doc id="3140" url="https://sk.wikipedia.org/wiki?curid=3140" title="7. január">
7. január



</doc>
<doc id="3141" url="https://sk.wikipedia.org/wiki?curid=3141" title="1964">
1964



</doc>
<doc id="3143" url="https://sk.wikipedia.org/wiki?curid=3143" title="Libanon">
Libanon

Libanon (), dlhý tvar Libanonská republika, je štát na Blízkom východe, pri východnom pobreží Stredozemného mora. Hraničí na severe a východe so Sýriou, na juhu s Izraelom.
Dejiny.
Osmanská ríša a prvá svetová vojna.
Libanon bol od roku 1516 do roku 1918 súčasťou Osmanskej ríše. Roku 1861 Libanon získal autonómiu. Počas prvej svetovej vojny došlo v roku 1915 v krajine k nastoleniu vojenskej diktatúry pod vedením Džamala Pašu. Spolu s porážkou centrálnych mocností došlo tiež k rozpadu Osmanskej ríše.
Spojené kráľovstvo a Francúzsko podpísali tajnú Sykes-Picotovu dohodu, na základe ktorej si rozdelili arabské provincie Osmanskej ríše. Libanon spolu so Sýriou sa stali sférou vplyvu Francúzska a hoci územie Libanonu na konci vojny v roku 1918 obsadili Briti, Francúzi trvali na dodržaní dohody a ich odchode. Spojené kráľovstvo, Francúzsko a USA navrhli mandátnu formu usporiadania krajiny, ktoré by pomohlo pripraviť krajinu na nezávislosť. V roku 1920 tak bol Libanon vyhlásený mandátnym územím Spoločnosti národov pod správou Francúzska a vyhláseniu Veľkého Libanonu. Roku 1925 bol Libanon oddelený od Sýrie a v nasledujúcom roku došlo k vyhláseniu libanonskej ústavy a Libanonskej republiky. Napriek tomu však naďalej zostal francúzskym mandátnym územím.
Druhá svetová vojna.
Počas druhej svetovej vojny bol Libanon pod dozorom vichistickej kolaborantskej vlády, avšak už roku 1941 do Libanonu prišli jednotky Spojeného kráľovstva a Slobodného Francúzska. V roku 1943 bol oficiálne zrušený francúzsky mandát a formálne uznaná nezávislosť krajiny. Jednotky Francúzska boli úplne stiahnuté až po ukončení druhej svetovej vojny v roku 1946.
V roku 1943 došlo v krajine k dôležitej dohode medzi jej hlavnými predstaviteľmi, tzv. Národnému paktu. Išlo o dohodu nepísanú, ktorej súčasťou bolo rozdelenie moci v krajine medzi hlavné náboženské skupiny - prezidentom sa tak stal maronit, premiérom sunnit a predsedom parlamentu šiit.
Ako jediná arabská krajina podpísal Libanon v roku 1957 Eisenhowerovu doktrínu. Roku 1958 došlo k spojeniu susednej Sýrie s Egyptom, čím vznikla Zjednotená arabská republika vedená Gamalom Násirom, ako výsledok panarabskej vlny, šíriacej sa medzi arabskými krajinami. Libanonskí kresťania sa prirodzene obávali možnosti zlúčenia Libanonu so Sýriou, čo požadovali predovšetkým libanonskí moslimovia. Vzhľadom k tejto situácii sa maronitský prezident Kamil Šamún rozhodol nenasadiť armádu (ktorá bola konfesne rozdelená na milície) ale obrátil sa s prosbou o pomoc na USA, ktoré vyslali do oblasti svoje jednotky. Po upokojení situácie bol zvolený nový prezident a následne stiahnuté jednotky USA.
S postupným príchodom Palestínčanov (OOP) do Libanonu (už od roku 1948) došlo medzi nimi a libanonskou armádou k stretom. OOP začala podnikať útoky z libanonského územia proti Izraelu, ktorý následne realizoval odvetné akcie, pri ktorých prenikal na libanonské územia.
Občianska vojna.
Na vzraste napätia mali značný podiel palestínski utečenci, ktorí do krajiny prišli hlavne po vyhlásení štátu Izrael a prvým arabsko-izraelskom konflikte v roku 1948, po šesťdňovej vojne v roku 1967 a po presune OOP do Libanonu v roku 1970, kedy na juhu začala budovať štát v štáte.
Palestínčania sa stretávali s miestnymi obyvateľmi, ktorí sa cítili utláčaní (nespokojní boli predovšetkým kresťania), a tak v polovici sedemdesiatych rokov stáli proti sebe kresťanskí falangisti a palestínski utečenci spolu so sunnitskými moslimami. Na začiatku vojny bolo niekoľko konfliktov; prvý atentát, namierený na autobus prevážajúci členov kresťanskej Falangy, bol spáchaný 13. apríla 1975. Veliteľ falangy obvinil z tohto činu Palestínčanov, a ako odvetu falangisti napadli autobus prevážajúci palestínskych robotníkov do utečeneckého tábora.
Na žiadosť libanonskej vlády do krajiny prišli v apríli 1976 sýrske jednotky, ktoré spolu s kresťanmi vytlačili palestínskych bojovníkov na juh krajiny. Prímerie vydržalo len do roku 1978, kedy vypukli ďalšie boje, v ktorých už ale Sýrčania stáli na strane Palestínčanov.
OOP ostreľovalo z juhu Libanonu sever Izraela, a tak sa do vojny zapojili aj izraelské sily, podporujúce kresťanské jednotky plukovníka Haddada. Na ostreľovanie severu Izraela reagovala v marci 1978 izraelská armáda obsadením južnej časti Libanonu, ktoré trvalo až do júna. Libanon bol fakticky rozdelený na východnú časť (ovládanú Sýriou), Tripolis, južný Libanon a východný Bejrút (v rukách moslimov) a západný Bejrút (v rukách kresťanov, podporovaných Izraelčanmi).
Od leta 1981 do leta 1982 boli v oblasti prítomné medzinárodné jednotky a došlo k relatívnej stabilizácii. Po tom, čo Palestínčania zintenzívnili v ostreľovaní Izraela, bola začatá operácia Mier pre Galileu, t.j. Libanonská vojna. Izraelské jednotky prekročili na troch miestach hranice, obsadili tretinu Libanonu a obkľúčili Bejrút. Vtedajší najvyšší predstaviteľ OOP Jásir Arafát rozhodol o presune svojich jednotiek a hlavného stanu OOP Tunisu.
16. septembra 1982 bol spáchaný masaker, kde kresťanskí falangisti napadli utečenecké tábory v západnom Bejrúte. Reagovali tak na atentát, spáchaný na veliteľa Falangy Bašíra Džamáíla. Falangisti napadli Palestínčanov na území kontrolovanom Izraelom, pričom proti tomu izraelskí vojaci nezasiahli. Kvôli tomu bol tvrdo kritizovaný aj minister obrany Ariel Šaron.
Pokračovali aj rokovania o prímerí a 17. mája 1983 Libanon, Izrael a USA podpísali dohodu o izraelskom stiahnutí, ktoré bolo podmienené odchodom sýrskych jednotiek z krajiny, čo však Sýria odmietla. Napriek tomu sa izraelské jednotky postupne do roku 1985 stiahli. Izrael zasahoval do vojny len podporou kresťanských jednotiek generála Auna, ktorý v roku 1989 začal boj za vyhnanie sýrskych jednotiek z krajiny. Po krátkom úspechu bol Aun obkľúčený Sýrčanmi a musel utiecť na francúzske veľvyslanectvo.
Občiansku vojnu ukončila dohoda z Taif, prijatá libanonskými poslancami v októbri 1989 na zasadnutí v saudskoarabskom Taífe. Bola prijatá tzv. Charta národného zmierenia – ústavná a administratívna reforma, ktorá trochu obmedzila privilegované postavenie Maronitov v krajine, dohoda o vláde národnej jednoty a legalizácii pobytu sýrskych jednotiek v Libanone. Dohoda z Taif ukončila pätnásťročnú občiansku vojnu v Libanone.
Libanon od začiatku 90. rokov.
V roku 1990 začala povojnová obnova krajiny (juh bol napriek tomu naďalej okupovaný Izraelom, na zvyšnom území sa nachádzalo 40 000 sýrskych vojakov, čím bola zaistená politická nadvláda Sýrie). V máji 1992 viedli sociálne nepokoje vyvolané ťaživou hospodárskou situáciou k odstúpeniu vlády a následným parlamentným voľbám v auguste 1992. V nich zvíťazila prosýrska väčšina, bola zriadená vláda Rafika Haririho, presadzujúca ekonomickú obnovu krajiny. S tým rástlo zadlžovanie a po celé deväťdesiate roky pokračovali útoky Hizballáhu na Izrael z južnej časti Libanonu, na ktoré Izrael reagoval odvetnými útokmi.
Až v máji 2000 ukončil Izrael okupáciu južného Libanonu a naplnil rezolúciu BR OSN č. 425 stiahnutím svojich vojsk. Po stiahnutí Izraela prevzali moc v oblasti milície Hizballáhu. Od roku 2001 kresťanská komunita s rôzne dlhými prestávkami protestovala proti prítomnosti sýrskych jednotiek a proti zasahovaniu Sýrie do vnútorných záležitostí Libanonu. Konečne v júni 2001 Sýria svoje vojská z Bejrútu a okolia stiahla a vyhovela požiadavkám Libanončanov. 
14. februára 2005 bol vykonaný atentát na bývalého libanonského premiéra Haririho, ktorý predstavoval symbol povojnovej obnovy Libanonu a jeho liberálnej politiky. Tento akt vyvolal vlnu protisýrskych demonštrácií, ktoré sa už neobmedzovali len na kresťanskú komunitu a znamenali počiatok tzv. Cédrovej revolúcie. 26. apríla 2005 bolo dokončené sťahovanie sýrskych vojsk z Libanonu, ktorému predchádzal intenzívny tlak zo strany medzinárodného spoločenstva, aj od libanonskej opozície. Tá otvorene obvinila Damašk z podielu na februárovom atentáte, čo Sýria poprela, hoci väčšina Libanončanov bola presvedčená o opaku.
12. júla 2006 došlo ku konfliktu na libanonskej hranici, kedy bolo pri raketovom útoku Hizballáhu na mesto Šlomi zabitých 8 vojakov a ďalší 2 boli unesení. Libanon požadoval ich prepustenie, čo Hizballáh podmienil prepustením svojich zajatcov v krajine. Na prepustenie zajatcov a zvýšenie kontroly nad južnou časťou Libanonu apelovala aj OSN. 
Izrael začal vykonávať letecké útoky, hoci Kofi Annan nabádal k zdržanlivosti a vyslal zbor 3 vyjednávačov. Útoky napriek tomu pokračovali, preto OSN poslal do Bejrútu hlavného vyjednávača Vijaya Nambiara, aby vyjadril solidaritu a podporu libanonskej vláde. Bola zničená infraštruktúra a pretrvávala vojenská blokáda Libanonu. Humanitárne podmienky sa naďalej zhoršovali a OSN nebola schopná pomáhať, preto Kofi Annan navrhol opatrenia na zastavenie krviprelievania. Pri útoku na stanovište mierovej misie OSN (UNIFIL) 25. júla zomreli 4 pozorovatelia a pozície misie sa stali terčom útokov oboch strán. Po nálete na mesto Kana zomrelo 30. júla vyše 50 ľudí, prevažne detí, na čo OSN poslala do oblasti humanitárny konvoj. Viac ako 800 tisíc osôb bolo vysídlených a 100 tisíc utieklo do Sýrie, preto OSN predĺžila mandát misie UNIFIL do 31. augusta 2006. Po tom, ako 11. augusta prijala BR OSN rezolúciu č. 1701, došlo 14. augusta k zastaveniu vojenských útokov a prímeriu. Izraelská armáda sa stiahla za modrú líniu a libanonskí vojaci sa rozmiestnili po celom južnom území. V sídle OSN v New Yorku prebehli rokovania a jednotky UNIFIL boli rozšírené z 2000 na cca 15 000 príslušníkov.
Geografia.
Libanon je malá hornatá krajina ležiaca vo východnom Stredomorí (pobrežná hranica je dlhá 225 km). Hoci sa krajina nachádza pri mori a neďaleko je sýrska púšť, v libanonskom pohorí sú v zime vhodné podmienky na lyžovanie, hlavne vďaka až 3000 m vysokým horám. Tento hornatý pás sa delí na pohorie Libanon a Antilibanon. Prvý z nich leží rovnobežne s pobrežím v celej jeho dĺžke, Antilibanon sa tiahne pozdĺž hranice so Sýriou. Zasnežené hory dali krajine tiež meno (aramejské slovo "Laban" znamená "biely"). V pohoriach Libanon a Antilibanon, rozdelených údolím Bikáa sa vyskytujú vzácne a chránené zvyšky cédrových lesov. Libanonu sa hovorí "krajina cédrov" a céder je zobrazený aj na štátnej vlajke. Viac ako polovica územia je položená vyššie ako 
Mestá.
Ďalšie sídla: Baalbek, Džizín, Byblos, al-Hirmíl, Mardžajún, al-Miná, Nabatíja, az-Zahrání.
Správne členenie.
Libanon sa člení na 6 provincií (arabsky محافظة "muháfazat," plurál محافظات "muháfazat)."
Demografia.
Odhaduje sa, že v Libanone žije 5,85 mil. obyvateľov, z toho je 95% Arabov, 4% Arménov, 1% sú Palestínčania, Turkméni a i. Podľa odhadov je však Palestínčanov až 12%, nemajú tu však priznané občianstvo a mnoho z nich nemá ani pas, preto nemôžu vycestovať. Podľa údajov UNRWA bolo v decembri roku 2003 v Libanone viac ako 390 000 palestínskych utečencov. Mimo toho tu žije určité percento Sýrčanov a Kurdov (spolu asi 3%), z toho veľkú časť tvoria sezónni robotníci. Z ďalších dôležitých menšín sú to Egypťania, ktorých bolo v roku 2003 na 45 tisíc, ďalej niekoľko desiatok tisíc občanov Srí Lanky, Filipín a Malajzie, ktorí do Libanonu prichádzajú rovnako za prácou.
Z náboženského hľadiska sú zastúpení moslimovia 59,7 % (sunniti, šiíti, drúzi, Isma'ilite, alaviti), kresťania 39 % (väčšinou maroniti, grécki pravoslávni, arménska apoštolská cirkev, gréckokatolícka cirkev, sýrska cirkev, rímskokatolícka cirkev, chaldejská katolícka cirkev, asýrska cirkev, egyptskokresťanská, protestantská) a iné 1,3 % (pozn. 14 náboženských siekt). Presné čísla nie sú známe kvôli neprehľadnej situácii a občianskym vojnám. Pri sčítaní ľudu v roku 1932 bolo kresťanov ešte 55% a zníženie ich zastúpenia spôsobila zvýšená pôrodnosť moslimov. Gramotných je 89% obyvateľov krajiny. Úradným jazykom je arabčina, väčšina nápisov v mestách je ale aj po anglicky alebo francúzsky.
Osídlené je najmä pobrežie a pohorie Libanon okolo Bejrútu (90% obyvateľstva žije v mestách alebo v ich okolí). Významná je zahraničná diaspóra, presahujúca 12 mil. Libanončanov (podľa niektorých údajov až 15 mil.) Emigrácia prebehla v niekoľkých vlnách, v súčasnosti prebieha ďalšia jej významná fáza. Podľa záveru štúdií UNPF a ministerstva sociálnych záležitostí sa odhaduje, že v rokoch 2000 a 2002 emigrovalo medzi 8 až 15 tis. Libanončanov mesačne a tento trend pokračoval aj v roku 2003. Jedná sa hlavne o mužov - kresťanov - medzi 25 a 35 rokmi. Dôvodom je neistá situácia v regióne, vedomie ekonomickej krízy v krajinu a nezamestnanosť, čo je varujúce najmä u mladých absolventov vysokých škôl
Konkrétne demografické dáta:
Utečenci.
Pred začiatkom občianskej vojny v Sýrii boli pre krajinu boľavým miestom Palestínčania. Niektorí z nich žijú v Libanone päťdesiat rokov a mnoho sa ich tu narodilo. Ich prítomnosť však znášala väčšina Libanončanov veľmi ťažko, boli obmedzovaní radom vyhlášok a nariadení, žili v utečeneckých táboroch a boli do značnej miery závislí na daroch od Spojených národov. Do vypuknutia konfliktu v Sýrii tvorili utečenci približne desatinu populácie. Situácia sa radikálne zmenila po vypuknutí vojny v susednej Sýrii, čo zvýšilo počet utečencov v Libanone na približne 1,3 milióna (2016, UNHCR), čím tvoria jednu štvrtinu obyvateľstva. To predstavuje pre malý Libanon veľkú ekonomickú záťaž.
Ekonomika.
V občianskej vojne v rokoch 1975-1990 stratil Libanon veľa zo svojho bohatstva. Predtým sa mu hovorilo "Stredomorské Švajčiarsko", ale dnes je situácia iná. V 90. rokoch ustálil ekonomickú aj politickú situáciu Rafík Harírí (ktorý bol v roku 2005 zavraždený). Libanon vykazuje veľkú mieru zadlženia - 170% HDP, ekonomika rastie tempom 4% a HDP na osobu dosahuje 10 000 USD (2013). Ekonomika je však stále ohrozovaná nestabilitou, vnútornou aj vonkajšou. Až 8% obyvateľov žije v extrémnej chudobe.
Poľnohospodárstvo zamestnáva okolo 15% obyvateľov a pestuje sa vinič, paradajky, olivy a citrusy. Počas vojny sa rozvinulo pestovanie ópia a marihuany. Chová sa predovšetkým hydina, menej už kozy či ovce.
Ťažia sa stavebné hmoty a väčšina energie pochádza zo spaľovania ropy. Vyrába sa cement, odevy a šperky. Cesty majú väčšinou pevný povrch, ale počas vojny neboli udržiavané. Železnica bola vojnou kompletne vyradená z prevádzky. Medzinárodné letisko je v Bejrúte.
Vyvážajú sa hlavne potraviny a poľnohospodárske výrobky (pomaranče, olivy, tabak), dovážajú sa stavebniny (pre obnovu), stroje a spotrebný tovar, čiastočne tiež elektrická energia. Zo Sýrie sa dováža ropa. Hlavné obchodné kontakty sú s Francúzskom, Nemeckom, Talianskom a Sýriou.
Vláda a politický systém.
Libanon je republika v čele s prezidentom, sídliacim v hlavnom meste Bejrút.
Libanon je parlamentná republika - politické strany sú organizované väčšinou na koncesnom princípe. Platí ústava z 23. júna 1926 (najstaršia bez prerušenia platná ústava v arabskom svete), s najdôležitejšími revíziami: Taef Agreement (dohoda z Taif - 21. 9. 1990) → tzv. Druhá republika (transformácia "prezidentskej republiky" na republiku s dominantným postavením vlády - "sektárske delenie moci" + výhoda pre moslimov na úkor početne ubúdajúcich kresťanov). Od polovice 70. rokov 20. stor. do parlamentných volieb v roku 1992 občianska vojna znemožnila efektívne fungovanie centrálnej vlády a konania volieb.
V krajine existuje nespočetné množstvo politických strán, ktoré sa delia podľa etnického alebo náboženského kľúča, sú volené do Národného zhromaždenia ("Assemblée Nationale" - francúzsky, "madžlisu Alnuwab" - arabsky), kde 64 kresiel patrí kresťanom a 64 moslimom.
Významnou politickou silou je šiítske hnutie Hizballáh, ktoré je niekdy označované za teroristickú organizáciu (pre USA, Kanadu, Izrael je to teroristická organizácia – nie však pre EU). Hizballáh páchal v dobách občianskej vojny útoky na Izrael a práve táto krajina usiluje o jeho likvidáciu. 
Hnutie Hizballáh vzniklo v roku 1982 na juhu Libanonu. Hlavným zámerom bolo nastoliť teokraciu iránskeho typu a boj proti falangistom, izraelskej armáde a zahraničným silám (USA). Po skončení občianskej vojny sa transformovalo na politickú stranu a v roku 1992 získalo zastúpenie v parlamente (celkom 12 kresiel zo 128). Vo voľbách v roku 2006 získalo už 16 kresiel a poľným veliteľom a duchovným je Hasan Nasralláh, duchovným vodcom je Hussein Fadlallah.
V polovici júla 2006 zorganizoval Hizballáh útok na pohraničné stanovište izraelskej armády, zabil 8 vojakov, 2 uniesol a podporil predchádzajúcu požiadavku extrémistického hnutia Hamás na výmenu týchto rukojemníkov za zhruba 1000 väznených extrémistov. Zahájil raketový útok na izraelské mestá, čo viedlo južného suseda k námornej i leteckej blokáde a ostreľovaniu Libanonu. Došlo tiež k pozemnej invázii a útokom na infraštruktúru, s cieľom zničiť Hizballáh. 

</doc>
<doc id="3144" url="https://sk.wikipedia.org/wiki?curid=3144" title="14. marec">
14. marec



</doc>
<doc id="3145" url="https://sk.wikipedia.org/wiki?curid=3145" title="1933">
1933



</doc>
<doc id="3146" url="https://sk.wikipedia.org/wiki?curid=3146" title="8. september">
8. september

Narodenia.
 

</doc>
<doc id="3147" url="https://sk.wikipedia.org/wiki?curid=3147" title="1925">
1925



</doc>
<doc id="3148" url="https://sk.wikipedia.org/wiki?curid=3148" title="24. júl">
24. júl



</doc>
<doc id="3149" url="https://sk.wikipedia.org/wiki?curid=3149" title="1980">
1980



</doc>
<doc id="3150" url="https://sk.wikipedia.org/wiki?curid=3150" title="30. júl">
30. júl



</doc>
<doc id="3151" url="https://sk.wikipedia.org/wiki?curid=3151" title="1948">
1948



</doc>
<doc id="3152" url="https://sk.wikipedia.org/wiki?curid=3152" title="31. júl">
31. júl



</doc>
<doc id="3153" url="https://sk.wikipedia.org/wiki?curid=3153" title="1914">
1914



</doc>
<doc id="3154" url="https://sk.wikipedia.org/wiki?curid=3154" title="27. január">
27. január



</doc>
<doc id="3155" url="https://sk.wikipedia.org/wiki?curid=3155" title="1983">
1983



</doc>
<doc id="3156" url="https://sk.wikipedia.org/wiki?curid=3156" title="Omán">
Omán

Omán (), dlhý tvar Ománsky sultanát () je arabský štát v juhozápadnej Ázii, presnejšie v juhovýchodnej časti Arabského polostrova, ležiaci na pobreží pri Arabskom mori a Ománskom zálive. Na severe susedí so Spojenými arabskými emirátmi (dĺžka hranice 410 kilometrov), na juhozápade s Jemenom (288 kilometrov) a na západe so Saudskou Arábiou (676 kilometrov). Celková rozloha krajiny je . Súčasťou Ománu sú tiež exklávy Madháʾ a Musandam. Tie boli súčasťou nezhôd medzi Ománom a Spojenými arabskými emirátmi, ale v roku 2003 obidva štáty údajne ratifikovali a podpísali zmluvu o konečnom ustanovení spoločných hraníc. Podrobnosti ohľadne dohody však neboli dosiaľ zverejnené.
V krajine žije približne tri milióny obyvateľov. Početne najzastúpenejším etnikom sú Arabi, nasledujú prisťahovalci pôvodom z Južnej Ázie – Bangladéša (Bengálci), Indie, Pakistanu (Balúčovia) a Srí Lanky a tiež Afriky. Valná väčšina obyvateľov sú moslimovia, najrozšírenejšia je ibádíjovská veteva islamu. Najvyznávanejšie náboženstvo mimo islamu je hinduizmus. Medzi dorozumievacie jazyky patria úradná arabčina a hojne používaná angličtina.
Omán je monarchiou. Súčasným sultánom a zároveň predsedom vlády je Kábús bin Saíd z dynastie al-Saídov. Titul monarchu je dedičný.
Výsledky prieskumu austrálskej organizácie Vision of Humanity, zostavujúcej zoznam krajín podľa svetového mierového indexu, označili Omán 21. najbezpečnejšou krajinou sveta za rok 2009. V predchádzajúcich dvoch rokoch obsadil 25. (2008) a 22. (2007) pozíciu.
V novembri 2010 program OSN pre rozvoj vydal správu o dlhodobom rozvoji 135 krajín sveta za posledných 40 rokov. Omán sa v zozname umiestil na prvom mieste.
Dejiny.
Kamenná doba.
Najstaršie známe miesto ľudského osídlenia v Ománe je v oblasti Watajah na území dnešného Maskatského guvernorátu. Datuje sa do doby kamennej, pred približne 5 000 rokmi. Boli tu nájdené archeologické pozostatky z doby kamennej a doby bronzovej a to najmä rôzne kamenné nástroje, zvieracie kosti, škrupiny a ohniská, ktoré sa datujú do roku 7615 pred Kr. Ďalej bola objavená ručne robená keramika, typická pre dobu bronzovú, pazúrikové nástroje, zaostrené predmety a škrabky.
V jednej z hôr tej istej oblasti boli nájdené nástenné kresby zvierat. Podobné kresby boli objavené aj v iných častiach Ománu, a to v oblastiach Vádí Sahtan a Vádí Baní Charús blízko mesta Rustak. Tieto kresby zobrazovali človeka nesúceho zbrane, ktorý čelil divokým zvieratám. Ďalším miestom archeologických nálezov doby kamennej je Sivan, neďaleko mesta Hajma. Tu boli objavené hroty šípov, nože, dláta a zaguľatené kamene, ktoré vtedajší ľudia používali na hádzanie po zvieratách.
Predislamský Omán.
V predislamskej dobe sa v Ománe usadili arabské kmene, od ktorých pravdepodobne pochádza aj názov tejto krajiny. Živili sa pastierstvom a na pobreží navyše ešte rybolovom. Na mnohých dnešných ománskych rodinách je zrejmá ich podobnosť k rodinám z iných štátov Arábie.
V období od 6. storočia pred Kristom do 7. storočia nášho letopočtu a onoho zmieneného príchodu islamu bol Omán pod vplyvom alebo kontrolou perzských dynastií. Najprv to boli Achajmenovci, následne Parti a nakoniec Sásánovci. Kontrola nad Perzským zálivom sa okolo roku 250 pred Kr. preniesla z ríše Achajmenovcov na Partskú ríšu. Kvôli ochrane svojich obchodných trás založili Parti v Ománe pevnosti s osádkou. V 3. storočí vystriedali Partov Sásánovci, ktorí udržali svoju kontrolu nad Ománom až do doby vzostupu islamu o štyri storočia neskôr.
Príchod islamu.
Islam sa na ománske územie rozšíril ešte za života proroka Mohameda. Konverzia Ománcov na nové náboženstvo je prisudzovaná Amrovi íbn al-Asovi, ktorý krajinu navštívil v polovici 7. storočia. Ománci patrili k prvým, ktorí prijali islam dobrovoľne. Tak sa stalo okolo roku 630, v čase kedy Mohamed vyslal Amra íbn al-Asa za spoluvládcami Ománu, ktorými boli Džajfar a Ábd. Mohamedov vyslanec ich mal vyzvať, aby prijali jeho vieru, a tak sa stalo.
Omán sa stal ibádíjskou krajinou, ktorej vládol vyvolený vládca, imám. Po smrti Mohameda prepukli boje o následovníctvo, kde hral Omán dôležitú úlohu. V raných rokoch islamskej expanzie Omán dobýval nové územia v Iraku, Perzii a v ďalších krajinách. Posolstvo islamu zaniesli Ománci pri svojich cestách až do Číny a ďalších ázijských prístavov.
Omán sa stal mocným štátom s obchodnými a námornými aktivitami siahajúcimi k Východnej a Strednej Afrike. V tomto období vládli Ománu nasledujúce dynastie: Umajjovci (661 – 750), Abbásovci (750 – 931, 932 – 933, 934 – 967), Karmatiani (931 – 932, 933 – 934), dynastia Bujidov (967 – 1053) a Seldžukovia (1053 – 1154).
Usadenie Portugalcov.
V rokoch 1508 až 1648 bol Omán z veľkej časti kontrolovaný Portugalskom, ktoré obsadilo jeho hlavné mesto Maskat. Portugalci pricestovali do regiónu po príchode objaviteľa Vasco da Gamu do Indie. Pretože potrebovali chrániť svoje námorné trasy, vybudovali na ománskom území opevnené mestá. Ruiny týchto miest, postavených v koloniálnom štýle, zostali dodnes.
O pol druhého storočia neskôr boli Portugalci vyhnaní ománskymi domorodými kmeňmi. Tie o sto rokov neskôr (1741) vytlačila armáda arabských kmeňov pod velením jemenského kmeňového vodcu, ktorý začal líniu dodnes vládnucich sultánov. Od tej doby je Omán nezávislý, okrem krátkej perzskej invázie pár rokov na to.
Omán a Východoafrická ríša.
Omán pokračoval vo vytlačovaní portugalských síl z Indického oceánu, predovšetkým Afriky. V 90. rokoch 17. storočia ománsky imám Sultán íbn Saíf dobýval pobrežie Východnej Afriky. Hlavnou prekážkou bola pevnosť Fort Jesus v Mombase, ktorú imám dobyl v roku 1698 po dvojročnom obliehaní.
Následne Ománci zakladajú Zanzibarský sultanát (1698) a vyháňajú Portugalcov zo Zanzibaru a Mombasy. Tí boli nútení opustiť aj ďalšie prímorské územia východnej Afriky, ktoré boli situované severne od Mozambiku. Zanzibar sa stal cennou korisťou, hlavne vďaka trhu s otrokmi. Stal sa dôležitou súčasťou Ománskej ríše čo dokazuje rozhodnutie najväčšieho ománskeho sultána 19. storočia, Saída bin Sultána učiniť z neho svoje hlavné sídlo. Saíd v Zanzibare postavil impozantné paláce a záhrady. Rivalitu medzi jeho dvoma synmi vyriešil s pomocou britskej diplomacie. Prvý syn, Majid, sa stal vládcom Zanzibaru a územia východoafrického pobrežia. Druhý syn, Thuvajni, získal Maskat a Omán.
Omán nadviazal styky s dobovými veľmocami ako bola Británia, Francúzsko, Holandsko či Spojené štáty. Na začiatku 20. storočia však nastal úpadok a krajina sa od sveta izolovala. V roku 1920 začali zahraničné spoločnosti s hľadaním ropy. Spoločnosť Anglo-Persian Oil Company viedla geologické prieskumy s neúspešným výsledkom. Druhá svetová vojna a ďalšie udalosti prerušili prieskum až do roku 1962. Prvý úspešný vrt sa uskutočnil v oblasti Jíbal, následovaný vrtmi v Natíhu a Fahúde. Produkcia ropy v obchodnej miere sa začala približne v roku 1967.
Dafárske povstanie.
Dafárske povstanie vypuklo v roku 1962 v oblasti Dafár na juhu krajiny, proti Maskatu a Ománu a Spojenému kráľovstvu. Toto povstanie, prikláňajúce sa k radikalizmu, sa stalo hrozbou pre vtedajšieho sultána Saída bin Tajmúra a vyvolalo nepokoje aj v ďalších regiónoch krajiny. Sultán Saíd bin Tajmúr bol s pomocou Britov zosadený svojim synom Kábúsom, ktorý zaviedol nutné reformy, aby tak pripravil vzbúrencov o podporu ľudu a zmodernizoval chátrajúcu krajinu. Povstanie skončilo v roku 1975, kedy proti vzbúrencom zasiahli ako Ománske ozbrojené sily, tak ozbrojené sily Iránu.
Geografia.
Omán sa nachádza na Strednom východe, na juhovýchode Arabského polostrova. Jeho pobrežie je ohraničené Arabským morom a Ománskym a Perzským zálivom. Susedí so Spojenými arabskými emirátmi (dĺžka hranice 410 kilometrov), Jemenom (288 kilometrov) a Saudskou Arábiou (676 kilometrov). Rozloha štátu podľa ománskych zdrojov dosahuje . Niektoré pramene (CIA World Factbook) uvádzajú až kvôli nejasnému stanoveniu hraníc v púštnych oblastiach. Súčasťou Ománu sú tiež exklávy Madha a Musandam a niekoľko ostrovov (napríklad Masíra).
Krajina je veľmi rôznorodá a nepresahuje 100 až 400 metrov výšky. Severná pobrežná oblasť al-Batína je využívaná k poľnohospodárstvu, od vnútrozemnej púšte Ar-Rub’ al-Chálí ju oddeľuje vysoké vápencové pohorie Al Hadžar. Na juhu sa pozdĺž pobrežia rozkladá Arabská tabuľa, dosahujúca miestami výšky až 1 400 metrov, a horská oblasť Karra.
Geológia.
Veľkoleposť a rozmanitosť krajiny sú dôsledkom geologickej histórie a klímy posledných miliónov rokov. Jedinečné skalné výčnelky v pohorí Al Hadžar, Hukfu a Dafáre sú rajom pre medzinárodných geológov. Prvé geologické záznamy sa datujú do doby približne 825 miliónov rokov a zahrňujú aspoň tri obdobia, kedy bola krajina pokrytá ľadom, čo môže byť trochu prekvapivé vzhľadom na súčasnú zemepisnú šírku a podnebie.
Omán, ležiaci v juhovýchodnom cípe Arabskej tabule, sa kvôli rozširovaniu Červeného mora pomaly tlačí smerom na sever. Hory Al Hadžar a potopené údolia Musandamu sú toho pamiatkou.
V svojej geologicky nedávnej minulosti bolo územie položené pri okraji oceánu, čo potvrdzujú nálezy tmavo sfarbených ofiolitov, čo sú vulkanické horniny z oceánu, bohaté na meď a chróm.
Vnútrozemské pláne sú plné mladších, usadených hornín, štrku, dunového piesku a soľných zvetralín. Pod nimi sa nachádza niekoľko kilometrov silná vrstva zložená zo starších usadenín, v ktorých sú ukryté ománske uhľovodíkové zdroje. Staroveká soľ, ktorá prichádza na povrch z niekoľkých soľných hôr ako je napríklad Karat Kibrit, hrá dôležitú úlohu v utváraní mnohých ropných a plynových akumulácií.
Klíma.
Ománska klíma je spoločne s topografiou rôznorodá, s vlhkými prímorskými oblasťami a tropický teplým suchým púštnym vnútrozemím. Hoci sú dažďové zrážky spravidla nepravidelné a nepatrné, južne položená provincia Dafár zachytáva monzúny z Indického oceánu, spadajúce medzi júnom a septembrom. Vnútrozemské letné teploty môžu stúpnuť až na 54 stupňov Celzia. Väčšina turistov krajinu navštevuje počas miernejšie teplých mesiacov, v čase medzi októbrom až aprílom, spolu s návštevníkmi z krajín Rady pre spoluprácu arabských štátov v Zálive (skrátene GCC) uprednostňujú mesiace júl a august, kedy obdobie monzúnov prichádza do Dafáru.
Životné prostredie.
Púštne kroviny a traviny, spoločné pre celú južnú časť Arábie, sa tiež nachádzajú aj v Ománe. Vegetácia je rozptýlená po vnútrozemskej náhornej plošine, ktorú z veľkej časti tvorí štrková púšť. Jej rastu pomáhajú väčšie množstvo monzúnových zrážok v Dafáre a horách v období letných mesiacov. Rastú tu kokosové palmy (predovšetkým Dafár), odrody akácie, oleandre a kadidlovníky (vyvýšeniny). Pohorie Al Hadžar je najvyšším miestom vo východnej Arábii, voľne tu žije "Arabitragus jayakari".
Tunajšími pôvodnými cicavcami sú leopardy, hyeny, líšky, vlci, zajace, priamorožce a kozorožce. Medzi pôvodné vtáky patria supy, orly, bociany, dropy, kuropta čiernohlavá, vlha, sokoly a strdimilovia.
Na začiatku 21. storočia žilo na území Ománu 9 ohrozených druhov cicavcov a 5 zástupcov vtáctva. Nad 19 druhmi rastlín rovnako visela hrozba vymiznutia. Sultán Kábús vyvinul snahu o ich ochranu pred vyhubením, vyhlásil niekoľko výnosov, týkajúcich sa ochrany prírody.
Omán trpí hneď niekoľkými ekologickými problémami. Jedným z nich je znečistenie pláží a ďalších prímorských oblastí, v dôsledku preplávaní ropných tankerov Hormuzským prielivom a Ománskym zálivom. Ďalším, nemenej závažným, je udržovanie prísunu dostatočného množstva vody do poľnohospodárskych oblastí a do domácností. Krajina disponuje len jedným kubickým kilometrom obnoviteľných vodných zdrojov, pričom 94 % je užitých v poľnohospodárstve a 2 % pri priemyslovej činnosti. Len 30 % všetkých vidieckych obyvateľov má prístup k čistej pitnej vode. Obdobie sucha a nepočetné dažďové zrážky prispievajú k nedostatočnému zásobovaniu vodou.
Obyvateľstvo.
Počet obyvateľov sa pohybuje okolo troch miliónov. Väčšinovým alebo majoritným etnikom sú Arabi, v krajine ale žije mnoho prisťahovalcov z Afriky a južnej Ázie, hlavne z Bangladéša, Indie, Pakistanu (Balúčovia) a Srí Lanky. Najväčšiu prisťahovaleckú komunitu tvoria Indovia, ktorých počet sa pohybuje okolo pol milióna. Obyvateľstvo je po krajine rozložené nerovnomerne, zatiaľ čo púštne oblasti sú takmer neobývané, na severe umiestený guvernorát al-Batína a východne od neho metropolitná oblasť hlavného mesta Maskat patrí k najviac zaľudneným. Oficiálnym jazykom je arabčina, rozšírená je angličtina a materské jazyky prisťahovalcov – balúčtina, urdčina a rôzne indické dialekty. Gramotnosť presahuje 81 %, vyššia je u chlapcov či mužov (86,8 %) a o niečo nižšia u dievčat alebo žien (73,5 %).
Miera populačného rastu je podľa údajov The World Factbook na 2 %. Obyvateľstvo do 14-tich rokov tvorí 43 % populácie, od 14-tich do 64 rokov 54 % a len 3 % sú ľudia nad 65 rokov. Priemerný vek u mužov je medzi 25 a 26 rokov, u žien 22 rokov. V mestách žije 72 % Ománcov, v rokoch 2005 a 2010 bol zaznamenaný ročný dvojpercentný rast. Čo sa týka plodnosti (fertility), pripadá na jednu ženu 2,87 dieťaťa.
Zdravotníctvo.
Zdravotná starostlivosť je občanom Ománu poskytovaná bezplatne, ale cudzinci si ju musia zaplatiť. Tunajšia zdravotná starostlivosť dosahuje vysokú úroveň regionálne aj medzinárodne. Od Svetovej zdravotníckej organizácie, Detského fondu OSN a Rozvojového programu OSN dostal Ománsky sultanát uznanie za úspechy v tomto odbore. K roku 1999 pripadalo na 1 000 obyvateľov odhadom 1,3 lekára a 2,2 nemocničných lôžok. V roku 1993 malo 89 % obyvateľstva prístup k zdravotnej starostlivosti. Roku 2000 mala približne tretina populácie prístup k čistej pitnej vode a 92 % malo dostatočnú možnosť hygieny. Počet ľudí žijúcich s AIDS/HIV sa pohybuje na 1 300, ročný nárast činí 0,1 %. Počet úmrtí je nízky. Antikoncepcia je dostupná v súkromných nemocniciach, predajniach a lekárňach. Potrat je nelegálny, výnimku tvoria prípady, kedy je ohrozený život matky.
Pokrok v oblastiach zdravotnej starostlivosti a liečby prebiehal súbežne s pokrokom vo vzdelávaní. V roku 1970 bolo v krajine deväť štátnych polikliník a jediná dvanásťlôžková nemocnica, ktorej personál tvorili misionári zo Spojených štátov amerických. Roku 1980 stalo 14 nemocníc a v roku 1990 už 47. Počas rovnakého desaťročia sa zvýšil počet lekárov z 294 na 994, počet zdravotných sestier sa dokonca štvornásobil, v roku 1980 ich bolo 857 a po desiatich rokoch 3 512. V júli 1987 mala lekárska komunita možnosť prvýkrát sa zúčastniť seminára na tému AIDS a rozšíriť si tak povedomie o tejto chorobe.
Náboženstvo.
Najrozšírenejším náboženstvom v krajine je islam. Približne tri štvrtiny Ománcov sa hlási k ibadíjovskej odnoži islamu, čo z Ománu činí unikátny moslimský štát, pretože tu neprevládajú ani sunnitskí, ani šíitskí moslimovia. Zástupcovia týchto zvyšných dvoch vetví islamu tvoria spoločne s hinduistami väčšinu zo zvyšnej štvrtiny populácie. Sunniti obývajú hlavne mesto Súr vrátane jeho okolia a juhozápadnú oblasť Dafár, a tvoria tak najväčšiu neibadíjovskú skupinu veriacich. Šíiti žijú predovšetkým pri pobrežnej oblasti al-Batína. V malej miere sa tu vyskytuje aj budhizmus a kresťanstvo.
Prvky ibádíje sa odrážajú v kultúre a politike. Za jediného legitímneho vodcu ibádíjovského islamu je považovaný imám. Ten vo svojich rukách zviera politickú aj náboženskú moc. Imáma volia šejkovia a rada zložená z popredných neodborníkov.
Omán sa radí medzi nábožensky konzervatívne krajiny, medzi tunajšími rôznorodými náboženskými skupinami však panuje veľká tolerancia. Ale snaha o konverziu moslimov na iné náboženstvo bude vnímaná negatívne, hoci nie je oficiálne zakázaná.
Politika.
Forma vlády.
Omán je absolutistická monarchia a sultanát. Titul sultána je dedičný. Súčasným sultánom je Sultán Hajsam bin Tárik. Ten od 23. júla 1972 zastáva aj post predsedu vlády a má moc k jej menovaniu. Sultanát disponuje dvojkomorovým zborom radcov, ktorý je známy ako Rada Ománu. Rada Ománu sa delí na Štátnu radu (horná komora, : ') a Poradné zhromaždenie (dolná komora, : '). Rada nemá žiadnu zákonodárnu moc, ale môže spochybňovať rozhodnutia vládnych ministrov a odporučiť zmeny nových zákonov týkajúcich sa hospodárskej a sociálnej politiky. Tieto odporúčania vedú k úpravám navrhovaných uznesení. Nikto nemôže byť zvolený do oboch komôr zároveň. Politické strany neexistujú.
Právo a justícia.
Súdny systém si zakladá na islamskom a anglickom všeobecnom práve. Súdy Šaría vykonávajú spravodlivosť na základe islamského práva, spoločne s Centrálnym súdnym dvorom v Maskate. Ďalšie štyri súdy sa nachádzajú v Nazvá, Salále, Suháre a Súre. Náboženskí sudcovia (kádí) sú menovaní sultánom a sú určovaní pre každý vilájet. Z Centrálneho súdneho dvora je možné sa odvolať k sultánovi, ktorý disponuje právomocou udelenia milosti. Súdy Šaría, dbajúce na dodržovanie islamského práva, považujú svedectvo jedného muža a dvoch žien za rovné. Existuje rovnako bezpečnostný súd, zriedkakedy využívaný, ktorý zaisťuje právo v oblasti vnútroštátnych záležitostí. Obchodné spory môžu vyriešiť Úrady pre riešenie obchodných sporov. V roku 1996 vyhlásil sultán Kábús základný zákon, v ktorom občanom Ománu zaisťuje ich základné práva. Základné právo utvrdzuje nezávislosť justície, súdna moc sa navyše zbaví porotcov.
Štruktúra vládnej moci.
Sultanát nemá žiadnu ústavu alebo zákonodarcu. V roku 1970 dal sultán pokyn na sformovanie ministerského kabinetu, zodpovedného za jednotlivé vládne ministerstvá a úrady. V roku 1981 sa sultán rozhodol ustanoviť Štátnu konzultatívnu radu, ktorá sa skladala z 55 menovaných predstaviteľov z vlády, súkromného sektoru a regiónov. Tento orgán bol roku 1991 nahradený Poradným zhromaždením, ktorý bol tvorený 59 člennou radou. Toto malo byť prvým krokom k spoluúčasti ománskeho ľudu na vláde. Po sčítaní ľudu v roku 1993 rozšíril sultán Kábús počet kresiel z 59 na 80. Dňa 6. novembra, kedy sultán vyhlásil základné právo, vznikla Rada Ománu. V roku 2000 bol počet kresiel v Poradnom zhromaždení zvýšený na 83.
Aktívne volebné právo získavajú muži aj ženy po dosiahnutiu 21 rokov, výnimku tvoria príslušníci bezpečnostných a vojenských síl, tí právo voľby nemajú. Volebné právo majú Ománci od novembra 2002, skôr tohoto práva využívali len kmeňoví vodcovia, obchodníci a vzdelanci.
Zahraničné vzťahy.
Voči konfliktom na Blízkom a Strednom východe sa Omán stavia umiernene. Mimoriadne vzťahy krajina udržuje s členskými štátmi Rady pre spoluprácu arabských štátov v Zálive (GCC), na ktoré má tradičné silné väzby. Členmi GCC sú mimo Ománu tiež Bahrajn, Katar, Kuvajt, Saudská Arábia a Spojené arabské emiráty. Omán podporuje spoločné akcie arabských štátov prostredníctvom Arabskej ligy. Čo sa týka súčasného vývoja v Iraku, Omán podporuje terajšie vládne kroky, ktoré by mohli viesť k nastoleniu stability v krajine. Naopak odsudzuje praktiky Izraela, ktoré podľa Ománu zvyšujú napätie na okupovaných územiach. Vyzýva k naplneniu medzinárodných rezolúcií a zriadeniu samostatného Palestínskeho štátu. Ale je spoločne s Katarom jedinou krajinou GCC, ktorá s Izraelom udržuje aspoň malé diplomatické styky. Omán udržuje dobré vzťahy aj s mnohými inými štátmi po celom svete od Čínskej ľudovej republiky na východe po Spojené štáty americké na západe. So Spojenými štátmi podpísal Omán aj dohodu o voľnom obchode.
Omán je členom IMF ("Medzinárodný menový fond"), OSN ("Organizácia Spojených národov"), UNESCO ("Organizácia Spojených národov pre vzdelávanie, vedu a kultúru"), UNIDO ("Organizácia Spojených národov pre priemyselný rozvoj"), WHO ("Svetová zdravotnícka organizácia"), WTO ("Svetová obchodná organizácia") a mnohých ďalších organizácií (napr.: Interpol). Je rovnako členom regionálnych organizácií ako sú Arabská liga a GCC ("Rada spolupráce arabských štátov Perzského zálivu").
Vzťahy so Slovenskom.
Pre vstup do krajiny je potrebný platný cestovný pas a príslušné vízum, o ktoré možno požiadať na veľvyslanectve Ománu vo Viedni v Rakúsku, alebo priamo na hraničnom priechode/letisku pri vstupe do krajiny. Slovensko nemá v krajine veľvyslanectvo. Teritoriálne je príslušné veľvyslanectvo Slovenska v Káhire v Egypte.
Slovenská republika podpísala s Ománom 29. apríla 2009 medzinárodnú zmluvu – Memorandum o porozumení o bilaterálnych konzultáciách medzi Ministerstvom zahraničných vecí Slovenskej republiky a Ministerstvom zahraničných vecí Sultanátu Omán.
Administratívne členenie.
Omán sa delí na päť regiónov (množné číslo: "manátik", jednotné číslo: "mintaka") a štyri guvernoráty (množné číslo: "muhafádát", jednotné číslo: "muhafáda"). Tieto kraje sa ďalej delia na vilájety.
Regióny ("manátik"):
Guvernoráty ("muhafádát"):
Ekonomika.
Omán bol dlho chudobný štát prevažne s Poľnohospodárskou a rybárskou tradíciou – dokonca aj po 2. svetovej vojne v čase „ropnej revolúcie“. Omán aj napriek strategickej polohe pri ústí Perzského zálivu a veľkým zásobám ropy zostáva jednou z najzaostalejších krajín v oblasti. Ropa sa tu začala ťažiť a exportovať až v roku 1967. Postupne sa aj v tejto krajine stala hlavnou silou ekonomiky. Pozícia Ománu v tomto odvetví však ani zďaleka nedosahuje úroveň Saudskej Arábie či Kuvajtu.Ekonomika Ománu spadá do kategórie ekonomík so stredne vysokými príjmami. Hrubý domáci produkt v roku 2009 bol 69,48 miliardy amerických dolárov, na jedného obyvateľa tak pripadalo 23 900 dolárov. V roku 2009 činil reálny rast hrubého domáceho produktu 2,7 %. Nezamestnanosť je relatívne vysoká, pohybuje sa na 15 % (). Hlavnou oporou je ťažba a spracovanie ropy a zemného plynu, ale rôzne projekty sa snažia znížiť závislosť od ubúdajúceho nerastného bohatstva a zmenšiť prínos tohto sektoru. Na rozdiel od produkcie zemného plynu, produkcia ropy klesá. Kvôli svojej polohe je krajina aj dôležitým uzlom námornej dopravy. Národná mena, ománsky rial, patrí k najsilnejším na svete, vďaka ekonomickej sile a stabilite.
Elektrinu Omán nedováža ani nevyváža, jej výroba (13,58 mld. kWh, ) je vyššia než spotreba (11,36 mld. kWh, ). Denná produkcia ropy sa pohybuje okolo 806 tisíc barelov (), zemného plynu okolo 24 miliárd m³ ().
K popredným ománskym spoločnostiam sa radia Omantel (telekomunikácie), Petroleum Development Oman (ropa a zemný plyn), Oman Oil Company (ropa a zemný plyn) a Oman Air (letecká doprava).
Poľnohospodárstvo.
Poľnohospodárstvo zamestnáva na polovicu obyvateľov, aj napriek tomu tvorí len okolo 2% HDP. Medzi produkty patria banány, ďatle, ryby, hydina, ťavy, lucerny a zelenina. Rybolov sa v súčasnosti radí k najrýchlejšie rastúcim odvetviam. Za poľnohospodárske oblasti sa považujú Dafár a al-Batína.
Poľnohospodárstvo má dostatočne veľký potenciál pre svoj prípadný rozvoj. Využitie pôdy k pestovaniu v prvej rade závisí na dostupnosti vody. Najlepšie podmienky pre pestovanie tak majú prímorské oblasti al-Batína a Šumajlíja, naopak vo vnútrozemí je pestovanie čohokoľvek veľmi náročné.
Vody Ománskeho zálivu oplývajú množstvom rôznych rýb – barakúd, kreviet, homárov, makriel, rakov, sardiniek, tuniakov a žralokov. Úlovky za rok 2000 mali hmotnosť 416 ton, išlo predovšetkým o sardinky. Rybolov zamestnáva približne 26 000 ľudí. Vývoz rybích produktov za rok 2000 dosiahol čiastky 51,3 miliónov USD (amerických dolárov). V nedávnej dobe putovali investície do zvýšenia kvality prístavov a celkového rozvoja rybolovu. Ománska vláda dotuje náklady lodí na podporu zamestnanosti. V roku 1996 boli sprevádzkované tri nové rybárske prístavy (Buchá v Musandame, Kurijat a Šinas). Celková kapacita pojme až 1 000 malých rybárskych lodí.
Priemysel.
Priemyselný sektor je základným kameňom dlhodobej rozvojovej stratégie sultána Kábúsa (1996 – 2020). Priemysel patrí medzi popredné odvetvie spojené s diverzifikáciou štátnych príjmov a znížením závislosti od ropy a zemného plynu. Navyše je schopný pomôcť naplňovaniu potrieb sociálneho rozvoja a spracovávať svoje zdroje na hotové výrobky. K jeho najdôležitejším zložkám patrí produkcia a rafinácia surovej ropy, produkcia ako prírodného, tak skvapalneného plynu, ďalej potom stavebníctvo, výroba cementu, ťažba medi, oceliarstvo, chemický priemysel a výroba optických vlákien. Na tvorbe HDP sa podieľa s 36 %. Továrne ťažkého priemyslu sa nachádzajú v Suháre, ďalej potom v al-Burajmi, Nazvá, Salále a Súre. Expanziu priemyslu, závislého od zemného plynu, podporuje jeho dovoz z ťažobných oblastí. Firmy operujúce v týchto priemysloch sú vládou oslobodené od daní, čo ich pobáda k ďalšiemu rozvoju a expanzii.
V poradí 7. päťročný rozvojový plán (2006 – 2010) usiluje o tvorbu podmienok pre atraktívnu investičnú klímu. V rámci svojej stratégie týkajúcej sa priemyselného sektoru, usiluje vláda o rozvoj v oblastiach informačných technológií (IT) a telekomunikácií. O infraštruktúru informačných technológií sa stará inštitúcia The Knowledge Oasis Muscat (KOM). Ománske podniky rozvíjajú svoj technologický potenciál prostredníctvom spolupráce so spoločnosťami z Japonska a Nemecka. Rovnako ako mnoho továrni, sídli KOM v guvernoráte Maskat. Do roku 2020 má sekundárny sektor prispieť k HDP navyše 15 %. Každý rok sa koná súťaž, kedy je päť najlepších ománskych podnikov odmenených pohárom. Súťaž má povzbudiť ománske firmy k udržania kroku so zahraničím.
Nerastné suroviny.
Medzi nerastné suroviny vyskytujúce sa v Ománe patria dolomit, chromit, kobalt, kremík, meď, sadrovec, vápenec, zinok, zlato, železo a ďalšie. Surovinové náleziská skoro obklopili priemyselné podniky, čo bolo súčasťou rozvoja stratégie štátu a viedlo k prispeniu k hrubému domácemu produktu a vytvoreniu nových pracovných miest pre Ománcov. Samotná meď sa v Ománe ťaží po tisíce rokov.
Rovnako boli dokončené niektoré projekty vrátane štúdie uskutočniteľnosti využitia zásob kremennej rudy v oblasti Vádí Buwa a Abutan (región al-Wusta) odhadovanej na 28 miliónov ton a iných.
Komunikácie a služby.
V roku 2008 bolo v krajine aktívnych viac než 3,2 miliónov mobilných telefónov a na 270 tisíc pevných liniek. Internetová doména Ománu je .om, množstvo internetových používateľov v roku 2008 dosahovalo 465 000. V roku 1999 vysielali v Ománe rozhlasové stanice AM 3, FM 9 a shortwave 2 a dvanásť televíznych staníc a 25 opakovačov.
Hlavným poskytovateľom internetových služieb je spoločnosť Omantel, vlastnená štátom zo 70 %.
Cestovný ruch.
Omán sa snaží rozvíjať cestovný ruch a prilákať do krajiny turistov a zahraničných investorov. Rozvoj turizmu je opatrný, turizmus samotný bol poznamenaný vládou skorších sultánov. Všetci turisti musia obdržať vízum. Výnimku tvoria občania štátov Perzského zálivu, respektíve občania členských štátov Rady pre spoluprácu arabských štátov v Zálive. V roku 1998 navštívilo krajinu okolo 612 000 turistov, ich útraty boli odhadované na 112 miliónov USD. Podľa odhadov OSN z roku 1999 sú denné výdaje spojené s pobytom v Maskate v cene 151 USD, v Salále 156 USD. V roku 2008 sa cestovný ruch podieľal na HDP zo 4 %.
Podľa Svetovej rady cestovného ruchu ("World Travel and Tourism Council", skrátene "WTTC") možno však v budúcnosti očakávať nárast prispenia sektoru cestovného ruchu k hrubému domácemu produktu. Omán zlepšuje svoje obchodné vzťahy so svojimi susedmi a činí kroky k ochrane pamätihodností a životného prostredia. WTTC predpokladá, že objem cestovného ruchu dosiahne 8,84 miliárd dolárov v roku 2018 (pre porovnanie – v roku 2008 to bolo približne 2,5 miliárd dolárov).
V Ománe sa nachádza mnoho pamiatok, menovite palác Al Alam, Mešita sultána Kábúsa a ďalšie mešity a mnoho pevností – an-Nachal, Nazvá, Bahla a ďalšie. Bahla je spolu s ďalšími tromi pamiatkami zapísaná na zozname svetového dedičstva UNESCO. Piatou pamiatkou na zozname bolo útočisko priamorožca arabského, ktoré však bolo v roku 2007 ako vôbec prvá pamiatka UNESCO, vyškrtnuté zo zoznamu svetového dedičstva.
Doprava.
V roku 2009 sa v Ománe nachádzali tri heliporty a 128 letísk, z čoho má desať spevnenú dráhu, ostatné nie. Celková dĺžka vozoviek je 42 300 kilometrov, 16 500 kilometrov spadá medzi spevnené a ostatných 25 800 kilometrov k nespevneným. V krajine sú zriadené plynovody, ktorých dĺžka dosahuje 4 126 kilometrov a ropovody, s celkovou dĺžkou 3 558 kilometrov.
Ománske obchodné loďstvo sa skladá z chemického tankeru, cestovnej lodi a cestovnej/nákladnej lodi. Medzi významné prístavy a terminály patria Miná Kábús a Salála.
Omán spolupracuje s ostatnými členmi GCC na projekte Gulf Railway, ktorý má všetkých šesť členských štátov prepojiť železničnou traťou. Projekt by mal byť dokončený odhadom v roku 2017.
Kultúra.
Ománska kultúra má pevné korene v islame. V krajine sa rozvinula zvláštna odnož islamu, ibádíja, ktorá dostala názov po svojom zakladateľovi Abdulláhovi íbn Ibádovi žijúcom v 7. storočí. Všetci Ománci nie sú ibádíjovskí moslimovia, žijú tu aj moslimovia sunnitskí a šíitskí. Ománci sú tolerantní nielen k vyznávačom iných vetví islamu, ale aj k vyznávačom iných náboženstiev, ktorí môžu praktikovať svoju vieru vo svojich kostoloch a chrámoch.
Islam si zakladá na plnení piatich pilierov islamu a hadísu. Za splnenie týchto povinností si moslim zaistí miesto v nebi. Avkaf je označenie pre náboženské dotácie vo forme majetku alebo príjmu, spravovaných určeným ministerstvom, ktoré sa stará o údržbu mešít a prospech spoločnosti. Zakát je dobročinná daň venovaná potrebným. Musí ju platiť každý moslim, v súlade s jeho možnosťami. Všetci moslimovia sú zaviazaní k pôstu počas Ramadánu, ďalšieho pilieru islamu. Po dobu 29, prípadne 30 dní, každý islamský rok, sa moslimovia zdržujú od fajčenia, jedla a pitia v hodinách pôstu (od svitania do súmraku). Ramadán postupuje o 10 až 11 dní každý rok, lebo sa vláda riadi lunárnym kalendárom.
Každoročne cestujú pútnici do Mediny v susednej Saudskej Arábii s cieľom navštíviť prorokovu hrobku pred cestou na sväté miesta v Mekke. V roku 1999 takto z Ománu cestovalo približne 19 tisíc moslimov. Púť k svätému miestu je organizovaná a koordinovaná ministerstvom, ktoré pútnikom zaisťuje bezpečnosť a zdravie pri ceste a pri pobyte.
Šport.
Najpopulárnejšími športmi v Ománe sú futbal, hokej, basketbal, volejbal, tenis a tenisu podobný squash. Golf medzi najobľúbenejšími športmi nefiguruje vzhľadom na terén, ktorý často jeho prevádzanie neumožňuje. Pri piesočných plážach možno praktikovať niektoré vodné športy ako napríklad potápanie. Populárna je aj speleológia (jaskyniarstvo), pretože sa v krajine nachádza mnoho jaskýň. Madžlis al-Džhin je druhým najväčším jaskynným komplexom sveta.
Olympijských hier sa Omán po prvýkrát zúčastnil v roku 1984, od tej doby sa na nich objavuje pravidelne a to navyše len na letných. Vyslal na nich celkovo 36 športovcov medzi ktorými bola jedna žena. Ománci dosiaľ nezískali žiadne medaily. Ománsky olympijský výbor bol ustanovený v roku 1982.
Známym športovcom je futbalový brankár národného tímu Ali Al-Habsi, ktorý nastupuje v dresoch anglického prvoligového klubu Bolton Wanderers FC.
Veda a školstvo.
V posledných rokoch bolo vzdelávanie predmetom úsilia ománskej vlády. Tá usilovala nielen o dostupnosť vysokej úrovne vzdelania pre normálnych občanov, ale tiež o ich vysokú pripravenosť a kvalifikovanosť doplnením vzdelávania o národnú kultúru na strane jednej a obohatením o najmodernejšie metódy na strane druhej.
Väčšina výskumov v Ománe bola prevedená na príkaz vlády a najviac pozornosti bolo venované námornej vede, nerastom, vodným zdrojom a poľnohospodárstvu. Univerzita sultána Kábúsa, založená roku 1985, sa skladá z lekárskych, strojárskych, vedných, a poľnohospodárskych fakúlt. V rokoch 1987 až 1997 študovalo na fakultách zaoberajúcich sa strojárstvom a vedou len 13 % všetkých študujúcich.
Inštitút Zdravotných Vied, spadajúci pod Ministerstvo zdravotníctva, bol založený v roku 1982. Technická Priemyslová Univerzita v Maskate, založená roku 1984, je zložená z oddelení laboratórnej vedy, matematiky, výpočtovej techniky a elektrotechniky, strojárstva a stavebníctva. Ománske Múzeum Biológie, založené roku 1983, zahrňuje národný herbár a kolekciu mušlí. Všetky tieto organizácie sú umiestnené v hlavnom meste Maskat.
Obrana a bezpečnosť.
Sultánove ozbrojené sily (, skr. (SAF)) sa delia do troch zložiek:
V roku 2002 disponovali ozbrojené sily Ománu celkovo 41 700 vojakmi, vrátane podružných zložiek. Pozemná armáda čítala 25 000 vojakov a tvorilo ju cez 100 hlavných bojových tankov a 37 tankov typu "Scorpion". Letecký personál čítal 4 100 ľudí a disponoval 40 bojovými lietadlami. Námorníctvo malo k dispozícii posádku o 4 200 ľuďoch s 13 hliadkovými loďami. Kmeňové domobrany zvané "Firqats" sú polovojenskou zložkou a čítali 4 000 bojovníkov anizovaných v menších kmeňových skupinách. Ďalšími polovojenskými zložkami sú pobrežná policajná hliadka v počte 400 ľudí a menšie policajné letecké krídlo.
V roku 2005 boli vojenské výdaje krajiny percentuálne voči hrubému domácemu produktu najvyššie na svete (11,4 % až 11,8 % HDP). V roku 2009 vydal Omán na obranu 1,545 miliardy ománskych rialov čili 4,003 miliardy amerických dolárov. Vojenská služba je dobrovoľná, branná povinnosť dosiaľ nebola zriadená.

</doc>
<doc id="3160" url="https://sk.wikipedia.org/wiki?curid=3160" title="18. apríl">
18. apríl



</doc>
<doc id="3161" url="https://sk.wikipedia.org/wiki?curid=3161" title="24. marec">
24. marec



</doc>
<doc id="3162" url="https://sk.wikipedia.org/wiki?curid=3162" title="1879">
1879



</doc>
<doc id="3163" url="https://sk.wikipedia.org/wiki?curid=3163" title="19. jún">
19. jún



</doc>
<doc id="3164" url="https://sk.wikipedia.org/wiki?curid=3164" title="1623">
1623



</doc>
<doc id="3165" url="https://sk.wikipedia.org/wiki?curid=3165" title="19. august">
19. august

Narodenia.
 

</doc>
<doc id="3166" url="https://sk.wikipedia.org/wiki?curid=3166" title="1662">
1662



</doc>
<doc id="3167" url="https://sk.wikipedia.org/wiki?curid=3167" title="2. február">
2. február



</doc>
<doc id="3168" url="https://sk.wikipedia.org/wiki?curid=3168" title="1849">
1849



</doc>
<doc id="3169" url="https://sk.wikipedia.org/wiki?curid=3169" title="8. november">
8. november



</doc>
<doc id="3170" url="https://sk.wikipedia.org/wiki?curid=3170" title="1921">
1921



</doc>
<doc id="3171" url="https://sk.wikipedia.org/wiki?curid=3171" title="7. marec">
7. marec



</doc>
<doc id="3172" url="https://sk.wikipedia.org/wiki?curid=3172" title="1274">
1274



</doc>
<doc id="3173" url="https://sk.wikipedia.org/wiki?curid=3173" title="26. apríl">
26. apríl



</doc>
<doc id="3174" url="https://sk.wikipedia.org/wiki?curid=3174" title="121">
121



</doc>
<doc id="3175" url="https://sk.wikipedia.org/wiki?curid=3175" title="17. marec">
17. marec



</doc>
<doc id="3176" url="https://sk.wikipedia.org/wiki?curid=3176" title="180">
180



</doc>
<doc id="3177" url="https://sk.wikipedia.org/wiki?curid=3177" title="23. február">
23. február



</doc>
<doc id="3178" url="https://sk.wikipedia.org/wiki?curid=3178" title="1883">
1883



</doc>
<doc id="3179" url="https://sk.wikipedia.org/wiki?curid=3179" title="26. február">
26. február



</doc>
<doc id="3180" url="https://sk.wikipedia.org/wiki?curid=3180" title="1969">
1969



</doc>
<doc id="3181" url="https://sk.wikipedia.org/wiki?curid=3181" title="5. máj">
5. máj



</doc>
<doc id="3182" url="https://sk.wikipedia.org/wiki?curid=3182" title="1818">
1818



</doc>
<doc id="3183" url="https://sk.wikipedia.org/wiki?curid=3183" title="6. máj">
6. máj



</doc>
<doc id="3184" url="https://sk.wikipedia.org/wiki?curid=3184" title="1781">
1781



</doc>
<doc id="3185" url="https://sk.wikipedia.org/wiki?curid=3185" title="27. september">
27. september



</doc>
<doc id="3186" url="https://sk.wikipedia.org/wiki?curid=3186" title="1832">
1832



</doc>
<doc id="3187" url="https://sk.wikipedia.org/wiki?curid=3187" title="14. február">
14. február



</doc>
<doc id="3188" url="https://sk.wikipedia.org/wiki?curid=3188" title="869">
869



</doc>
<doc id="3189" url="https://sk.wikipedia.org/wiki?curid=3189" title="827">
827



</doc>
<doc id="3190" url="https://sk.wikipedia.org/wiki?curid=3190" title="15. október">
15. október



</doc>
<doc id="3191" url="https://sk.wikipedia.org/wiki?curid=3191" title="70 pred Kr.">
70 pred Kr.



</doc>
<doc id="3192" url="https://sk.wikipedia.org/wiki?curid=3192" title="21. september">
21. september



</doc>
<doc id="3193" url="https://sk.wikipedia.org/wiki?curid=3193" title="19 pred Kr.">
19 pred Kr.



</doc>
<doc id="3194" url="https://sk.wikipedia.org/wiki?curid=3194" title="17. február">
17. február



</doc>
<doc id="3195" url="https://sk.wikipedia.org/wiki?curid=3195" title="1986">
1986



</doc>
<doc id="3196" url="https://sk.wikipedia.org/wiki?curid=3196" title="26. október">
26. október



</doc>
<doc id="3197" url="https://sk.wikipedia.org/wiki?curid=3197" title="1758">
1758



</doc>
<doc id="3198" url="https://sk.wikipedia.org/wiki?curid=3198" title="10. apríl">
10. apríl



</doc>
<doc id="3199" url="https://sk.wikipedia.org/wiki?curid=3199" title="1823">
1823



</doc>
<doc id="3200" url="https://sk.wikipedia.org/wiki?curid=3200" title="15. január">
15. január



</doc>
<doc id="3201" url="https://sk.wikipedia.org/wiki?curid=3201" title="1548">
1548



</doc>
<doc id="3202" url="https://sk.wikipedia.org/wiki?curid=3202" title="25. september">
25. september



</doc>
<doc id="3203" url="https://sk.wikipedia.org/wiki?curid=3203" title="1617">
1617



</doc>
<doc id="3204" url="https://sk.wikipedia.org/wiki?curid=3204" title="9. júl">
9. júl



</doc>
<doc id="3205" url="https://sk.wikipedia.org/wiki?curid=3205" title="1677">
1677



</doc>
<doc id="3206" url="https://sk.wikipedia.org/wiki?curid=3206" title="8. február">
8. február



</doc>
<doc id="3207" url="https://sk.wikipedia.org/wiki?curid=3207" title="4. apríl">
4. apríl



</doc>
<doc id="3208" url="https://sk.wikipedia.org/wiki?curid=3208" title="397">
397



</doc>
<doc id="3209" url="https://sk.wikipedia.org/wiki?curid=3209" title="1919">
1919



</doc>
<doc id="3210" url="https://sk.wikipedia.org/wiki?curid=3210" title="21. apríl">
21. apríl



</doc>
<doc id="3211" url="https://sk.wikipedia.org/wiki?curid=3211" title="1864">
1864



</doc>
<doc id="3212" url="https://sk.wikipedia.org/wiki?curid=3212" title="14. jún">
14. jún



</doc>
<doc id="3213" url="https://sk.wikipedia.org/wiki?curid=3213" title="1920">
1920



</doc>
<doc id="3214" url="https://sk.wikipedia.org/wiki?curid=3214" title="2. október">
2. október



</doc>
<doc id="3215" url="https://sk.wikipedia.org/wiki?curid=3215" title="15. júl">
15. júl



</doc>
<doc id="3216" url="https://sk.wikipedia.org/wiki?curid=3216" title="1901">
1901



</doc>
<doc id="3218" url="https://sk.wikipedia.org/wiki?curid=3218" title="9. september">
9. september



</doc>
<doc id="3219" url="https://sk.wikipedia.org/wiki?curid=3219" title="1990">
1990



</doc>
<doc id="3220" url="https://sk.wikipedia.org/wiki?curid=3220" title="1722">
1722



</doc>
<doc id="3221" url="https://sk.wikipedia.org/wiki?curid=3221" title="1784">
1784



</doc>
<doc id="3222" url="https://sk.wikipedia.org/wiki?curid=3222" title="5. jún">
5. jún



</doc>
<doc id="3223" url="https://sk.wikipedia.org/wiki?curid=3223" title="1723">
1723



</doc>
<doc id="3224" url="https://sk.wikipedia.org/wiki?curid=3224" title="17. júl">
17. júl



</doc>
<doc id="3225" url="https://sk.wikipedia.org/wiki?curid=3225" title="1790">
1790



</doc>
<doc id="3226" url="https://sk.wikipedia.org/wiki?curid=3226" title="6. august">
6. august



</doc>
<doc id="3227" url="https://sk.wikipedia.org/wiki?curid=3227" title="11. september">
11. september



</doc>
<doc id="3228" url="https://sk.wikipedia.org/wiki?curid=3228" title="1903">
1903



</doc>
<doc id="3230" url="https://sk.wikipedia.org/wiki?curid=3230" title="22. máj">
22. máj



</doc>
<doc id="3231" url="https://sk.wikipedia.org/wiki?curid=3231" title="1. január">
1. január



</doc>
<doc id="3234" url="https://sk.wikipedia.org/wiki?curid=3234" title="Piaty element">
Piaty element

Piaty element je koprodukčný sci-fi film USA a Francúzska režiséra Luca Bessona z roku 1997.
Obsadenie.
V hlavných úlohách sa predstavili Bruce Willis ("Korben Dallas"), Milla Jovovich ("Leeloo Minaï Lekatariba Lamina-Tchaï Ekbat De Sebat"), Gary Oldman ("Jean-Baptiste Emmanuel Zorg"), Ian Holm ("otec Vito Cornelius") a Chris Tucker ("Ruby Rhod").
Výprava.
Výprava filmu pochádza z dielne francúzskych autorov komiksov Jeana Girauda a Jeana-Claudea Mézièra. Je typickou ukážkou silného vplyvu francúzskej komiksovej dejovej línie a estetického ponímania. Kostýmy boli navrhnuté francúzskym módnym návrhárom Jeanom-Paulom Gaultierom, ktorý ich pre film musel vyrobiť 954.
Zápletka.
Príbeh sa odohráva v New Yorku v roku 2259. Každých 5 tisíc rokov sa z hlbín vesmíru objavuje tajomné Zlo, ktorého jediným cieľom je zničiť všetko živé. Jediné, čo ho môže zničiť, je zbraň, ku ktorej kľúč stráži kňaz Cornelius.
Nastal čas, kedy sa má opäť objaviť Zlo, aby skoncovalo so svetom. Spriatelená mimozemská civilizácia je požiadaná o vrátenie štyroch kameňov, ktoré ľudstvo určitú dobu strážilo, ale počas vojny na Zemi boli ukryté do bezpečia. Každý z týchto kameňov reprezentuje jeden element, ale to nie je všetko, elementov je päť, posledným je dokonalá bytosť. Kým sa kamene dostanú na Zem, loď s mimozemskými poslami je prepadnutá prisluhovačmi Zorga, ktorý sa spojil so Zlom. Tento útok prežije len jeden z mimozemšťanov (respektíve zostane z neho len vzorka DNA postačujúca k znovustvoreniu) – Leeloo.
Korben Dallas je taxikár, ktorý si žije svoj život a stará sa hlavne o seba, to ale zmení malá nehoda, keď do jeho taxíku doslova „vpadne“ Leeloo utekajúca z laboratória. Najprv nie je veľmi ochotný jej pomôcť, ale nakoniec jej nedokáže odolať a rozhodne sa jej pomôcť. Prezieraví mimozemšťania totiž kamene poslali po dôveryhodnom spojencovi a Leeloo ich musí dostať späť. Ale ani Zlo neotáľa a so svojím spoločníkom Zorgom idú za každú cenu za svojim cieľom – štyroch kameňoch.
Ocenenia.
Film bol uvedený ako otváracia snímka filmového festivalu v Cannes v roku 1997. O rok neskôr bol nominovaný na cenu filmovej akadémie Oscar v kategóriách najlepšie efekty a zvukový strih. Vyhral cenu BAFTA za najlepšie vizuálne efekty. Ďalej bol nominovaný na sedem Cézarov, z ktorých vyhral tri: za najlepšiu réžiu, najlepšiu kameru a najlepšiu produkciu.

</doc>
<doc id="3237" url="https://sk.wikipedia.org/wiki?curid=3237" title="1997">
1997



</doc>
<doc id="3238" url="https://sk.wikipedia.org/wiki?curid=3238" title="31. august">
31. august



</doc>
<doc id="3239" url="https://sk.wikipedia.org/wiki?curid=3239" title="20. storočie">
20. storočie

20. storočie je storočie, ktoré trvalo od roku 1901 do roku 2000, bolo posledným storočím 2. tisícročia. Poznačili ho nové modely vedeckého chápania, nevídaný rozsah vojen, nové spôsoby diaľkovej komunikácie, ktorými sa možno dorozumievať takmer okamžite, a nové formy umenia a zábavy.
Prehľad.
20. storočiu dominujú významné geopolitické udalosti, ktoré premenili politickú a sociálnu štruktúru sveta: prvá svetová vojna, pandémia španielskej chrípky, druhá svetová vojna a studená vojna. Nebývalý pokrok vo vede a technológii definoval modernú éru, vrátane vzniku jadrových zbraní a jadrovej energie, prieskumu vesmíru, prechodu od analógovej k digitálnej výpočtovej technike a pokračujúceho rozvoja dopravy, vrátane motorového letu a automobilov. Šieste masové vymieranie na Zemi, tzv. holocénne vymieranie, pokračovalo a zvýšili sa snahy ľudstva o ochranu prírody.
Hlavnými témami tohto storočia boli dekolonizácia, nacionalizmus, globalizácia a nové formy medzinárodných organizácií. Kultúrna homogenizácia začala v dôsledku rozvoja nových spôsobov dopravy a nových informačných a komunikačných technológií. Chudoba sa zredukovala a ľudstvo zažilo rastúce životné štandardy, rast svetovej populácie, zvýšené povedomie o znečisťovaní životného prostredia a ekologickom vymieraní. Automobily, lietadlá a domáce spotrebiče sa stali bežnými, a videotechnika a audiotechnika sa stali populárnymi medzi množstvom ľudí. Veľké pokroky v oblasti výroby elektrickej energie a telekomunikácií umožnili takmer okamžitú svetovú komunikáciu, čo predznamenalo vznik internetu. Okrem toho pokroky v medicínskej technológii viedli k takmer úplnému vyhubeniu mnohých infekčných chorôb a otvorili cestu k genetickému inžinierstvu v biológii.
Po ukončení prvej svetovej vojny a následnom podpísaní Versaillskej zmluvy sa Spojené kráľovstvo, Francúzsko, Taliansko, Spojené štáty a Japonsko stali hlavnými tvorcami nového svetového poriadku. Nemecko sa vrátilo ako veľmoc v roku 1933, keď Nacistická strana ako nová vládna strana ukončila éru Weimarskej republiky. V roku 1945 sa Nacistické Nemecko oficiálne vzdalo a krajina bola rozdelená na dve časti (kapitalistické Západné Nemecko a socialistické Východné Nemecko, ktoré sa spojili až na konci storočia). Hlavnými víťazmi druhej svetovej vojny sa stali Spojené štáty, Francúzsko, Spojené kráľovstvo, Sovietsky zväz a Čína. Politický tlak zo strany Spojených štátov, Sovietskeho zväzu a Organizácie spojených národov priviedli Francúzsko a Spojené kráľovstvo k tomu, že sa stiahli z Egypta počas Suezskej krízy. Toto naznačuje, že Spojené kráľovstvo a Francúzsko prestali byť vnímané ako svetové superveľmoci.
Následky svetových vojen, studenej vojny a globalizácie vytvorili svet, v ktorom boli ľudia zjednotenejší ako kedykoľvek predtým v dejinách ľudstva, čo sa prejavilo v zriadení medzinárodného práva, medzinárodnej pomoci a Organizácie spojených národov. Marshallov plán, ktorý do obnovy ekonomík povojnových krajín investoval 13 miliárd dolárov, zahájil éru „Pax Americana“. Počas druhej polovice 20. storočia viedla rivalita medzi Spojenými štátmi a Sovietskym zväzom k veľkému napätiu vo svete, čo sa prejavilo na rôznych regionálnych zástupných vojnách a nebezpečnom šírení jadrových zbraní. Rozpad Sovietskeho zväzu v roku 1991 po páde komunizmu v roku 1989 viedol k tomu, že Spojené štáty začali byť často vnímané ako jediná ostávajúca svetová superveľmoc. Čína začala po rozpade Sovietskeho zväzu rýchlo rásť ako ekonomická a geopolitická mocnosť.
Na to, aby sa svetová populácia dostala k počtu jednej miliardy obyvateľov, bolo potrebných viac ako 200 000 rokov moderných ľudských dejín a 6 miliónov rokov evolúcie človeka až do roku 1804. V roku 1927 sa svetová populácia odhadovala na približne 2 miliardy, a koncom roku 2000 dosiahla 6 miliárd, pričom viac ako polovica z nich žila vo východnej, južnej a juhovýchodnej Ázii. Celosvetová gramotnosť dosiahla priemerne 80%. Penicilín a ďalšie medicínske objavy spolu s globálnou očkovacou kampaňou Svetovej zdravotníckej organizácie priniesli nevídané výsledky a pomohli vyhubiť osýpky a iné choroby zodpovedné za viac ľudských úmrtí ako všetky vojny a prírodné katastrofy dokopy; osýpky existujú teraz už len vo vedeckých laboratóriách. Využitie strojov sa stalo bežným vo všetkých oblastiach výroby a umožnilo stále komplexnejšie zásobovacie reťazce, ktoré videli k tomu, že ľudstvo prvýkrát nie je obmedzené tým, koľko môže produkovať, ale tým, koľko môže spotrebovať. Vývoj v oblasti obchodu výrazne obohatil metódy produkcie potravín používané od neolitického obdobia, čím sa zvýšila rozmanitosť dostupných potravín a zlepšila kvalita ľudskej výživy. Do začiatku 19. storočia dosahovala priemerná dĺžka života od narodenia približne tridsať rokov vo väčšine populácie; celosvetový priemer v 20. storočí po prvýkrát v dejinách prekročil 40 rokov, pričom viac ako polovica obyvateľov dosahovala 70 a viac rokov (o tri desaťročia viac, než v storočí predtým).

</doc>
<doc id="3240" url="https://sk.wikipedia.org/wiki?curid=3240" title="Storočie">
Storočie

Storočie (zastarano "stoletie") je buď sto po sebe nasledujúcich rokov, alebo špecificky sto po sebe nasledujúcich rokov meraných vo vzťahu k začiatku nášho letopočtu (teda údajnému narodeniu Krista).
Technicky sa storočie vždy začína 1. januára prvého roku nasledujúceho po zmene číslic roka označujúcich tisícky a stovky (t. j. začína sa napr. 1. januára 2001) a končí sa 31. decembra roku nasledujúcej zmeny spomínaných číslic (t. j. končí sa napr. 31. decembra 2100). V bežnom používaní sa však storočie začína a končí spolu so zmenou spomínaných číslic (napr. sa začína 1. januára 2000 a končí sa 31. decembra 2099), t. j. storočie v bežnom ponímaní je oproti technickému storočiu posunuté o jeden rok.
Storočie sa môže deliť na drobnejšie úseky desaťročia, tých je 10 v jednom storočí. 10 storočí tvorí tisícročie.
Niektorí ľudia pod vplyvom prvej alebo prvých dvoch číslic roka mylne číslujú storočia: Napríklad rok 1624 označujú nesprávne ako 16. storočie, pričom správne ide o 17. storočie.

</doc>
<doc id="3247" url="https://sk.wikipedia.org/wiki?curid=3247" title="Brutálna Nikita">
Brutálna Nikita

Brutálna Nikita môže byť:

</doc>
<doc id="3249" url="https://sk.wikipedia.org/wiki?curid=3249" title="Hviezdna brána (film)">
Hviezdna brána (film)

Hviezdna brána je vedecko-fantastický film od režiséra Rolanda Emmericha.
Prostredie vytvorené týmto filmom bolo znova použité a rozvíjané vo viacerých televíznych seriáloch (Stargate SG-1, Stargate Atlantis).
Zápletka.
V roku 1928 našiel archeológ, otec Catherine Langfoldovej (Viveca Lindforsová) v Gíze (Egypt) kruh s priemerom cca 10 m z kovu („naquadahu“), aký sa na Zemi nevyskytuje. Vo výskume brány pokračuje samotná Catherine, ktorá „naverbuje“ egyptológa Daniela Jacksona (James Spader). Daniel na tajnej podzemnej základni „Cheyenne Mountain Complex“ prekladá hieroglyfické nápisy na doskách nájdených spolu s bránou. Zisťuje, že v textoch sa píše o akejsi „Hviezdnej bráne“. Neznáme symboly na stredovej doske identifikuje ako symboly súhvezdí, ktoré tvoria akúsi adresu. Zistí, že niektoré zo symbolov majú v určitom poradí vytvárať informáciu (adresu) o mieste vo vesmíre spolu s tzv. „východiskovým bodom“, v tomto prípade so symbolom Zeme. To však americká vláda a vedci už dávno vedia, problémom bol ten východiskový bod, ktorý dokázal Daniel rozlúštiť. Napokon mu odhalili existenciu „Hviezdnej brány“ (Stargate) a po zadaní „jeho“ siedmeho symbolu planéty Zem sa pred nimi vytvorila „Červia diera“ (Wormhole), ktorá vyplnila stred kruhu. Diera mala vzhľad vodnej hladiny, no v skutočnosti to bol onen prechod k iným svetom s vlastnými Hviezdnymi bránami.
Bránou sa dá prejsť na hocijakú planétu, ktorá má svoju bránu. Adresa planéty sa skladá zo siedmich symbolov.
Generál West povolí misiu na planétu, ktorá sa volá Abydos. V tíme je plk. Jack O’Neill, pár vojakov a Daniel Jackson. Daniel má za úlohu rozlúštiť odlišné znaky na abydoskej bráne. Po prejdení bránou sa tím ocitá na púštnej planéte, kde je kópia Chufevovej pyramídy v Gíze. Daniel natrafí na zviera, podobné pozemskému jakovi, ktoré má postroj. Zviera sa splaší a dovlečie Daniela k obrovskému lomu.

</doc>
<doc id="3252" url="https://sk.wikipedia.org/wiki?curid=3252" title="Roland Emmerich">
Roland Emmerich

Roland Emmerich (* 10. november 1955, Stuttgart, Nemecko) je nemecký filmový režisér, producent a scenárista.
Životopis.
Narodil sa v Stuttgarte, nemeckej spolkovej krajine Bádensko-Württembersko. V rokoch 1977 - 1981 študoval na mníchovskej filmovej a televíznej univerzite. Jeho študentský film "Princíp Noemovej archy" ("Das Prinzip Arche Noe") zahajoval Berlínsky filmový festival. V roku 1985 spolu so svojou sestrou Ute Emmerichovou založil Centropolis Film Productions (teraz Centropolis Entertainment).
Emmerich začal točiť filmy v angličtine. V roku 1990 prerazil jeho sci-fi film "Mesiac 44". Emmerich bol následne pozvaný do Ameriky, kde sa ujal v roku 1992 réžie filmu "Univerzálny vojak". O dva roky neskôr sa podieľal na filme "Hviezdna brána", ktorý sa stal hitom a dočkal sa aj spodobnení v seriáli a niekoľkých televíznych filmoch. Ďalším dielom je "Deň nezávislosti", ktorý sa stal jedným z najúspešnejším filmov všetkých čias.
Následne režíroval filmy ako "Godzilla" (1998), "Patriot" (2000), "Deň potom" (2004), "10 000 pred Kristom" (2008) a v roku 2009 film "2012".

</doc>
<doc id="3253" url="https://sk.wikipedia.org/wiki?curid=3253" title="10. november">
10. november



</doc>
<doc id="3256" url="https://sk.wikipedia.org/wiki?curid=3256" title="Peru">
Peru

Peru (, , ), dlhý tvar Peruánska republika (), je štát na západnom pobreží Južnej Ameriky. Hraničí s Ekvádorom a Kolumbiou na severe, Brazíliou na východe, Bolíviou na juhovýchode a s Čile na juhu. Západné brehy obmýva Tichý oceán.
Územie Peru osídľovali jedna z najstarších svetových kultúr Norte Chico a neskôr Inkská ríša, najväčší štát predkolumbovskej Ameriky. Toto územie podrobilo v 16. storočí Španielske impérium a založilo Vicekráľovstvo Peru, pod ktoré patrila väčšina jeho juhoamerických kolónií. Po získaní nezávislosti v roku 1821 prešlo Peru obdobiami politických nepokojov, finančných kríz ako aj fázami stability a hospodárskeho rastu.
Peru je republika so zastupiteľskou demokraciou rozdelená do 25 regiónov (regiones). Jej geografia sa mení od vyprahnutých planín pri tichooceánskom pobreží po vrchy Ánd a Amazonský tropický prales. Je to rozvojová krajina so stredným indexom ľudského rozvoja a asi 40 % úrovňou chudoby. Medzi hlavné hospodárske činnosti patrí poľnohospodárstvo, rybolov, banský priemysel a výroba tovarov ako napr. textil.
V Peru je žije približne 28 miliónov obyvateľov rôznych národností, vrátane pôvodných obyvateľov Peru, Európanov, Afričanov a Ázijcov. Hoci je španielčina hlavným jazykom, veľa Peruáncov hovorí kečuánčinou alebo inými domorodými jazykmi. Táto zmes kultúrnych tradícií má za dôsledok veľkú rozmanitosť v oblastiach umenia, literatúry, hudby a kuchyne.
Etymológia.
Slovo "Peru" je odvodené od mena miestneho vládcu "Birú", ktorý žil začiatkom 16. storočia blízko zátoky San Miguel v Paname. Keď španielski prieskumníci navštívili jeho ovládané územia v roku 1522, nachádzali sa na najjužnejšej časti Európanom vtedy známeho Nového sveta. Preto, keď Francisco Pizarro preskúmal južnejšie územia, tak boli označené ako Birú alebo Peru. Španielska koruna udelila v roku 1529 tomuto menu legálny status s Capitulación de Toledo, ktorá označila Inkskú ríšu ako provinciu Peru. Pod španielskou vládou dostala meno vicekráľovstvo Peru, ktoré sa po peruánskej vojne o nezávislosť stalo Peruánskou republikou.
Dejiny.
Najstaršie dôkazy ľudskej činnosti na tomto území sa datujú približne do roku 11 000 pred Kr. Najstaršia známa peruánska kultúra, Norte Chico, prekvitala v rokoch 3000 až 1800 pred Kr. pozdĺž tichého oceánu. Ako ďalšie sa rozvíjali Čavínska, Parakaská, Močická, Nasca, Vari, a Čimú archeologické kultúry. V 15. storočí sa Inkovia zoskupili do silného štátu a počas storočia sformovali najväčšiu ríšu v predkolumbovskej Amerike. Andské kultúry boli poľnohospodárske a využívali zavlažovanie a terasovanie; dôležitým bol rybolov a hospodárenie s ťavovitými. Keďže tieto kultúry nemali pojem o trhu alebo peniazoch, ich spolupráca sa spoliehala na obojstrannosť a prerozdeľovanie.
Administratívne členenie.
Územie Peru je rozdelené na 24 departmentov (nazývaných aj regióny). Tieto departmenty sa ďalej delia na provincie, ktoré sa skladajú z okresov. Celkovo je krajina rozdelená na 195 provincií a 1 833 okresov.
Provincia Lima nie je súčasťou iného administratívneho celku.
Geografia.
Svojou rozlohou 1 285 220 km2 je Peru 20. najväčšou krajinou sveta (po Mongolsku). Rozlohou je porovnateľné s Čadom, a približne dvakrát také veľké ako štát USA Texas. Obyvateľstvo viac než 27 miliónov ľudí hovorí španielsky, kečuánsky, ajmarsky a inými domorodými jazykmi.
Východné Peru pozostáva prevažne z vlhkých tropických džunglí Amazonského dažďového pralesa, najväčšieho na svete. Na juhu pozdĺž hranice s Bolíviou leží jazero Titicaca — najvyššie položené splavné jazero na svete. Náhorná plošina Altiplano je suché údolie rozprestierajúce sa na úpätí Ánd v juhovýchodnom Peru. Pozdĺž hranice s Čile sa rozprestiera najsuchšia púšť na svete Atacama. 
Pobrežie Pacifiku je domovom veľkého množstva druhov rýb. Púšť Sechura leží v severozápadnom Peru pozdĺž pobrežia.
Hlavnými riekami Peru sú Ucayali, Marañón, Amazon (ktorá je vytvorená sútokom Marañón a Ucayali), Putumayo, Pastaza, Napo, Jurua a Purus.
Zemepisné oblasti.
Keď prišli Španieli, politické dôvody ich prinútili rozdeliť Peru na tri hlavné oblasti:
Tieto názvy sú v Peru stále zaužívané. 
Ale Javier Pulgar Vidal zemepisec, ktorý študoval biológiu a zemepis Peru dlhší čas, navrhol vytvorenie ôsmich prírodných oblastí. V roku 1941 na treťom Valnom zhromaždení Pan-American Institute of Geography and History schválili jeho návrh. Týchto osem oblastí je:
Mestá.
Významnejšie mestá:

</doc>
<doc id="3258" url="https://sk.wikipedia.org/wiki?curid=3258" title="Dominika (štát)">
Dominika (štát)

Dominika, dlhý tvar Dominické spoločenstvo, je ostrovný štát ležiaci v Karibiku medzi dvoma francúzskymi zámorskými departementmi. Na severe je Guadeloupe a na juhu sa rozkladá Martinik.
Dejiny.
Dominika, hlavná britská kolónia v karibskej oblasti, získala nezávislosť 3. novembra 1978 ako republika v rámci Britského spoločenstva. Ostrov objavil 3. novembra 1493 Krištof Kolumbus a v roku 1783 sa stal britskou dŕžavou. V roku 1956 dostala Dominika štatút samostatnej kolónie a 1. marca 1967 bol ostrov vyhlásený štátom pridruženým k Spojenému kráľovstvu. V deň štátneho sviatku (výročie objavenia ostrova) 3. novembra 1978 získala ostrovná republika samostatnosť. V parlamentných voľbách 21. júla 1980 zvíťazila nad škandálmi otrasenou demokratickou "Labouristickou stranou (Labour Party)" opozičná "Strana slobody (Dominica Freedom Party)". Mary Eugenie Charlesová, ktorá v októbri 1983 patrila k iniciátorom americkej invázie na susedný ostrov Grenada, sa stala prvou ministerskou predsedníčkou v karibskej oblasti. V roku 1985 vyhrala voľby opäť "Strana slobody".
Geografia.
Dominika patrí do súostrovia Malých Antíl. Povrch ostrova je veľmi hornatý, čo súvisí so sopečným pôvodom reliéfu, najvyšším vrcholom je Morne Diablotin (1447 m n. m.). Na ostrove sa vyskytujú aj početné prejavy postvulkanickej činnosti – termálne pramene, jazera sopečného pôvodu Boiling Lake. Členité vnútrozemie je prevažne pokryté tropickým dažďovým lesom a je doteraz málo obývané. K odlesneniu došlo zatiaľ len v niekoľkých dnes osídlených pobrežných oblastiach. Tropické podnebie ovplyvňujú severovýchodné pasáty. Na náveterných svahoch spadne až 6000 mm zrážok za rok, na západnom pobreží (záveterná strana) len 1 800 mm ročne. Priemerné mesačné teploty kolísajú v rozmedzí 24 až 27 °C, v období od júna do októbra sa môžu vyskytnúť tropické cyklóny ("antilské uragány").
Obyvateľstvo.
Väčšinu obyvateľstva tvoria černosi (91%), ktorí sú potomkami afrických otrokov z koloniálneho obdobia, nasledujú mulati kreolovia (6%). Asi 1,5% obyvateľov pripadá na pôvodných indiánov (Karibovia), ktorí obývajú rezerváciu na východnom pobreží. Bielu menšinu tvoria väčšinou Európania a Sýrčania. Najväčším sídlom je hlavné mesto Roseau so 16 534 obyvateľmi (1991), inak je osídlenie prevažne vidieckého typu. Väčšina Dominikáncov sa hlási k rímskokatolickej cirkvi (80%), 13% tvoria protestanti (anglikáni, metodisti), nasledujú moslimovia, hinduisti a židia. Existuje povinná školská dochádzka od 5 do 15 rokov života. Vedľa troch stredných škôl je v hlavnom meste pobočka University of the West Indies (Jamajka).
Hospodárstvo.
Najdôležitejším hospodárskym odvetvím Dominiky je tropické poľnohospodárstvo, ktoré sa obmedzuje na úzky pás pobrežia. Pracuje v ňom 26% ľudí v produktívnom veku (21% v priemysle, 53% v službách). Hlavnou pestovanou aj exportnou plodinou sú banány (takmer 50% príjmov z exportu). Ďalej sa pestujú kokosové orechy, citrusové plody, zelenina, kakao, korenie (vanilka), hľuznaté plody (taro, jam, maniok). Tieto agrárne produkty idú čiastočne na export, čiastočne sa spracúvajú pri výrobe ovocných nápojov, mydiel, kokosových produktov a éterických olejov. Importujú sa potraviny, priemysel a dopravné zariadenia, kovy a pohonné hmoty. Jedinou minerálnou surovinou ostrova je pemza. Cesty existujú len pri pobreží a dve trasy spojujú západ a východ ostrova. Roseau má námorný prístav, medzinárodné letisko je na severovýchode ("Melville Hall") a v blízkosti Roseau je letisko "Cannefield". Cestovný ruch má stúpajúcu tendenciu.

</doc>
<doc id="3259" url="https://sk.wikipedia.org/wiki?curid=3259" title="Ghana">
Ghana

Ghana, dlhý tvar Ghanská republika, je štát v Afrike.
Ghana je štát veľký ako Spojené kráľovstvo. Leží v západnej Afrike. Jej susedmi sú Pobrežie Slonoviny, Togo a Burkina Faso. Z juhu krajinu obmýva Atlantický oceán (Guinejský záliv). Štát leží v tropickom podnebnom pásme, povrch tvoria nízke plošiny plné riek, z nich najväčšou je Volta, na ktorej je postavená najväčšia umelá vodná nádrž na svete.
Krajina je väčšinou poľnohospodárska, hlavnou plodinou je kakao, ktorého bola kedysi najväčším svetovým exportérom. Ďalšími produktmi sú drevo, palmový olej, kokos a káva. Ťažia sa diamanty, zlato, mangán a bauxit. 
Etnicky sa Ghana pokladá za pomerne homogénnu krajinu, a to aj napriek tomu, že je rozdelená do štyroch hlavných etnolingvistických skupín, ktoré sú ďalej rozvetvené do spolu asi 160 kmeňov. V porovnaní s inými krajinami v Afrike sa v Ghane usadilo len málo belochov.
Krajina je pomenovaná podľa kráľovstva Ghana, ktoré existovalo v 4. až 13. storočí, ležalo však mimo dnešného územia Ghany. Názov Ghana znamená bojovný kráľ a rovnaký názov má v podstate blízka Guinea. Južná Ghana bola neskôr centrom Ašantského kráľovstva, ktoré je považované za najrozvinutejší štát v subsaharskej Afrike. Ako prví z reprezentantov koloniálnych mocností sa na jej pobreží vylodili v 15. storočí Portugalci. Nasledovali ich Holanďania, Dáni, ktorí tu vybudovali hrad Christiansborg a Švédi. Najdlhšie tu však vydržali Briti, ktorí vyhlásili toto územie za korunnú kolóniu v roku 1874, niesla názov Zlatonosné pobrežie (Gold Coast). Počas svojej vlády v Ghane Briti vybudovali kvalitnú infraštruktúru, školstvo a zdravotnú starostlivosť. Ghana bola pri získaní nezávislosti najrozvinutejšou africkou krajinou.
Po druhej svetovej vojne rástli a silneli tlaky smerom k nezávislosti v (nielen) britských kolóniách. Najsilnejším impulzom bolo udelenie nezávislosti Indii v roku 1947. Ústrednou postavou protikoloniálneho odboja v Ghane bol Kwame Nkrumah. Dodnes je však Ghana súčasťou britského Spoločenstva národov. Ghana sa začala demokratizovať v roku 1992. Súčasným ghanským prezidentom je Nana Akufo-Addo (od 7. januára 2017). Politická forma súčasného ghanského štátu je parlamentná demokracia.
Správne rozdelenie.
Ghanská republika má 10 oblastí (v zátvorkách sú uvedené hlavné mestá):
Dejiny.
Ghana bola postupne kolonizovaná už od roku 1470, kedy sa na pobreží usídlili Portugalci a postavili tu prvé z mnohých pevností. Na konci 17. storočia vznikla v severnej časti mocná a bohatá Ašantská ríša, ktorá až na konci tretej ašantsko-britskej vojny v roku 1901 podľahla britskému imperializmu. Do roku 1957 bola Ghana dŕžavou Veľkej Británie pod názvom "Zlaté pobrežie". Stala sa prvou kolóniou v subsaharskej Afrike, ktorá získala nezávislosť (6. marca 1957) a jej prvým prezidentom sa stal Kwame Nkrumah. Bol vedúcou osobnosťou panafrikanizmu a bol jedným zo zakladateľov medzivládnej Organizácie africkej jednoty, ktorú v roku 2002 vystriedala Africká únia. Nkrumah bol zosadený v ozbrojenom štátnom prevrate v roku 1966 potom, čo do značnej miery opustil cestu demokratického vládnutia. 
Vláda, ktorá vzišla z demokratických volieb v roku 1969, však nebola schopná čeliť narastajúcim hospodárskym problémom. Prezident Edward Akufo-Addo aj vláda Kofiho Busiu boli zvrhnuté nenásilným prevratom v roku 1972. V nasledujúcich rokoch prebehlo niekoľko pučov a v roku 1981 začala vláda diktátora Jerryho Rawlingsa, ktorý pozastavil platnosť ústavy a zakázal politické strany. V dôsledku hospodárskeho úpadku stovky tisíc obyvateľov odišli hľadať obživu do susedných štátov. Začiatkom deväťdesiatych rokov pristúpil Rawlings k liberalizácii pomerov a bola vyhlásená nová ústava. V roku 1992 bol potom Rawlings v slobodných voľbách zvolený za prezidenta a potom aj druhýkrát v roku 1996. Ústava nedovoľovala tretie funkčné obdobie, a preto Rawlingsova strana Národný demokratický kongres zvolila ako kandidáta úradujúceho viceprezidenta Johna Attu Millsa. Voľby vyhral jeho protikandidát John Kufuor z opozičnej Novej vlasteneckej strany. Vo voľbách roku 2004 sa opakovalo jeho volebné víťazstvo. Z volieb v roku 2009 vyšiel víťazne J.A. Mills. Po jeho smrti 24. júla 2012 nastupuje prezident John Dramani Mahama. Od demokratizácie v roku 1992 tak došlo dvakrát k odovzdaniu moci medzi dvomi opozičnými stranami, čo svedčí o stabilite demokracie v Ghane.
Prehľad hláv štátu.
6.3.1957-24.6.1957 – Sir Charles Noble Arden-Clarke – generálny guvernér reprezentujúci britskú monarchiu ako hlava štátu
24.6.1957-1.7.1960 – William Francis Hare, gróf Listowel – generálny guvernér reprezentujúci britskú monarchiu ako hlava štátu
1.7.1960-24.2.1966 – Kofi Kwame Nkrumah – prezident; CPP
24.2.1966-3.9.1969 – Joseph Arthur Ankrah (do 2.4.1969; predseda; voj.), Akwasi Amankwaa Afrifa (od 2.4.1969; predseda; voj.), John Willie Kofi Harlley (bezp.), Emmanuel Kotoka (do 17.4.1967); Albert Kwesi Ocran (voj.) – Rada národného oslobodenia
3.9.1969-7.8.1970 – Akwasi Amankwaa Afrifa (predseda; voj.), John Willie Kofi Harlley (bezp.), Albert Kwesi Ocran (voj.) – prezidentská komisia
7.8.1970-31.8.1970 – Nii Amaa Ollennu – úradujúci prezident
31.8.1970-13.1.1972 – Edward A. Akufo-Addo – prezident; bezp.
13.1.1972-9.10.1975 – Ignatius Kutu Acheampong (predseda; voj.), J. H. Cobbina, C. D. Benni, Anthony Hugh Selormey (voj.), Kwame R. M. Baah (voj.), Kwame B. Agbo (voj.) – Rada národnej spásy
9.10.1975-5.7.1978 – Ignatius Kutu Acheampong – predseda Najvyššej vojenskej rady; voj.
5.7.1978-4.6.1979 – Frederick „Fred“ William Kwasi Akuffo – predseda Najvyššej vojenskej rady; voj. 
4.6.1979-24.9.1979 – Jerry John Rawlings – predseda Revolučnej rady ozbrojených síl; voj.
24.9.1979-31.12.1981 – Hilla Limann – prezident; PNP
31.12.1981-7.1.1993 – Jerry John Rawlings – predseda Dočasnej rady národnej obrany; voj.
7.1.1993-7.1.2001 – Jerry John Rawlings – prezident; NDC 
7.1.2001-7.1.2009 – John Agyekum Kufuor – prezident; NPP
7.1.2009-24.7.2012 – John Evans Atta Mills – prezident; NDC
24.7.2012-7.1.2017 – John Dramani Mahama – prezident; NDC
7.1.2017 - súčasnosť – Nana Akufo-Addo – prezident; NPP
Náboženstvo.
Ghana je nábožensky rozmanitá krajina. Podľa sčítania ľudu z roku 2021 je náboženská príslušnosť nasledujúca: kresťania 71,3 % (letniční/charizmatici 31,6 %, protestanti 17,4 %, katolíci 10 %, ostatní 12,3 %), moslimovia 19,9 % (väčšina sunniti, ďalej hnutie Ahmadíja a malá množina šiitov), ​​tradičné africké náboženstvá 3,2 %, ostatné 4,5 % (napr. bahaizmus, hinduizmus a ďalšie), bez vyznania 1,1 %. Podľa afrikanistu O. Havelku mnoho ľudí v Ghane praktizuje kresťanstvo alebo islam spolu s niektorým z tradičných náboženstiev (viacpočetná náboženská identita), v strednej Ghane typicky s náboženstvom thron alebo vodun, prípadne ich synkretizmus. V Ghane je tiež rozšírené čarodejníctvo. Sú tu známe tábory pre rehabilitované čarodejnice, napr. Gambaga Witch Camp v severnej Ghane.

</doc>
<doc id="3262" url="https://sk.wikipedia.org/wiki?curid=3262" title="20. stor">
20. stor



</doc>
<doc id="3264" url="https://sk.wikipedia.org/wiki?curid=3264" title="1978">
1978



</doc>
<doc id="3265" url="https://sk.wikipedia.org/wiki?curid=3265" title="3. november">
3. november



</doc>
<doc id="3268" url="https://sk.wikipedia.org/wiki?curid=3268" title="Roseau">
Roseau

Roseau [rouzou] je hlavné mesto Dominiky. Jeho populácia je 14 847 obyvateľov (2001). Nachádza sa na západnom pobreží Dominiky a je kombináciou modernej a koloniálnej (francúzsky štýl) architektúry. 
Je to malé a kompaktné mestské osídlenie, postavené na mieste starovekej indiánskej kalingskej dediny Sairo. Roseau je najstaršie a najvýznamnejšie mestské osídlenie na ostrove. Export zahŕňa banány, vavrínový olej, zeleninu, grapefruity, pomaranče a kakao. 

</doc>
<doc id="3283" url="https://sk.wikipedia.org/wiki?curid=3283" title="Barma">
Barma



</doc>
<doc id="3286" url="https://sk.wikipedia.org/wiki?curid=3286" title="Galéria štátnych vlajok">
Galéria štátnych vlajok



</doc>
<doc id="3290" url="https://sk.wikipedia.org/wiki?curid=3290" title="Reakcia spätnou väzbou">
Reakcia spätnou väzbou

Reakcia spätnou väzbou je základom kvalitnej a asertívnej komunikácie. 
Podstatou metódy je vyjadrovanie pohnútok a pocitov.
Spätná väzba na určité správanie či vyjadrenie môže byť 
Pozitívna vedie k posilňovaniu uvedeného správania, negatívna, naopak, k oslabeniu. Znižuje pravdepodobnosť, že sa dané správanie bude opakovať. 
Spätná väzba sa používa aj ako účinná metóda asertívneho zvládania kritiky.

</doc>
<doc id="3291" url="https://sk.wikipedia.org/wiki?curid=3291" title="Pompeje">
Pompeje

Pompeje (tal. "Pompei", lat. "Pompeii") sú archeologická lokalita na mieste niekdajšieho antického mesta, ležiaca na pobreží Tyrrhenského mora v južnom Taliansku v regióne Kampánia. 24. októbra roku 79 mesto zasiahla, čiastočne zničila a pochovala pod 4 až 6 metrovou vrstvou popola a pemzy erupcia sopky Vezuv.
Poloha.
Pompeje ležia v jednej z najúrodnejších starovekých oblastí Apeninského polostrova v Kampánii v provincii Neapol. Zo západnej strany obmýva Pompeje more, na východnej strane sú pahorky a na severnej svahy Vezuvu. Po výstavbe Appiovej cesty boli Pompeje spojené s Rímom a južnými časťami Apeninského polostrova, po mori mali spojenie s ostatnými územiami na brehu Stredozemného mora.
Vzhľadom na svoju polohu sa stali vyhľadávaným rekreačným mestom Rimanov, ktorí odchádzali v horúcich letných mesiacoch z Ríma, aby tu trávili niekoľko mesiacov v roku.
Najstaršie dejiny.
Prvé doložiteľné stopy osídlenia tohto územia pochádzajú z 3. tisícročia pred Kr. a z bronzovej doby (19. – 16. stor. pred Kr.), kedy tu existovala osada s pohrebiskom. Na konci 7. stor. pred Kr. sa na tomto území usídlil kmeň Oskov, ktorí tu založil sídlisko siahajúce až k úpätiu Vezuvu. Z tohto obdobia pochádza i pomenovanie "Gens Pompeia", ktorým túto novovzniknutú aglomeráciu Oskovia nazvali. Poloha mesta bola veľmi výhodná.
V ďalšom období bolo mesto silne ovplyvnené prítomnosťou Etruskov a neďalekých gréckych kolónií (Neapolis, Poseidonia). V poslednej tretine 5. storočia pred Kr. sa mesto dostalo pod nadvládu Samnitov, ktorí postupne splynuli s pôvodným obyvateľstvom. Svoj vplyv zamerali na zveľadenie mesta tým, že mu dali pravouhlú urbanistickú štruktúru, rozšírili pôvodné nepravidelné mestské jadro, postavili dve fóra s verejnými budovami, mesto zabezpečili pásom obranných hradieb a vystavali obytné domy. Možno povedať, že ich zásluhou Pompeje dosiahli značný stupeň prosperity a hospodárskeho rozmachu. V roku 310 pred Kr. boli Samniti porazení Rimanmi a Pompeje boli postupne pripojené k rímskemu štátu. Po roku 80 pred Kr. sa Pompeje stávali miestom usídľovania rímskych vojnových veteránov. Zmenilo sa i meno na "Cornelia Veneria Pompeianorum".
Rímska nadvláda ešte viac urýchlila rozvoj mesta: stavali sa nové dláždené cesty, vodovody a fontány, pribúdali obchody a remeselnícke dielne. Budovy boli obohacované nádhernou umeleckou výzdobou.
Mesto a jeho obyvatelia.
O Pompejach ako o meste možno hovoriť až v súvislosti s Etruskami, ktorí začali stavbu obdĺžnikového hlavného námestia – fóra – a pokračovali budovaním viac-menej usporiadaného systému mestských ulíc. Významný rozvoj nastal za nadvlády Samnitov, ktorí pokračovali v budovaní mestskej infraštruktúry, takže Rimania, ktorí mesto ovládli na konci 4. stor. pred Kr., našli Pompeje obohnané mocnými hradbami s dĺžkou viac ako tri kilometre, vymedzujúcimi rozlohu mesta na ploche šesťdesiatšesť hektárov.
O rastúcej dôležitosti Pompejí ako obchodného strediska oblasti svedčí fakt, že svojím významom prekonali i neďalekú, severne ležiacu grécku osadu Neapolis, ktorá bola v tom čase iba skromným mestom.
Rimania nadviazali v rozvoji mesta na svojich predchodcov. Sústredili sa pritom na modernizáciu ciest a stanovenie záväzných pravidiel života v meste. Mestské štvrte boli rozdelené do troch skupín podľa odlišných spoločenských funkcií. Ešte po Samnitoch zdedili rozčlenenie mesta dvoma priečnymi ("cardini") a dvoma pozdĺžnymi tepnami ("decumani") na deväť oblastí s vlastnou správou.
Verejný, náboženský, hospodársky a politický život sa odohrával na hlavnom fóre ("forum"), ležiacom v juhozápadnej oblasti mesta. Námestie zaberajúce plochu viac ako pol hektára bolo obstavané množstvom budov slúžiacich predovšetkým správe mesta a kultu. Celé priestranstvo fóra obklopovali arkády s mohutnými dórskymi stĺpmi.
Na menšom Trojuholníkovom fóre, ktoré malo iba stĺporadie a nachádzalo sa pri mestských hradbách v južnej časti, stával v strede dórsky chrám, pochádzajúci z archaických čias, v 6. stor. pred Kr. doplnený výzdobou typickou pre chrámy v gréckej oblasti. Oproti nemu stáli hradby, ktoré podľa mýtov vystaval Herkules, bájny zakladateľ mesta. Súčasťou oblasti bolo divadlo v skalnom svahu z 3. – 2. storočia pred Kr., ktorého hľadisko pojalo päťtisíc divákov. Pre kultúrne vyžitie Pompejčanov slúžilo ešte malé kryté divadlo (Ódeion) z 1. storočia pred Kr. Za týmito stavbami stál Isidin chrám. Na juhovýchodnom kraji mesta bol odkrytý amfiteáter slúžiaci veľkým predstaveniam, pochádzajúci z roku 80 pred Kr., ktorý je najstaršou dodnes zachovanou stavbou tohto typu. Kapacita hľadiska bola dvadsaťtisíc divákov. Na rozdiel od rímskeho Kolosea nemal podzemné priestory. Pri amfiteátri postavili Veľkú palaistru ("Palaestra Grande"), miesto, kde sa konali gymnastické cvičenia. Výpočet verejných budov dopĺňali kúpele, skladajúce sa z troch komplexov: najstaršie Stabijské kúpele ("Thermae Stabianae") zo 4. storočia pred Kr., kúpele na fóre z roku 80 pred Kr. a najmladšie kúpele z cisárskeho obdobia.
Mesto bolo ešte zo samnitských čias obohnané hradbami v celkovej dĺžke 3200 metrov, v ktorých bolo osem mestských brán. Pred piatimi z nich boli nekropoly s kostrovými i žiarovými hrobmi.
Archeologické vykopávky potvrdili precíznosť a stavebnú dokonalosť mestských komunikácií. I dnes sú zachované prakticky v pôvodnom stave. Ulice sú vykladané veľkými lávovými blokmi, chodníky boli zvýšené, aby ulice mohli odvádzať dažďovú prívalovú vodu. Zaujímavým prvkom sú premostenia pre peších z veľkých balvanov s rozostupmi pre kolesá povozov. Na miestach križovania sa ulíc boli inštalované verejné fontány.
Do ulíc boli okrem obytných budov obrátené početné obchody a remeselnícke dielne ako aj zariadenia slúžiace pohosteniu okoloidúcich ("thermopolia") a herne ("tabernae lusoriae"). Obchody boli často na prízemí, predajný pult stál hneď pri vchode a na hornom poschodí býval majiteľ obchodu.
Vzhľadom na to, že sa Pompeje nachádzali na vysokej plošine sopečného pôvodu, predstavovalo zásobovanie vodou, až do vybudovania verejného akvaduktu, značný problém. Jediným zdrojom boli studne; podzemná voda sa nachádzala v hĺbke väčšej ako dvadsať metrov. Preto boli takmer všetky domy vybavené nádržami na zachytávanie dažďovej vody. Okrem toho existovalo viacerých verejných fontán, ktoré boli inštalované v najrušnejších častiach mesta.
Problém s dodávkami vody vyriešila stavba Augustovho akvaduktu na začiatku 1. stor. po Kr. V meste akvadukt vedúci od prameňov rieky Acquarus ústil pri Vezuvskej bráne, kde bola postavená veľká vodná veža ("castellum aquae"). Dômyselne vyriešeným systémom sa voda, pretekajúca viacerými zábranami na zbavenie nečistôt, rozdeľovala do sústavy potrubia, ktoré vodu rozvádzalo po celom meste.
V meste žilo v čase najväčšieho rozkvetu takmer dvadsaťtisíc obyvateľov okrem množstva pocestných a obchodníkov, ktorí sa tu zastavovali prechodne. Obyvateľstvo sa sociálne členilo na tri skupiny: najmenej početnou bola skupina patricijov (samnitského pôvodu alebo rímskych prisťahovalcov). Najpočetnejšia bola vrstva, ktorú tvorili obchodníci, remeselníci a ktorá sa neustále rozrastala. Otroci boli vrstvou na poslednom spoločenskom stupni.
Na čele meste stáli dvaja volení regenti ("diumviri"), ktorí sa v úrade striedali každých päť rokov. Ich najbližšími spolupracovníkmi boli dvaja edilovia ("aediles"), ktorí mali na starosti verejnú čistotu, trhy a zásobovanie mesta. Mestskú radu ("ordo decurionum") tvorilo sto najváženejších občanov Pompejí.
Verejný život sa riadil všeobecne platnými pravidlami a nariadeniami. Všetky správy týkajúce sa každodenného života mesta a jeho obyvateľov (napr. voľby, oznámenia hospodárskeho charakteru a pod.) boli zverejňované zvláštnymi nápismi na stenách budov, ktoré mali na starosti pisári ("scriptores").
Vykopávky poskytli obrovské množstvo poznatkov o živote Pompejčanov. Zrejme najdôležitejšie z nich súviseli so súkromným životom miestnych obyvateľov a najmä s úrovňou bývania. Pompejský dom predstavuje z historického hľadiska mimoriadny dôležitý podklad pre dejiny ľudstva.
Pompejský dom.
Domy v Pompejach predstavovali všetky typy súkromných obytných stavieb, od samnitského modelu domu zo 4. – 3. storočia pred Kr. s etruským átriom a mohutnou fasádou, až po rímsky dom z polovice 1. storočia po Kr. Úroveň vybavenosti domu vrátane zachovaných umeleckých diel, nábytku i stavebných prvkov sú jasným dôkazom zvykov, bohatstva a sociálnej príslušnosti jeho majiteľa. Objavené domy boli často nazvané podľa umeleckých diel, ktoré sa v nich našli (napr. Faunov dom, Dom Tragického básnika), podľa mena majiteľa (Dom Vettiovcov) alebo podľa najvýraznejších estetických znakov.
Patricijský obytný dom ("domus") sa staval presne podľa všeobecne zaužívanej a rešpektovanej schémy. Tá bola vytvorená Samnitmi zrejme ako výsledok mnohoročných skúseností. Dom často zaberal pomerne veľkú plochu (až do tritisíc štvorcových metrov), ktorá tvorila obdĺžnik ohraničený iba vonkajšími múrmi. Do domu viedol hlavný vchod ("fauces"). Centrálny priestor ("átrium", so štyrmi stĺpmi – "atrium tetrastylium") s otvorom v streche mal po stranách spálne ("cubiculae"), kým oproti vchodu sa nachádzali miestnosti určené pre prijímanie návštev a súkromná, najposvätnejšia miestnosť rodiny ("tablinum"). Tieto miestnosti boli často stavebne spojené s jedálňou ("triclinium"). V ďalšej časti domu bola dôležitým priestorom záhrada ("vivarium") s peristylom a fontánou, slúžiaca k príjemnému posedeniu a k relaxácii. Záhrada pod holým nebom bola obohacovaná umeleckými doplnkami (sochy, stĺpy, nymfea). Dom tiež obsahoval miestnosti určené ženám ("gynaeceum"), služobníctvu, ale často aj súkromné kúpele ("balneum").
Dom, najmä zámožnejších občanov býval poschodový. Svetlo a vzduch získavala každá z miestností v dome iba z dvoch ústredných priestorov – átria a vivaria.
Uvedenej schéme sa podriadili i Rimania, ktorých stavebné zásahy sa obmedzili iba na zmenu dekorácií a prispôsobenie domu novým funkciám.
Pompejský svet maľby a mozaiky.
I dnešného návštevníka ohromí fascinujúca umelecká výzdoba najbohatších domov – nástenné maľby, bronzové a mramorové sochy a mozaiky, veľakrát veľmi vysokej kvality. Domy bývali vybavené nábytkom, náradím a ďalšími predmetmi. Obzvlášť luxusne boli zariadené prímestské vily ("Villa rustica") najbohatších patricijov s rozsiahlymi záhradami, "exedrami", galériami a peristylmi.
Fresková výzdoba.
Osobitnú pozornosť si zasluhuje najmä nástenná výzdoba obytných stavieb. Pompejské výtvarné štýly sú najzaujímavejšou kapitolou miestnej umeleckej tvorby. Sú dokladom obrovského výtvarného nadania a predstavivosti miestnych anonymných umelcov. Nástenné maľby v Pompejach boli podľa rôznorodosti a rozdielnej úrovne výtvarného prevedenia rozdelené do štyroch štýlov: 
Pre dejiny starovekého umenia sú pompejské nástenné maľby nesmierne dôležité, pretože sa vďaka nim dozvedáme, ako vyzeralo a ako vznikalo veľké umenie gréckeho osveta. Maľby dokumentujú, akým kultúrnym procesom sa grécke umenie včlenilo do umenia starovekého Ríma.
Pri odkrývaní mesta bola v Dome cudných milencov objavená miestnosť, ktorá sa v dobe erupcie Vezuvu v roku 79 práve maľovala. Stav zachovaných prác dovoľuje preskúmať všetky pozadia umeleckej tvorby a používaného náčinia.
Mozaiky.
Osobitnú skupinu grafickej výzdoby obytných miestností predstavujú mozaiky, z ktorých zaujme predovšetkým výzdoba podláh. Tá sa často vzťahovala k účelu, na aký bol priestor určený. Najbežnejším typom podlahovej výzdoby bol tzv. "opus signinum", vrstva malých úlomkov dlaždíc (ale aj lávy) zapustených do malty. Výzdoba podláh vytvárala geometrické motívy alebo pravidelné vzory. Inou technikou mozaikovej výzdoby bol tzv. "opus vermiculatum", ktorý sa vyznačoval ukladaním malých kúskov (niekedy s rozmermi menšími než jeden štvorcový centimeter) dlaždíc do výsledného obrazového výjavu (napr. známa "Alexandrova mozaika" z Faunovho domu). Tretím typom bol tzv. "opus sectile", kedy mozaikový obraz bol ohraničený štvorcom alebo kružnicou. Najjednoduchším typom mozaiky bol "opus tessellatum", pri ktorom vznikali geometrické vzory zložené z väčších úlomkov.
Zánik mesta.
Prvá tragédia (r. 62 po Kr.).
Mesto prežívalo veľký prerod od pôvodne poľnohospodárskeho mestečka k obchodnému centru, keď jeho sľubný vývoj narušilo 5. februára 62 po Kr. zemetrasenie. Nebola to celkom ničivá katastrofa, ale ani udalosť, ktorá by ľudí iba postrašila. Veľká časť mesta sa premenila na hromadu trosiek. Málo domov ostalo po záchvevoch zeme v obývateľnom stave. O vzhľade mesta po zemetrasení podáva svedectvo spisovateľ Lucius Annaeus Seneca v pojednaní "Naturales questiones".
Iba nepredstaviteľná húževnatosť a obrovské odhodlanie miestnych obyvateľov sa pričinili o to, že mesto vstávalo zo sutín. Opravovali sa poničené štvrte a opäť ožívala obchodná činnosť.
Druhá tragédia (r. 79 po Kr.).
Mesto sa ešte nestihlo definitívne spamätať z predošlej katastrofy a prišla druhá a nenapraviteľná apokalypsa. Obyvatelia v okolí Vezuvu (nielen Pompejčania ale ani severnejšie položeného Herculanea a južnejšieho Stabiae) netušili, že ich život sa odvíja v tieni aktívnej sopky. O tom, že Vezuv bol sopkou, vedeli iba poniektorí učenci. Ale aj z nich sa mnohí v hodnotení Vezuvu mýlili, keď sa nazdávali, že sopka je už definitívne vyhasnutá. Vôbec sa neuvažovalo, že by vulkán mohol iba „driemať“. Nemožno sa tomu čudovať, lebo nik sa nevedel rozpamätať, že by sa niekedy v minulosti bol ozval.
24. augusta 79, krátko popoludní, sa však prebudil k životu a vybuchol neúprosne ničivou silou.
Erupcii predchádzali rôzne varovné znamenia: z hlbín zeme bolo počuť hučanie, otriasala sa zem, domáce zvieratá i vtáky boli nepokojné, na niektorých miestach unikali z puklín zeme sírne výpary. Voda v studniach vyschla. 24. augusta sa sopka Vezuv naplno prebudila. Obyvatelia okolitých miest a mestečiek videli, že z krátera sopky vystupuje vysoký čierny dym, ktorý sa vo veľkých výškach rozširoval a dostával podobu borovice pínie. Mrak čierneho dymu zatienil slnko. Uprostred bieleho dňa zrazu nastala tma ako v noci.
Po svahoch masívu začala vytekať láva, na mesto sa čochvíľa zniesol dážď horúcej pemzy a kameňov, ktoré začali pokrývať mesto. Strechy a steny budov neuniesli obrovskú tiaž horniny a rúcali sa. Ľudia, ktorí nezahynuli pod krupobitím skál boli usmrtení jedovatými plynmi šíriacimi sa všetkými smermi. Tie spolu so sopečným popolom prenikali aj cez dvere a okná, takže ľudia sa nezachránili ani vo svojich príbytkoch.
Skaza trvala tri dni, potom nastalo ticho. Pompeje, zničené už v prvý deň, boli zasypané šesťmetrovou vrstvou jemného sopečného popola, kameňov a bahna zmiešaných s vodou. Smrť tu našlo dvadsaťtisíc ľudí. Počas nasledujúcich stáročí sa nadvlády nad kedysi prekvitajúcim krajom ujala príroda a biely príkrov z popola nahradil hustý borovicový les.
Obyvatelia, ktorí stihli zavčasu ujsť z mesta, sa zachránili. Po skončení katastrofy sa pokúšali vrátiť do mesta, ale nebolo to možné, preto si založili nové mesto (dnešné Pompei).
O tom, čo sa v Pompejach v ten strašný deň prihodilo, vieme dnes pomerne veľa nielen vďaka vykopávkam archeológov, ale tiež vďaka očitému svedectvu, ktoré zanechal Plínius Mladší. Na požiadanie historika Publia Cornelia Tacita napísal svoje spomienky na udalosti v podobe dvoch "Listov Tacitovi":
Na vlastnej koži pocítil tragédiu, ktorá ho pripravila o strýka, prírodovedca a veliteľa vojnovej flotily Plínia Staršieho. Ten vo vedeckom vytržení priplával na svojej lodi do blízkosti ohrozeného pobrežia a snažil sa zachrániť tých, ktorí ušli z mesta.
Okrem Plíniových listov existuje ešte iný opis tejto tragickej udalosti. Pochádza od významného rímskeho historika Lucia Cassia Dia, ktorý vo svojom rozsiahlom diele "Rímske dejiny" zachytil aj zmienku o skaze Pompejí, ale s odstupom pol druhého storočia.
Pompeje ako archeologická lokalita.
Objav Pompejí ako aj iných miest v oblasti, v ktorej sa život zastavil výbuchom Vezuvu v auguste roku 79, predstavoval zásadný a rozhodujúci krok v získavaní poznatkov o svete starovekého Ríma na vrchole jeho rozkvetu. Vykopávky v oblasti Vezuvu vyniesli na svetlo nedotknutý obraz života, ktorý nenarušili nasledujúce stáročia. Odkryli nielen poklady, často existujúce iba v tých najfantastickejších predstavách, ale tiež obraz bežného každodenného života v celej jeho rozmanitosti. V mnohom tiež zmenili dovtedy rozšírený, veľakrát idealizovaný náhľad na svet antických predkov.
Dôležitosť archeologických nálezov spočíva tiež v tom, že predstavujú hmatateľný príklad rímskej kultúry, ktorá civilizovala všetok vtedajší známy svet, a ktorá v konečnom dôsledku stála na počiatku dnešnej, modernej civilizácie.
Po ničivej skaze sa na viac ako pätnásť storočí Pompeje vytratili z pamäte ľudstva. Až v roku 1594 pri výkope zavlažovacieho kanála bola časť zaniknutého mesta náhodne objavená. Po dokončení prác sa s kopaním prestalo a všetko opäť zapadlo do zabudnutia. K tomu prispela i ďalšia silné erupcia Vezuvu v roku 1631, ktorá pokryla popolom aj už odhalené časti starovekého mesta. Nálezy objavené v uvedenom období sa v roku 1637 pokúsil identifikovať nemecký humanista a historik Lucas Holstenius.
Oficiálne sa vykopávky v Pompejach začali 30. marca 1748 na príkaz neapolského kráľa Karola IV. Počas prác trvajúcich celé ďalšie storočie sa podarilo objaviť hradby a hlavné verejné budovy. Až v roku 1763 však archeológovia nadobudli istotu, že kopú na mieste toho, čo ostalo z niekdajšieho mesta. V tomto prípade ešte nemožno hovoriť o systematickom výskume; hlavným cieľom bolo obohatenie bourbonských kráľovských zbierok.
Až v roku 1860 pod vedením Giuseppe Fiorelliho začal cieľavedomý prieskum a odkrývanie mesta rozkladajúceho sa na ploche niekoľkých desiatok hektárov. G. Fiorelli, skúsený archeológ, sa stal pre históriu pompejských objavov kľúčovou postavou. Predovšetkým priniesol nové metódy skúmania. Vylúčil nesúvislé a náhodné kopanie, neprekopával najskôr ulice, z ktorých by sa sa odspodu dostával do domov, ale vykopávky viedol zvrchu, aby zachránil všetky dôležité prvky budov. Zaviedol tiež poriadok do topografie odkrytých území, a to tak, že mesto rozčlenil na jednotlivé štvrte. Fiorelli bol tiež autorom myšlienky sadrových odliatkov, vďaka ktorým sa získavala nielen podoba tiel obetí výbuchu, ale aj korene stromov a všetky organické prvky, ktorá sa rozložili a zanechali po sebe prázdne miesto v sopečnom popole.
V podobnom duchu pokračovali aj Fiorelliho nasledovníci – M. Ruggero, G. de Petra, E. Pais, A. Sogliano, V. Spinazzola a ďalší.
Vykopávky, trvajúce bez prerušenia prakticky dodnes (stav odkrytia mesta dosiahol tri štvrtiny), vyniesli toto mesto na svetlo sveta a umožnili súčasníkom zrekonštruovať každú stránku života miestnych obyvateľov.
Citeľne do priebehu prác zasiahlo zemetrasenie v roku 1980, ktoré poškodilo množstvo budov.
O vzhľade niekdajšieho mesta si dnešný návštevník urobí najdokonalejšiu predstavu prejdením sa po jeho uliciach. Pozostatky obytných budov, obchodov, chrámov a ďalších verejných stavieb svedčia o bohatosti a dôležitosti Pompejí. Niekdajšie kvitnúce mesto, zasiahnuté nevídaným spôsobom a zničené uprostred plnej aktivity svojho každodenného života ako celok ohromuje a dojíma. Napriek stavu, v akom sa dnes nachádza, zanecháva silný dojem, návštevníci akoby cestovali v čase.
Najdramatickejšie stopy hroznej udalosti predstavujú sadrové odliatky obetí, získané zaliatím dutých odtlačkov, ktoré v kompaktnej mase zanechali telá, znehybnené v polohe, v akej sa nachádzali v posledných okamihoch života. Výskumy umožnili súčasnému človeku pochopiť, ako vyzerali rímske mestá, aké mali budovy, akým aktivitám sa venovali ich obyvatelia. Všetky tieto aspekty prispievajú k tomu, že Pompeje patria k najznámejším a najvyhľadávanejším archeologickým pamiatkam na svete. V konečnom dôsledku znamenali zápis Pompejí a neďalekých pamiatok v Herculaneu, Stabiae a v Torre Annunziata do Zoznamu Svetového dedičstva UNESCO.
Najvýznamnejšie miesta.
Pompeje v čase svojho najväčšieho rozmachu dominovali celému územiu južne od Vezuvu a od morského pobrežia, ktoré pred dvetisíc rokmi nebolo ďaleko, siahali hlboko do vnútrozemia.
Mesto bolo obohnané mocnými dvojitými hradbami, vyplnenými násypom a postavenými z veľkých kvádrov. Svojou dĺžkou tritisíc dvesto metrov obklopovali celé mesto. Za vonkajším múrom bola hlboká priekopa a za vnútorným múrom násyp. Cez hradby viedlo osem brán. Najdôležitejšími boli "Porta Marina" a "Porta Ercolano" (severne od predchádzajúcej), ktorými sa do mesta vstupovalo zo západu. Za bránou "Porta Marina" začínala rovnomenná ulica, vyúsťujúca priamo na pompejskom hlavnom fóre.
Hlavné fórum.
Bolo centrom verejného, politického, hospodárskeho a náboženského života mesta. Na dláždenom námestí s rozmermi 38 x 157 metrov stávalo viacero budov rôzneho určenia. Na južnej strane bola do námestia obrátené budova mestskej rady ("curia") susediaca s administratívnymi budovami aedilov a diumvirov. V závere fóra na severnej strane stál Jupiterov chrám zľava doplnený Germanicovým víťazným oblúkom. Dlhšie strany vypĺňali zo západu bazilika, ktorú využíval súdny tribunál, Apolónov chrám a trh s obilninami ("Forum olitorium"). Východné ohraničenie tvorili tzv. volebná budova ("comitium"), budova Eumachie, Vespasiánov chrám a krytý trh ("macellum"). Priestranstvo fóra dopĺňala sochárska výzdoba.
Jupiterov chrám.
Hlavná náboženská stavba Pompejí zasvätená kultu najvyššieho rímskeho božstva stávala na severnej strane, v závere hlavného fóra. Predstavovala typickú stavbu vybudovanú v tzv. italickom stavebnom štýle.
Bazilika.
Budova baziliky (rozmery 24 x 55 metrov) stojaca po ľavej južnej strane fóra bola najvýznamnejšou a najstaršou svetskou verejnou stavbou v meste. Ide o ukážkový príklad predrománskej architektúry. Pochádzala z obdobia rokov 120 – 80 pred Kr. Počas svojej histórie prešla niekoľkými funkciami (o. i. bola napr. krytou tržnicou), no v 1. storočí po Kr. začala plniť funkciu správnu a justičnú. K tomuto účelu bol v jej závere postavený poschodový "tribunál", krásna budova v helenistickom štýle so schodiskami po jej bokoch. Vnútrajšok baziliky obklopený obrovským peristylom s dvadsiatimiôsmimi, desať metrov vysokými korintskými stĺpmi bol otvorený.
Významnou stavbou stojacou na fóre bola tzv. Budova Eumachie, nachádzajúca sa oproti bazilike, postavená kňažnou Eumachiou pre združenie tkáčov, plátenníkov a farbiarov plátna, ktorí tvorili veľmi významnú a váženú časť remeselníkov. Rozmerovo sa približovala bazilike. Ústrednú časť budovy tvoril dvor obkolesený arkádami, za ktorými sa nachádzali sklady pre uschovávanie a predvádzanie látok. Z bohatej architektonickej a umeleckej výzdoby dnes neostalo prakticky nič; iba portál ozdobený vytesanými akantovými listami svedčí o bohatosti a umeleckej nádhere stavby.
Pravé ohraničenie fóra vypĺňali ešte dva chrámy – Vespasianov chrám so zaujímavým reliéfne zdobeným obetným oltárom a Chrám Lariov, ktorého pomenovanie bolo odvodené zo sôch božstiev majúcich chrániť mesto – "lares publici".
Poslednou z tzv. veľkých stavieb na fóre je macellum na pravej strane severného záveru. Komplex budov, postavených v cisárskej dobe slúžil ako zastrešený trh. Vnútorný dvor budovy vypĺňala vodná nádrž s rybami a rotunda s kupolou ("tholos").
Apolónov chrám.
Chrám zasvätený tomuto božstvu, ochrancovi mesta, stával v posvätnom okrsku naľavo priliehajúcom k fóru.
Severne do fóra ústili dve ulice – zľava "Vicolo delle thermae" a sprava "Via del Foro" s Tiberiovým víťazným oblúkom. Priestor medzi týmito ulicami vypĺňali verejné kúpele ("thermae"), najmenšie spomedzi pompejských kúpeľov. Pochádzali z raných rímskych čias. Vynikali bohatou freskovou a štukovou výzdobou.
Zaujímavou a historicky cennou budovou, ležiacou priamo za kúpeľmi, bola obytná stavba zvaná Dom Tragického básnika pochádzajúca z obdobia 2. storočia pred Kr. V obytných miestnostiach sa našla nádherná fresková výzdoba – "Obetovanie Ifigénie", "Únos Bríseidy" ako aj mozaika s námetom skúšky v tragickom divadle, podľa ktorej bol dom pomenovaný.
Priamym pokračovaním "Via del Foro" bola jedna z najznámejších pompejských ulíc – Merkúrova ulica ("Via di Mercurio") – vedúca až k severným hradbám. Prvou stavbou tu bol Caligulov víťazný oblúk. Merkúrova ulica bola najmä obytnou zónou, na ktorej stávalo niekoľko zaujímavých stavieb.
Pred bránou Porta Ercolano sa nachádzal okrsok, ktorého stredom prechádzala Ulica pohrebísk ("Via dei Sepolcri"). Tu bolo objavených niekoľko pohrebísk. Na konci ulice sa nachádzala jedna z umelecky najhodnotnejších stavieb Pompejí – tzv. Vila Mystérií. Stavba predstavovala honosnú rezidenciu, ktorá počas svojho vývoja mala rôzne využitie. Najzaujímavejšou časťou domu bola tzv. Sieň mystérií, ktorej steny i dnes pokrývajú neobyčajné maľby predstavujúce momenty zasväcujúceho rituálu počas tzv. dionýzskych mystérií.
K zaujímavým objektom na "Via di Mercurio" patrili Dom Malej fontány a Dom Veľkej fontány nazvané podľa objavených, umelecky cenných fontán zdobených mozaikami a štukami.
Faunov dom.
Stával neďaleko miesta vyústenia ulica "Via della Fortuna" do "Via di Mercurio". Dom, ktorý za svoje pomenovanie vďačí soške tancujúceho rímskeho boha, sa stal známym predovšetkým unikátnym nálezom podlahovej mozaiky, najväčšej zachovanej mozaiky klasickej antiky, zachytávajúcej bojovú scénu medzi Alexandrom Veľkým a perzským kráľom Dareiom III.
Dom Vettiovcov.
Susedil na nároží s Faunovým domom. Patril dvom miestnym obchodníkom, po ktorých dostal svoje pomenovanie. Stal sa známym vďaka nádhernej nástennej výmaľbe, ktorá dodnes vyniká sviežosťou farieb.
Po pravej strane Domu Vettiovcov sa cez ulicu "Via degli Scienziati" nachádzal Dom Pozlátených Amorkov, bohaté patricijské obydlie, dokazujúce svojou umeleckou a štylisticky bohatou výzdobou postavenie svojho majiteľa.
Nádhernou freskovou výzdobou, čerpajúcou námety z antickej mytológie vynikal Dom Marca Lucretia Frontona.
Najdlhšou ulicou v meste bola Ulica hojnosti ("Via dell'Abbondanza"), vychádzajúca z južnej pravej časti fóra a pokračujúc severovýchodným smerom končila pri najvýchodnejšej bráne "Porta Sarno". Prvou významnou stavbou smerom od fóra boli Stabijské kúpele ("Thermae Stabiane"), najväčšie, najstaršie, no súčasne najlepšie zachované kúpele spomedzi všetkých troch v Pompejach. Pochádzajú už z raných čias rímskeho panstva nad mestom. Zaujímavé boli svojim dispozičným riešením, keď súčasťou areálu okrem samotných priestorov slúžiacich na očistu boli i cvičiská. Dnes sú Stabijské kúpele využívané o. i. na vystavenie vitrín so sadrovými odliatkami tiel obetí.
"Via dell'Abbondanza" bola nielen obytnou ale aj obchodnou ulicou s množstvom pohostinstiev ("thermopolium") či remeselníckych dielní (práčovne, sklady). Stavbou známou predovšetkým preslávenou portrétnou freskou svojho majiteľa a jeho manželky bol Dom Paquia Procula.
Trojuholníkové fórum.
Vľavo od južnej brány "Porta Stabia" sa nachádzalo druhé, menšie, tzv. Trojuholníkové fórum. Vstup na toto námestie, nazvané podľa tvaru, ktorý námestie zaberalo, bol riešený cez monumentálny vchod ("propyleum"), tvorený šiestimi iónskymi stĺpmi. Celé námestie bolo obklopené arkádami dórskych stĺpov. Na námestí stával dórsky chrám zasvätený legendárnemu zakladateľovi mesta Herkulovi. Bol postavený podľa vzoru gréckych chrámov v, od Pompejí južne ležiacom, Paeste.
Pravé ohraničenie Trojuholníkového fóra tvoril priestor, ktorého podstatnú časť zaberalo Veľké divadlo. Súčasnú podobu dostalo v Augustovej dobe, kedy bolo rozšírené a prispôsobené zvyšujúcim sa nárokom. Hľadisko pre päťtisíc osôb, obrátené smerom na juh, bolo pred slnkom a nepriazňou počasia chránené zatiahnuteľnou plachtou ("velarium"). Javisko bolo umelecky stvárnené monumentálnou fasádou dekorovanou stĺpmi, sochami a striekajúcimi fontánami. Za javiskom bol štvorhranný priestor ohraničený arkádami. Pôvodne ho zakrývala strecha podopieraná dórskymi stĺpmi ("porticus post scaenam"). Tu sa schádzalo publikum pred predstaveniami a počas prestávok. Za cisárskych čias slúžil ako kasárne pre gladiátorov.
Z pravej strany sa k Veľkému divadlu pripájalo Malé divadlo, tzv. Ódeion. Postavené bolo v roku 80 pred Kr.
Severne od Veľkého divadla ležali dva chrámy – Isidin chrám a menší, v meste druhý Jupiterov chrám. Prvý, zasvätený kultu egyptskej Isis, bol po prvom zemetrasení v roku 62 po Kr. opravený. Átrium tvorilo šesť korintských stĺpov. Chrám stál v posvätnom okrsku. Druhý chrám, pochádzajúci z predrímskych čias, niesol zasvätenie Jupitera Melichiosa, importovaného z pogréčtenej Sicílie.
Južne od ulice "Via dell'Abbondanza" sa nachádzajú vykopávky ulíc a budov, ktoré boli realizované v posledných obdobiach. Zrejme najsugestívnejšie pôsobí nález v tzv. Záhrade utečencov. Pri hroznej tragédii tu našlo svoju smrť trinásť členov rodiny, ktorých sadrové odliatky tu odpočívajú v pózach posledných chvíľ života.
Priestor na východnom cípe mesta, medzi bránami "Porta nuceria" a "Porta Sarno" vypĺňali dve monumentálne stavby. Celkom v zovretí hradieb ležal amfiteáter ("amphitheatrum"), pochádzajúci z roku 80 pred Kr. Amfiteáter má veľký historický význam: je najstarším známym amfiteátrom na svete. Hľadisko s rozmermi 135 x 104 metrov malo kapacitu dvadsaťtisíc osôb. Tvorilo ho tridsaťpäť stupňov pre divákov, z ktorých prvých päť nad arénou ("ima cavea") bolo vyhradených pre významných návštevníkov a vážených občanov mesta. Na rozdiel od všetkých neskorších amfiteátrov sa pod arénou nenachádzali podzemné priestory.
Vľavo sa k amfiteátru primkýnala Veľká palaistra ("Palaestra Grande"), veľký trávnatý ohradený priestor (130 x 140 metrov) určený pre cvičenia a významné manifestácie. Palestru ohraničovali arkády s iónskymi stĺpmi. Centrálnu časť palestry vypĺňal bazén.
Pompeje v populárnej kultúre.
Hudobná skupina Pink Floyd nahrala v priestoroch amfiteátra v Pompejách živé vystúpenie "Pink Floyd - Live At Pompeii".

</doc>
<doc id="3292" url="https://sk.wikipedia.org/wiki?curid=3292" title="1957">
1957



</doc>
<doc id="3293" url="https://sk.wikipedia.org/wiki?curid=3293" title="6. marec">
6. marec



</doc>
<doc id="3295" url="https://sk.wikipedia.org/wiki?curid=3295" title="Akkra">
Akkra

Akkra je hlavné a najväčšie mesto Ghany.
Externé odkazy.
Oficiálna stránka 

</doc>
<doc id="3296" url="https://sk.wikipedia.org/wiki?curid=3296" title="Medzikontinentálna balistická strela">
Medzikontinentálna balistická strela



</doc>
<doc id="3297" url="https://sk.wikipedia.org/wiki?curid=3297" title="ICBM">
ICBM



</doc>
<doc id="3312" url="https://sk.wikipedia.org/wiki?curid=3312" title="19. storočie">
19. storočie

19. storočie bolo storočie, ktoré trvalo od 1. januára 1801 do 31. decembra 1900. 19. storočie bolo deviatym storočím 2. tisícročia.
19. storočie zaznamenalo veľké množstvo spoločenských zmien; otroctvo bolo zrušené a prvá a druhá priemyselná revolúcia (ktoré sa tiež prekrývajú s 18. a 20. storočím) viedli k masívnej urbanizácii a oveľa vyššej úrovni produktivity, zisku a prosperity. Islamské zbrane strelného prachu boli formálne rozpustené a európsky imperializmus priniesol veľkú časť južnej Ázie, juhovýchodnej Ázie a takmer celej Afriky pod koloniálnu vládu.
Bolo poznačené kolapsom španielskeho impéria, zuluského štátu, prvého francúzskeho cisárstva, svätej rímskej ríše a Mughalskej ríše. Toto vydláždilo cestu pre rastúci vplyv Britského impéria, Ruskej ríše, Spojených štátov, Nemeckého cisárstva (v podstate nahradilo Svätú rímsku ríšu), druhého francúzskeho cisárstva, Talianskeho kráľovstva a Japonského cisárstva. Po porážke Francúzskeho cisárstva a jej indických spojencov v napoleonských vojnách sa britská a ruská ríša výrazne rozšírili a stali sa poprednými svetovými mocnosťami. Ruská ríša sa rozšírila na Kaukaz a do strednej a ďalekej východnej Ázii.
Britské impérium rástlo rýchlo v prvej polovici storočia, najmä s rozširovaním rozsiahlych území v Kanade, Austrálii, Južnej Afrike a silne osídlenej Indii a v posledných dvoch desaťročiach storočia v Afrike. Do konca storočia ovládalo Britské impérium pätinu svetovej pôdy a jednu štvrtinu svetovej populácie. Počas post-napoleonského obdobia sa presadilo to, čo sa stalo známym ako Pax Britannica, ktoré vo veľkom rozsahu vyvolalo bezprecedentnú globalizáciu a hospodársku integráciu.
Celkovo.
Prvá elektronika sa objavila v 19. storočí so zavedením elektrického relé v roku 1835, telegrafu a jeho protokolu Morseovej abecedy v roku 1837, prvého telefonátu v roku 1876 a prvej funkčnej žiarovky v roku 1878. 
19. storočie bolo obdobím rýchleho zrýchľovania vedeckých objavov a vynálezov s výrazným vývojom v oblastiach matematiky, fyziky, chémie, biológie, elektriny a metalurgie, ktoré položili základy technologickému pokroku 20. storočia. Priemyselná revolúcia sa začala vo Veľkej Británii a rozšírila sa do kontinentálnej Európy, Severnej Ameriky a Japonska. Japonsko sa pustilo do programu rýchlej modernizácie po Meidži íšin a potom porazilo Čínu počas dynastie Čching v prvej čínsko-japonskej vojne. Pokrok v medicíne a pochopenie anatómie ľudí a prevencie chorôb sa uskutočnili v 19. storočí a čiastočne zodpovedali za rýchle zrýchlenie rastu populácie v západnom svete. Počet obyvateľov Európy sa v priebehu 19. storočia zdvojnásobil, z približne 200 miliónov na viac ako 400 miliónov. Zavedenie železníc prinieslo po stáročia prvé veľké pokroky v pozemnej doprave, zmenilo spôsob, akým ľudia žili a získavali tovar, a podnietilo hlavné urbanizačné pohyby v krajinách po celom svete. Mnoho miest na celom svete v tomto storočí prekonali viac ako milión obyvateľov. Londýn sa stal najväčším mestom na svete a hlavným mestom Britského impéria. Jeho populácia sa zvýšila z 1 milióna v roku 1800 na 6,7 milióna o storočie neskôr. Počas tohto storočia boli preskúmané posledné zostávajúce neobjavené zemské masy Zeme, vrátane rozsiahlych oblastí vnútrozemia Afriky a Ázie. S výnimkou extrémnych zón Arktídy a Antarktídy boli presné a podrobné mapy sveta dostupné do 90. rokov 20. storočia. Liberalizmus sa stal popredným reformným hnutím v Európe.
Po celom svete bolo otroctvo veľmi obmedzené. Po úspešnej vzbure otrokov na Haiti, Británia a Francúzsko zintenzívnili boj proti barbarským pirátom a podarilo sa im zastaviť zotročovanie Európanov. Zákon o zrušení otroctva vo Veľkej Británii prinútil britské kráľovské námorníctvo ukončiť svetový obchod s otrokmi. Prvou koloniálnou ríšou v storočí, ktorá zrušila otroctvo, boli Briti, ktorí tak urobili v roku 1834. Americký 13. pozmeňujúci a doplňujúci návrh po ich občianskej vojne v roku 1865 zrušil otroctvo a v Brazílii bolo otroctvo zrušené v roku 1888 (pozri abolicionizmus). Podobne bolo v roku 1861 v Rusku zrušené poddanstvo.
19. storočie bolo pozoruhodné v rozsiahlom formovaní nových sídelných základov, ktoré boli obzvlášť rozšírené v Severnej Amerike a Austrálii, pričom v určitom okamihu storočia bola významná časť najväčších miest oboch kontinentov založená. Chicago v Spojených štátoch a Melbourne v Austrálii v prvých desaťročiach neexistovali, avšak do konca storočia sa stali druhým najväčším mestom Spojených štátov, respektíve Britskej ríše. V 19. storočí opustilo Európu približne 70 miliónov ľudí, pričom väčšina migrovala do Spojených štátov.
V 19. storočí tiež došlo k rýchlemu vytvoreniu, rozvoju a kodifikácii mnohých športov, najmä v Británii a Spojených štátoch. Počas 19. storočia sa rozvíjal futbal, ragby, baseball a mnoho ďalších športov, zatiaľ čo britské impérium uľahčovalo rýchle šírenie športu, napríklad kriketu, do mnohých rôznych častí sveta. Dámska móda bola v tomto období veľmi citlivou témou, pretože ženy, ktoré ukazuovali svoje členky, sa považovali za škandalózne.
19. storočie znamenalo tiež pád osmanskej vlády Balkánu, ktorá viedla k vytvoreniu Srbska, Bulharska, Čiernej Hory a Rumunska v dôsledku druhej rusko-tureckej vojny, ktorá sama o sebe nasledovala po veľkej krymskej vojne.
Vojny.
Napoleonské vojny.
Napoleonské vojny boli séria významných konfliktov od roku 1803 do roku 1815, ktoré stavali Francúzske cisárstvo a jej spojencov pod vedením Napoleona I. proti kolísajúcemu zoskúpeniu európskych mocností, ktoré sa formovali do rôznych koalícií, financovaných a zvyčajne vedených Spojeným kráľovstvom. Vojny pramenili z nevyriešených sporov spojených s francúzskou revolúciou a jej výsledného konfliktu.Po francúzskej revolúcii získal Napoleon Bonaparte vo Francúzsku v roku 1799 moc. V roku 1804 sa korunoval za francúzskeho cisára.
V roku 1805 Francúzsko zvíťazilo nad rakúsko-ruskou armádou v bitke pri Slavkove, ktorá ukončila vojny tretej koalície. V dôsledku Bratislavského mieru bola Svätá rímska ríša zničená. 
Neskoršie úsilie bolo menej úspešné. V španielskej vojne za nezávislosť sa Francúzsko neúspešne pokúsilo ustanoviť Jozefa Bonaparteho za španielskeho kráľa. V roku 1812 mala francúzska invázia do Ruska masívne francúzske straty a bola zlomovým bodom napoleonských vojen.
V roku 1814, po porážke vo vojne šiestej koalície, sa Napoleon vzdal a bol vyhostený na ostrov Elba. Neskôr toho roku utiekol do vyhnanstva a začal vládnuť sto dní predtým, ako bol nakoniec porazený v bitke pri Waterloo a vyhnaný na ostrov Svätá Helena, čo je ostro v južnom Atlantickom oceáne.
Po Napoleonovej porážke sa konal Viedenský kongres, ktorý mal určiť nové hranice krajín. 
Nezávislosť Latinskej Ameriky.
Väčšina krajín Strednej Ameriky a Južnej Ameriky získala v 19. storočí nezávislosť od koloniálnych vládcov. V roku 1804 získala Haiti nezávislosť od Francúzska. V Mexiku bola mexická vojna za nezávislosť desaťročným konfliktom, ktorý sa skončil mexickou nezávislosťou v roku 1821.
V dôsledku napoleonských vojen sa kráľovská rodina Portugalska v rokoch 1808 – 1821 presťahovala do Brazílie, čo viedlo k tomu, že Brazília mala samostatnú monarchiu od Portugalska.
Stredoamerická federatívna republika získala nezávislosť od Španielska v roku 1821 a od Mexika v roku 1823. Po niekoľkých povstaniach sa federácia do roku 1841 rozpustila v nezávislých krajinách Guatemaly, Salvádoru, Hondurasu, Nikaragui a Kostariky.
V roku 1830 sa rozpustil post-koloniálny štát Veľká Kolumbia a miesto neho vznikli štáty Kolumbia (vrátane dnešnej Panamy), Ekvádor a Venezuela.
Revolúcie v roku 1848.
Revolúcie v roku 1848 boli radom politických otrasov v celej Európe v roku 1848. Revolúcie mali v podstate demokratický a liberálny charakter s cieľom odstrániť staré monarchické štruktúry a vytvoriť nezávislé národné štáty.
Prvá revolúcia sa začala v januári na Sicílii. Revolúcie sa potom rozšírili po Európe po samostatnej revolúcii, ktorá sa začala vo februári vo Francúzsku. Postihnutých bolo viac ako 50 krajín, ale bez ich koordinácie alebo spolupráce medzi ich príslušnými revolucionármi.
Podľa Evansa a von Strandmanna (2000) boli niektoré z hlavných faktorov, ktoré k nim prispeli, rozšírená nespokojnosť s politickým vedením, požiadavky na väčšiu účasť na vláde a demokracii, požiadavky na slobodu tlače, ďalšie požiadavky pracujúcej triedy, rozmach nacionalizmu a preskupenie zavedených vládnych síl.
Zrušenie otroctva a americká občianska vojna.
Abolicionistické hnutie dosiahlo úspech v 19. storočí. Obchod s otrokmi privezených cez Atlantik bol zrušený v roku 1808 a do konca storočia takmer každá vláda zakázala otroctvo. Zákon o zrušení otroctva z roku 1833 zakázal otroctvo v celom britskom impériu a Lei Áurea zrušila otroctvo v Brazílii v roku 1888.
Abolicionizmus v Spojených štátoch pokračoval až do konca americkej občianskej vojny. Medzi inými boli Frederick Douglass a Harriet Tubmanová dvaja z mnohých amerických abolicionistov, ktorí pomáhali vyhrať boj proti otroctvu. 
Americká občianska vojna sa konala v rokoch 1861 – 1865. Jedenásť južných štátov vystúpilo zo Spojených štátov, najmä z dôvodu obáv týkajúcich sa otroctva. V roku 1863 prezident Abraham Lincoln vydal vyhlásenie o emancipácii. Trinásty dodatok ústavy ratifikovaný v roku 1865 oficiálne zrušil otroctvo v celej krajine.
Päť dní potom, čo sa Robert E. Lee vzdal Appomattox Court house vo Virginii, bol Lincoln zavraždený hercom a sympatizantom Konfederácie Johnom Wilkesom Boothom.
Úpadok Osmanskej ríše.
V roku 1830 sa Grécko stalo prvou krajinou, ktorá sa po gréckej vojne za nezávislosť odtrhla od Osmanskej ríše. V roku 1831 došlo k veľkému bosnianskemu povstaniu proti osmanskej vláde. V roku 1817 sa Srbské kniežatstvo stalo suverenitou Osmanskej ríše a v roku 1867 schválilo ústavu, ktorá definovala jeho nezávislosť od Osmanskej ríše. V roku 1876 Bulhari podnietili aprílové povstanie proti osmanskej vláde. Po rusko-tureckej vojne uznala Berlínska zmluva formálnu nezávislosť Srbského kniežatstva, Čiernej Hory a Rumunska. Bulharsko sa stáva autonómnym.
Čína: Povstanie tchaj-pchingov.
Povstanie tchaj-pchingov bola najkrvavejším konfliktom 19. storočia a viedla k úmrtiam 20 miliónov ľudí. Ich vodca, Hong Xiuquan, sa vyhlásil za mladšieho brata Ježiša Krista a vyvinul nové čínske náboženstvo známe ako Spoločnosť bohoslužieb. Po vyhlásení založenia nebeského kráľovstva Tchaj-pchinga v roku 1851 dobyla tchaj-pchingská armáda veľkú časť Číny a v roku 1853 zajala Nanking. V roku 1864, po smrti Hong Xiuquan, jednotky Čching znovu chytili Nanking a ukončili povstanie.
Japonsko: Obnova Meidži.
Počas obdobia Edo sa Japonsko vo veľkej miere snažilo izolovať zahraničnú politiku. V roku 1853 sa americký námorník Commodore Matthew C. Perry vyhrážal japonskému hlavnému mestu Edo bojovými loďami a požadoval, aby súhlasili s otvoreným obchodom. To viedlo k otvoreniu obchodných vzťahov medzi Japonskom a zahraničím, pričom politika Sakoku sa formálne skončila v roku 1854.
V roku 1872 japonská vláda pod cisárom Mucuhitom odstránila systém daimyō a vytvorila silnú ústrednú vládu. Ďalšie reformy zahŕňali zrušenie triedy samurajov, rýchlu industrializáciu a modernizáciu vlády, pričom sa dôsledne riadili európskymi modelmi.
Kolonializmus.
V roku 1862 získalo Francúzsko svoje prvé územie v juhovýchodnej Ázii a v roku 1863 si pripojilo Kambodžu.
Afrika.
V Afrike viedli európske prieskumy a technológie ku kolonizácii takmer celého kontinentu do roku 1898. Nové lieky, ako napríklad chinín a pokročilejšie strelné zbrane, umožnili európskym národom dobyť pôvodné populácie.
Medzi motívy delenia Afriky patrila národná hrdosť, túžba po surovinách a kresťanská misijná činnosť. Británia prevzala kontrolu nad Egyptom, aby zabezpečila kontrolu nad Suezským prieplavom. Francúzsko, Belgicko, Portugalsko a Nemecko mali tiež významné kolónie. Berlínska konferencia v rokoch 1884 – 1885 sa pokúsila dosiahnuť dohodu o koloniálnych hraniciach v Afrike, ale spory pokračovali tak medzi európskymi mocnosťami, ako aj odporom pôvodného obyvateľstva.
V roku 1867 boli objavené diamanty v oblasti Kimberley v Južnej Afrike. V roku 1886 bolo v Transvaali objavené zlato. To viedlo ku kolonizácii Britov v južnej Afrike a obchodných záujmov pod vedením Cecila Rhodesa.
Veda a technológia.
V 19. storočí sa veda stala povolaním; termín vedec bol vytvorený v roku 1833 Williamom Whewellom, ktorý čoskoro nahradil starší termín (prírodného) filozofa. Medzi najvplyvnejšie myšlienky 19. storočia patrili myšlienky Charlesa Darwina (spolu s nezávislými výskumami Alfreda Russela Wallaceho), ktorý v roku 1859 vydal knihu "Pôvod druhov", ktorá predstavila myšlienku evolúcie prirodzeným výberom. Ďalším dôležitým medzníkom v medicíne a biológii bolo úspešné úsilie dokázať choroboplodnú chorobu. Následne Louis Pasteur vyrobil prvú vakcínu proti besnote a tiež urobil mnoho objavov v oblasti chémie vrátane asymetrie kryštálov. V chémii vytvoril Dmitrij Mendelejev podľa atómovej teórie Johna Daltona prvú periodickú tabuľku prvkov. Vo fyzike viedlo experimenty, teórie a objavy Michaela Faradaya, André-Marie Ampèra, Jamesa Clerka Maxwella a ďalších k vytvoreniu elektromagnetizmu ako nového odvetvia vedy. Termodynamika viedla k pochopeniu tepla a bol definovaný pojem energie. Medzi ďalšie významné nálezy patria objavy odhaľujúce podstatu atómovej štruktúry a hmoty, súčasne s chémiou – a nových druhov žiarenia. V astronómii bola objavená planéta Neptún. V matematike pojem komplexných čísel konečne dozrel a viedol k následnej analytickej teórii; začali tiež používať hyperkomplexné čísla. Karl Weierstrass a ďalší vykonali aritmetizáciu analýzy funkcií reálnych a komplexných premenných. Po takmer dvetisíc rokoch došlo k novému vývoju geometrie nad rámec klasických teórií Euklidov. Matematická veda logiky mala po obdobne dlhej dobe stagnácie revolučný prielom. Najdôležitejším krokom vo vede v tejto dobe však boli myšlienky formulované tvorcami elektrotechniky. Ich práca zmenila tvár fyziky a umožnila vznik nových technológií: Thomas Alva Edison dal svetu praktickú každodennú žiarovku. Nikola Tesla propagoval asynchrónny motor, vysokofrekvenčný prenos elektriny a diaľkové ovládanie. Ďalšími novými vynálezmi boli elektrická telegrafia a telefón.
Kultúra.
Literatúra.
Na literárnom fronte sa nové storočie začalo romantizmom, hnutím, ktoré sa šírilo po celej Európe v reakcii na racionalizmus 18. storočia a vyvíja sa viac-menej v súlade s priemyselnou revolúciou s návrhom reagovať proti dramatickým zmenám spôsobeným prírodou pomocou parného motora a železnice. William Wordsworth a Samuel Taylor Coleridge sa považujú za iniciátorov novej školy v Anglicku, zatiaľ čo na kontinente nemecké hnutie "Sturm und Drang" rozširovalo svoj vplyv až do Talianska a Španielska. Napoleonské vojny brzdili francúzske umenie, avšak rýchlo sa rozvíjalo. Modernizmus sa začal.
Goncourts a Émile Zola vo Francúzsku a Giovanni Verga v Taliansku produkovali niektoré z najlepších prírodovedných románov. Talianske prírodovedné romány sú obzvlášť dôležité v tom, že dávajú sociálnu mapu nového zjednoteného Talianska ľuďom, ktorí dovtedy neboli dostatočne informovaní o svojej etnickej a kultúrnej rozmanitosti. Počas 19. storočia sa uskutočňoval obrovský literárny vzostup. Medzi najslávnejších spisovateľov patria Rusi Alexandr Puškin, Nikolaj Gogoľ, Lev Tolstoj, Anton Čechov a Fiodor Dostojevskij; Angličania Charles Dickens, John Keats, Alfred Tennyson a Jane Austenová; Škót sir Walter Scott; Ír Oscar Wilde; Američania Edgar Allan Poe, Ralph Waldo Emerson a Mark Twain; a Francúzi Victor Hugo, Honoré de Balzac, Jules Verne, Alexandre Dumas a Charles Baudelaire.
Niektorí slovenskí literárni spisovatelia, básnici a novelisti boli: Ján Botto, Ľudovít Štúr, Janko Kráľ, Samo Chalúpka, Janko Matúška, Michal Miloslav Hodža, Jonáš Záborský, Pavol Országh-Hviezdoslav, Jozef Ignác Bajza, Ján Kollár, Pavol Jozef Šafárik, Pavol Dobšinský, Martin Kukučín, Ľudmila Podjavorinská, Jozef Gregor-Tajovský, Božena Slančíková-Timrava a Svetozár Hurban-Vajanský.
Vizuálni umelci, maliari, sochári.
Realizmus a romantizmus začiatkom 19. storočia ustúpili impresionizmu a postimpresionizmu v neskoršej polovici storočia, pričom Paríž bol dominantným umeleckým hlavným mestom sveta. Medzi maliarmi 19. storočia boli:
Hudba.
Sonátová forma dozrievala počas klasickej éry a stala sa primárnou formou inštrumentálnych skladieb v priebehu 19. storočia. Väčšina hudby z 19. storočia bola označovaná ako romantická. Počas tejto éry žilo mnoho veľkých skladateľov, ako napríklad Ludwig van Beethoven, Franz Liszt, Fryderyk Chopin, Piotr Iljič Čajkovskij a Richard Wagner. Zoznam obsahuje:

</doc>
<doc id="3313" url="https://sk.wikipedia.org/wiki?curid=3313" title="1795">
1795



</doc>
<doc id="3314" url="https://sk.wikipedia.org/wiki?curid=3314" title="18. storočie">
18. storočie

18. storočie je storočie, ktoré trvalo od roku 1701 do roku 1800.
1. tisícročie | 2. tisícročie | 3. tisícročie
16. storočie | 17. storočie | 18. storočie | 19. storočie | 20. storočie | 21. storočie
0. roky | 10. roky | 20. roky | 30. roky | 40. roky
50. roky | 60. roky | 70. roky | 80. roky | 90. roky

</doc>
<doc id="3317" url="https://sk.wikipedia.org/wiki?curid=3317" title="384 pred Kr.">
384 pred Kr.



</doc>
<doc id="3318" url="https://sk.wikipedia.org/wiki?curid=3318" title="322 pred Kr.">
322 pred Kr.



</doc>
<doc id="3319" url="https://sk.wikipedia.org/wiki?curid=3319" title="322 pred Kr">
322 pred Kr



</doc>
<doc id="3320" url="https://sk.wikipedia.org/wiki?curid=3320" title="384 pred Kr">
384 pred Kr



</doc>
<doc id="3321" url="https://sk.wikipedia.org/wiki?curid=3321" title="Streda">
Streda

Streda je jeden zo siedmich dní v týždni. Na Slovensku je to tretí deň v týždni, ale v niektorých oblastiach sveta sa ráta ako štvrtý deň, pretože sa týždeň začína nedeľou.

</doc>
<doc id="3323" url="https://sk.wikipedia.org/wiki?curid=3323" title="Pondelok">
Pondelok

Pondelok je jeden zo siedmich dní v týždni. Na Slovensku aj podľa štandardu ISO je pondelok prvým dňom týždňa (medzinárodný štandard ISO 8601, definuje pondelok ako prvý deň týždňa), ale v niektorých oblastiach sveta sa považuje za deň druhý, prípadne tretí. Pondelkom sa taktiež začína pracovný týždeň.
Slovenský názov dňa pochádza od slova nedeľa, ide o skrátené "po nedeli" (po rusky понедельник – ponedeľnik). Stará severčina pondelok pomenovala po bohovi Mesiaca (Máni).

</doc>
<doc id="3324" url="https://sk.wikipedia.org/wiki?curid=3324" title="Utorok">
Utorok

Utorok je jeden zo siedmich dní v týždni. Na Slovensku je druhý deň týždňa (staroslov. vtor = iný, druhý), ale v niektorých oblastiach sveta sa ráta ako tretí deň, pretože sa týždeň začína nedeľou.
Utorok v iných jazykoch.
V angličtine sa utorok povie "Tuesday". V španielčine "Martes", ako Mars. Stará severčina utorok pomenovala po bohu Týrovi.

</doc>
<doc id="3325" url="https://sk.wikipedia.org/wiki?curid=3325" title="Štvrtok">
Štvrtok

Štvrtok je jeden zo siedmich dní v týždni. Na Slovensku je to štvrtý deň v týždni (od štvrtý), ale v niektorých oblastiach sveta sa ráta ako piaty deň, pretože sa týždeň začína nedeľou.

</doc>
<doc id="3326" url="https://sk.wikipedia.org/wiki?curid=3326" title="Piatok">
Piatok

Piatok je jeden zo siedmich dní v týždni, medzi štvrtkom a sobotou. Na Slovensku je to piaty deň v týždni (odporúčané medzinárodnou normou ISO 8601). V niektorých oblastiach sveta sa ráta ako šiesty deň, pretože sa týždeň začína nedeľou. Vo väčšine krajín s päťdňovým pracovným týždňom je piatok posledný pracovný deň pred víkendom. V niektorých krajinách je piatok prvý deň víkendu a nedeľa je prvý pracovný deň. V Saudskej Arábii a Iráne je piatok posledný deň víkendu (v sobotu je prvý pracovný deň). Rovnaká situácia bola v Bahrajne, Spojených arabských emirátoch (SAE) a Kuvajte (od roku 2006 je tam piatok prvý deň víkendu a nedeľa je začiatok pracovného týždňa).
Piatok v náboženstve.
Piatok je významný pre islam, pretože je to deň spoločnej týždennej modlitby v mešite. Pre kresťanstvo je piatok dňom smrti Ježiša Krista, preto je to v mnohých cirkvách deň pokánia a pôstu. Kvakeri nazývajú tento deň „šiesty deň“, aby sa tak vyhli pohanskému pôvodu anglického názvu piatku.

</doc>
<doc id="3327" url="https://sk.wikipedia.org/wiki?curid=3327" title="Sobota">
Sobota

Sobota je podľa niektorých vierovyznaní siedmy deň týždňa, napriek tomu, že väčšina Európy považuje za siedmy deň nedeľu. Pôvod má v . Siedmy deň týždňa sa podľa starozákonného biblického odkazu slávil, keďže Pán Boh to prikázal. Príchodom kresťanstva sa začína sláviť prvý deň týždňa – nedeľa, keďže tento deň vstal Ježiš Kristus zmŕtvych.
Sobota nie je primárne pracovným dňom od roku 1968.

</doc>
<doc id="3328" url="https://sk.wikipedia.org/wiki?curid=3328" title="Nedeľa">
Nedeľa

Nedeľa je jeden zo siedmich dní týždňa. V slovenskom občianskom kalendári sa počíta za siedmy (t. j. posledný) deň týždňa, ale v tradičnom kresťanskom a židovskom kalendári sa považuje za deň prvý.
Nedeľa je dňom pracovného pokoja. Východiskom je slovanské „ne + delati“, teda „ne + robiť“.
Kresťanstvo.
Väčšina kresťanov oslavuje nedeľu ako sviatok na počesť vzkriesenia Ježiša Krista. Každá nedeľa cirkevného roka má svoj určitý význam.
V kultúrach, ktoré vyšli z kresťanstva, je nedeľa sviatočným dňom, pretože väčšina kresťanov si v tento deň, „deň po sobote“, pripomína vzkriesenie Ježiša Krista a aplikuje na neho rovnako prikázanie z desatora o svätení dňa odpočinku (ktoré v Starom zákone bolo aplikované na sobotu). Tento kresťanský význam nedele sa odráža napr. v ruskom názve tohoto dňa воскресенье "voskresenie" – vzkriesenie. Aplikácia prikázania o svätení dňa odpočinku viedla k tomu, že sa z nedele stal deň pracovného pokoja a odpočinku. Prvý výnos o zachovávaní pracovného pokoja v nedeľu pochádza od rímskeho cisára Konštantína z roku 321. Týmto výnosom bola nedeľa určená za deň úradného pokoja. Povolené vykonávať bolo iba tzv. „manumissiones“ – prepustenie otrokov na slobodu. Do tejto doby sa nedeľa nijako neodlišovala od ostatných dňoch týždňa.
Názov pre nedeľu odvodený z latinského "(dies) dominica", t. j. „deň Pána“, pochádza zo skutočnosti, že tento deň ako deň Kristovho vzkriesenia je jemu zasvätený, je to teda „Pánov deň“. Sú to napr. taliančina (Domenica), španielčina (Domingo), francúzština (Dimanche) a ďalšie. Naopak názvy ako anglicky Sunday či nemecky Sonntag pochádzajú z predkresťanskeho obdobia – podobne ako starí Rimania (Dies solis) – označujú nedeľu za „deň Slnka“. V starej severštine je nedeľa zasvätená bohyni Sol.

</doc>
<doc id="3331" url="https://sk.wikipedia.org/wiki?curid=3331" title="Disketa">
Disketa

Disketa alebo pružný disk () je druh vymeniteľného, prenosného záznamového média s magnetickým záznamom. Ide o pružný plastový kotúč s magnetickou vrstvou otočne uložený v plastovom puzdre, ktoré ho chráni pred mechanickým poškodením. Disketa bola prvým záznamovým médiom umožňujúcim prenos dát medzi počítačmi.
Druhy diskiet a história ich vývoja.
Diskety vznikli okolo roku 1970, a existujú dodnes. Prešli dlhým vývojom, ktorý zmenšil ich rozmery, zvýšil kapacitu a kompaktnosť. Dnes je už vývoj ukončený, ďalšie pokusy o inovácie sa na trhu neujali. Posledným dodnes používaným modelom je 3.5“ HD disketa s formátovanou kapacitou 1.44 MB. Ich nasledovníkmi dnes sú elektronické záznamové média – tzv. USB flash (USB kľúče).
V priebehu vývoja sa objavili diskety o rozmeroch 8“ (), 5.25“ () a 3.5“ (). Diskety boli jednostranné (SS – single sided; záznam sa vykonával len na jednu stranu média), obojstranné (DS – double sided; záznam na obe strany média), s jednoduchou hustotou záznamu (SD – single density), dvojitou hustotou záznamu (DD – double density), štvoritou hustotou záznamu (QD – quad density) a vysokou hustotou záznamu (HD – high density).
Konštrukcia.
Ako už samotný názov diskiet (pružný disk) hovorí, ide o pružný kotúč uložený v ochrannom obale. Médiom je plastový kotúč s nanesenou magnetickou vrstvou obvykle ešte chránený ďalšou ochrannou vrstvou napr. teflónu. Pružný je preto, aby sa prispôsobil polohe čítacích hláv, ktoré sú v disketovej mechanike pevné. Je vyrobený z oteruvzdorného materiálu. Uprostred kotúča je stredový otvor o ktorý sa zachytí stredový tŕň disketovej mechaniky spojený s krokovým motorom. Ten otáča kotúčom v jeho ochrannom puzdre. Poloha kotúča u 5¼“ mechaník synchronizovaná otvorom v kotúči, 3½“ diskety majú excentrický unášač. Puzdro je u 8“ a 5¼“ diskiet vyrobené z plastovej fólie, takže celá disketa je ohybná. 3½“ disketa má pevné puzdro odliate z plastu. Vnútro ochranného obalu je pokryté mäkkým materiálom, pretože kotúč sa pri otáčaní o túto výstelku tesne obtiera. Puzdro je uzatvorené, kotúč sa z puzdra nevyberá. V puzdre je vyrezaný čítací otvor, cez ktorý hlavy disketovej mechaniky čítajú / zapisujú údaje na disketu. U 3½“ diskiet je čítací otvor prekrytý ochranným odsúvateľným krytom. Tento sa automaticky odsunie pri vložení diskety do mechaniky. Na diskete sa nachádzajú aj otvory, slúžiace na identifikáciu druhu záznamu (SS, DS, SD, DD, HD ...) a otvor slúžiaci ako detekcia, či je záznam na disketu povolený, alebo nie. Odkrytie otvoru (u 3½“ diskety), alebo jeho zalepenie (u 5¼“ a 8“ diskety) hardvérovo znemožňuje zápis na disketu.
Princíp záznamu.
Vlastný záznam dát na magnetický kotúč využíva fyzikálny proces – magnetizáciu. Pri nej dochádza k zmagnetovaniu molekúl materiálu vplyvom elektromagnetického poľa hláv disketovej mechaniky a vytvoreniu tzv. magnetických domén. Domény si môžeme predstaviť ako malé permanentné magnety. Ich orientácia (orientácia ich magnetického poľa) je daná spôsobom zmagnetovania na danom mieste. Takto je možné vytvoriť miesta s rôznou orientáciou poľa, čo zodpovedá binárnemu zápisu logických jednotiek a núl. Jedna doména teda predstavuje jeden bit informácie. Domény si uchovávajú orientáciu poľa dokiaľ nedôjde k ich zmene opätovným pôsobením magnetického poľa. Ide teda o semipermanentný zápis. Disketa je teda citlivá na magnetické polia a je ju nutné pred nimi chrániť, inak dôjde k strate údajov z diskety. Typickými „ničiteľmi“ záznamu na disketách sú obrazovkové monitory, reproduktory a mobilné telefóny. 
Formát.
U diskiet je definovaná tzv. formátovaná a neformátovaná kapacita. Neformátovaná kapacita diskety je celkový počet bitov ktoré sa dajú na disketu umiestniť. Formátovaním sa na diskete vytvorí štruktúra akceptovateľná operačným systémom, pre ktorý je disketa určená. Vytvorí sa hlavička diskety (tabuľka určujúca kde sa čo na diskete nachádza, súborový systém) a zvyšná oblasť sa podelí na sektory. Systémové oblasti sú pre užívateľa nepoužiteľné na ukladanie údajov. Pri disketách je hlavne z marketingových dôvodov často udávaná neformátovaná kapacita (ktorá je u bežných 3.5" diskiet 2.0 MB, na rozdiel od formátovanej kapacity "IBM formát" 1.44 MB).
Vo všeobecnosti sú údaje na diskete zapisované do sérií sektorov (sector), združených do blokov (block) v sústredených kružniciach – stopách (track). Napríklad formátovaná 3½“ disketa používa 512 bajtov na sektor, 18 sektorov na stopu, 80 stôp na stranu a 2 strany, čo predstavuje 1 474 560 bajtov na disk (1.44 MB). Microsoft DMF formát diskiet má 1,68 MB na disketu (na 3½“ diskete je 21 sektorov namiesto 18 ako pri klasickom formátovaní). Iné operačné systémy, či už v počítačoch, alebo v iných zariadeniach schopných používať diskety používali aj iné formáty pre maximálne využitie neformátovanej kapacity diskety. Pretože sektor má pevnú veľkosť, 512 bajtov v každom sektore je použitých aj keď sa v ňom nachádza časť súboru, ktorá je menšia, ako 512 B. Technikou pre zväčšenie kapacity je potom zväčšenie počtu sektorov na stopu z 18 napr. na 30 a zároveň zmenšenie sektorov. Tým sa pri väčšom počte súborov na diskete „zväčší“ celkový objem nahrateľných dát.
Pokusy o ďalší vývoj.
Keďže kapacita diskety 1.44 MB je na dnešné pomery príliš malá (v čase vzniku diskety sa na ňu ukladali iba textové súbory) a dnešné hlavne multimediálne súbory kapacitne prekračujú gigabajty, vznikli pokusy oprášiť technológiu a vyvinúť nástupcu najobľúbenejšej a najrozšírenejšej diskety 1.44 MB. Snahou bola zachovať rozmery 3½“ formátu pre jeho kompaktnosť a zároveň zvýšiť kapacitu.
Prvým pokusom bolo (rok 1991) zvýšenie hustoty záznamu z HD (high density) na ED (extra density), zvýšením počtu stôp (track) na dvojnásobok. Problémom bolo, že nový formát vyžadoval nové mechaniky, a nové diskety mali problémy s čítaním v starších mechanikách. Zároveň sa v období vzniku tohto formátu začali hojne využívať zapisovateľné CDR disky, a tak sa táto technológia neujala.
V tom istom roku vznikla mechanika na optickom princípe (magnetooptická mechanika) alebo tiež LS (Laser Servo) mechanika. Mechanika čítala špeciálne magnetooptické diskety o veľkosti 3½“, ale zároveň dokázala čítať aj klasické diskety 1,44 MB. Prvé mechaniky používali kapacitu 20 MB, neskôr 120 MB (LS 120) a 240 MB (LS 240). Nastupujúca technika zapisovateľných (CDR) a prepisovateľných CD diskov (CDRW) s kapacitami 650 – 700 MB však neurobila priestor pre rozšírenie tejto technológie. Napriek tomu sa tieto mechaniky vyrábali až do konca 20. storočia.
Mechaniky sa pokúšali vytlačiť aj iné technológie – mechaniky ZIP a JAZZ, Flextra, Floptical Disc, ktoré síce mali pružnosť mechaník FDD (rýchla výmena prepisovateľného média, okamžité uvoľnenie kapacity pri zmazaní súboru, okamžitý zápis bez prídavného softvéru), ale napriek tomu nenašli širšie uplatnenie.
Dnes.
Dnes je v znamení pomalého ukončovania rozšírenia diskiet ako prenosného média na ukladanie dát. Do nových počítačových systémov sa disketové mechaniky poväčšine už neinštalujú. Zákazníci požadujú inštaláciu FDD mechaník len vtedy, keď majú aj staršie počítače, ktoré ešte nemajú USB port, alebo majú staršie údaje uložené na disketách. Ich náhradou je Flash disk (USB flash disk, USB kľúč), ktorý je flexibilný a rýchly a jeho kapacita nemá vplyv na jeho použitie (oproti FDD keď zväčšenie kapacity diskety znamenalo aj nový typ mechaniky) keďže nepoužíva čítaciu mechaniku a čítací/zapisovací radič je jeho integrálnou súčasťou. Pre potreby menej flexibilného vysokokapacitného záznamu sa využívajú DVD zapisovateľné disky (kapacita 5-9 GB), alebo ešte staršie CD zapisovateľné disky (700 MB).
Napriek všetkému ostáva disketa, ako prenosné záznamové médium jediným 100% kompatibilným médiom medzi starou a novou generáciou počítačov.

</doc>
<doc id="3332" url="https://sk.wikipedia.org/wiki?curid=3332" title="Kanada">
Kanada

Kanada je severoamerický štát, ktorý pozostáva z desiatich provincií a troch teritórií. Kanada sa nachádza v severnej časti kontinentu a rozprestiera sa od pobrežia Atlantického oceánu na východe až po pobrežie Tichého oceánu na západe a na severe až po Severný ľadový oceán. S rozlohou viac ako 9,9 milióna štvorcových kilometrov je Kanada druhou najväčšou krajinou podľa rozlohy a jej spoločná hranica s USA je najdlhšou krajinnou hranicou na svete.
Krajina, ktorá je dnes Kanada, bola obývaná po tisícročia rôznymi skupinami pôvodných obyvateľov. Na konci 15. storočia sa začali britské a francúzske expedície, ktorých účastníci neskôr začali obývať región pozdĺž Atlantického oceánu. Francúzsko v roku 1763 prenechalo skoro všetky svoje kolónie v Severnej Amerike po Sedemročnej vojne Spojenému kráľovstvu. V roku 1867 bola zjednotením troch kolónií Britskej Severnej Ameriky prostredníctvom Confederation of Canada vytvorená Kanada ako federálne domínium štyroch provincií. Odvtedy pribúdajú provincie a teritóriá a rastie autonómia vzhľadom na Spojené kráľovstvo. Toto rozširovanie autonómie bolo zvýraznené hlavne Balfourskou deklaráciou a opätovne potvrdené Westminsterským štatútom, ktorý deklaroval samoriadené domíniá s presne vyrovnaným Britským impériom. Zákon Canada Act prijatý v roku 1982 zrušil zvyšky právnej závislosti od parlamentu Spojeného kráľovstva.
Kanada je federálny štát, ktorý je riadený ako parlamentná demokracia a konštitučná monarchia s kráľom Karolom III. ako hlavou štátu. Je to bilingválny národ s oficiálnymi jazykmi angličtinou a francúzštinou na federálnej úrovni. Ako jedna zo svetovo najvyspelejších krajín je Kanada rôznorodou ekonomikou, ktorá sa spolieha na svoje hojné prírodné zásoby a na obchod – najmä s USA, s ktorými Kanada má dlhé a komplexné vzťahy. Kanada je členom G7, G8, G20, NATO, OECD, WTO, Spoločenstva národov, Frankofónie, OAS, APEC a OSN. So šiestym najvyšším indexom ľudského rozvoja je Kanada jednou z krajín s najvyššou životnou úrovňou.
Názov.
Názov "Canada" pochádza z reči prvých národov – konkrétnejšie z kmeňa Hurónov – a znie "kanata" a do slovenčiny sa dá preložiť ako „dedina“, „zoskupenie dedín“ či „osídlenie“. V roku 1535 použili Indiáni toto slovo na označenie osady Stadacona v rozhovore s Jacquesom Cartierom. Ten ho potom začal používať ako označenie oblasti okolo svojej osady – dnes už časť Quebecu. Od roku 1547 sa toto označenie začalo objavovať na mapách ako označenie rozsiahlej oblasti okolo. Pôvodné označenie, Nové Francúzsko, sa prestávalo používať a "Canada" bol názov územia na sever od USA a na východ od Aljašky.
Francúzska kolónia Kanada vznikla pozdĺž Rieky svätého Vavrinca a severne od Veľkých jazier. Neskôr získalo územie Spojené kráľovstvo, ktoré na ňom následne založilo dve kolónie: Hornú ("Upper Canada") a Dolnú Kanadu ("Lower Canada"), dohromady označované ako Kanady "The Canadas". Tieto zanikli v roku 1841, keď boli zjednotené do Provincie Kanada ("Province of Canada"). V roku 1867 sa Kanada stala konfederáciou a britským domíniom, pričom oficiálne bola označovaná ako "Dominion of Canada", prípadne "Canadian Confederation". S rastúcou mierou nezávislosti od Veľkej Británie sa postupne stále častejšie vypúšťalo z názvu "Dominion of". V roku 1982 bol prijatý zákon "Canada Act", ktorý uvádza ako jediný oficiálny názov krajiny "Canada". V tom istom roku došlo aj k premenovaniu štátneho sviatku Dominion Day na Canada Day.
Dejiny.
Dejiny do 20. storočia.
Archeologické štúdie datujú prvé ľudské osídlenie do doby pred asi 26 000 rokmi na miestach severného Yukonu a pred asi 9 500 rokmi na miestach južného Ontária. Prvé európske osídlenie založili na kanadskom území Vikingovia okolo roku 1000 v L’Anse aux Meadows, to však existovalo iba krátko a z dlhodobého hľadiska nemalo žiadny význam. Kanada (resp. jej východné pobrežie) bola pre Európu znovu objavená na prelome 15. a 16. storočia výskumnou plavbou Johna Cabota (1497), ďalšie výpravy podnikli Jacques Cartier (1534) a ďalší. Prvé dlhodobé európske osídlenie tu založili Francúzi. Išlo o Port Royal (1605) a Quebec (1608). Angličania ich nasledovali v roku 1610 v oblasti Newfoundlandu. S príchodom Európanov sa na kanadskom území začali rýchlo šíriť európske choroby, ktoré decimovali pôvodných obyvateľov a otvárali kolonistom cestu do indiánskych území.
Francúzi v 17. storočí kolonizovali okolie Rieky svätého Vavrinca, kým Briti osídľovali trinásť kolónií na východnom pobreží dnešných Spojených štátov. Spoločnosť Hudsonovho zálivu sa sústredila na oblasť Zemi princa Ruprechta. V rokoch 1689 – 1763 došlo k sérii tzv. francúzskych a indiánskych vojen. Tieto vojny vyústili do zániku francúzskej moci v Kanade, ktorá pripadla Veľkej Británii.
Tá v roku 1774 schválila pre upokojenie situácie tzv. Quebec Act, ktorý akceptoval katolícke náboženstvo, francúzsky civilný zákonník a francúzštinu ako úradný jazyk na území provincie Quebec.
Počas americkej vojny za nezávislosť sa Kanada nepripojila ku povstaniu 13 kolónií a stala sa cieľovou krajinou desiatok tisíc lojalistov odchádzajúcich z územia dnešných USA. Tým sa dostal na územie Quebecu rad anglicky hovoriacich protestantov usídľujúcich sa predovšetkým v oblasti Veľkých jazier. To viedlo k neskoršiemu rozdeleniu provincie Quebec na Hornú a Dolnú Kanadu, pre Hornú Kanadu (dnešná provincia Ontário) nebol Quebec Act naďalej relevantný.
V britsko-americkej vojne v rokoch 1812 – 1815 hrala kanadská fronta enormne dôležitú úlohu. USA sa opakovane pokúšali obsadiť Hornú aj Dolnú Kanadu, ale ich vpády boli odrazené. Významný bol v tomto ohľade postoj indiánskeho obyvateľstva, ktoré podporovalo skôr Britov (na britskej strane bojovali hlavné kmene z oblasti Veľkých kanadských jazier a Tecumsehova únia) a takisto miestnych kolonistov. Vojny sa francúzski obyvatelia väčšinou nezúčastňovali a pokiaľ áno, tak väčšinou na strane Britov. Vojna s USA skončila nakoniec uznaním "statu quo ante".
Nasledovala expanzia na sever a západ s pomocou Severozápadnej spoločnosti a Spoločnosti Hudosonovho zálivu, ktorá intenzívne prebiehala už niekoľko desaťročí. V roku 1837 došlo k povstaniu časti francúzskeho obyvateľstva (pozri Povstanie v roku 1837). Po jeho potlačení sa Británia rozhodla vytvoriť z Hornej a Dolnej Kanady jeden celok (Zjednotená kanadská provincia).
V roku 1846 boli podpísaním Oregonskej zmluvy ukončené teritoriálne spory medzi USA a Kanadou (za hranicu na západe bola určená 49. rovnobežka). Prudký rast kanadskej populácie vďaka veľkej emigrácii z Európy a vysokej pôrodnosti viedol k osídľovaniu kanadského vnútrozemia a zakladaniu nových kolónií: Vancouver a Britská Kolumbia. Zároveň niektorí Európania začali Kanadu opúšťať a odchádzali do USA. V roku 1867 bol prijatý Zákon o Britskej Severnej Amerike, ktorý zjednotil britské severoamerické kolónie Provincia Kanada, Nové Škótsko a New Brunswich do jedného, už do značnej miery autonómneho domínia. Krátko nato došlo k znovuvytvoreniu provincií Ontário a Quebec. Do týchto provincií bola začlenená Zem princa Ruprechta a pričlenené boli oblasti bývalej Severozápadnej spoločnosti ako Severozápadné teritóriá a novo vytvorená provincia Manitoba. Následne bola pripojená Britská Kolumbia (od roku 1866 zjednotená s Vancouverom). Osídľovanie nových území bolo podporené okrem iného výstavbou troch transkontinentálnych železníc (vrátane Canadian Pacific Railway) a ustanovením North-West Mounted Police. V roku 1873 sa pripojila ďalšia kolónia (Ostrov princa Eduarda) a provinčný status získali časti Severozápadných teritórií: Alberta a Saskatchewan (1905).
20. storočie.
Kanada vstúpila do prvej svetovej vojny automaticky vyhlásením vojny s Veľkou Britániou a poslala na európske bojisko kontingent zložený prevažne z dobrovoľníkov. Straty však boli natoľko ťažké, že pre doplnenie kanadských síl v roku 1917 musel premiér Robert Borden vypísať povinné odvody do armády. Z približne 625 000 Kanaďanov, ktorí bojovali v Prvej svetovej vojne, bolo okolo 60 000 zabitých a ďalších 173 000 bolo zranených.
V roku 1919 Kanada v rámci ďalšieho osamostatňovania sama za seba vstúpila do Spoločnosti národov a v roku 1931 Westminsterský štatút potvrdil jej nezávislosť. Veľká hospodárska kríza na prelome 20. a 30. rokov zasiahla aj Kanadu.
Pred druhou svetovou vojnou Kanada podporovala politiku appeasementu voči Nemecku, po invázii na Poľsko potom jej premiér William Lyon Mackenzie King presadil v kanadskom parlamente vyhlásenie vojny (10. septembra). Počas vojny došlo k obrovskému rozvoju zbrojného priemyslu, Kanada zásobovala svojimi produktmi nielen Veľkú Britániu, ale aj USA a ZSSR. Jej pozemné jednotky boli najprv dislokované prevažne vo Veľkej Británii, neskôr sa zúčastnili vojnových operácií. Obchodné aj vojenské loďstvo hralo enormne významnú úlohu v bitke o Atlantik.
V roku 1949 sa do tej doby formálne nezávislé Domínium Newfoundland pripojilo ku Kanade ako jej 10. provincia. Výsledkom silnej povojnovej emigrácie bola tzv. tichá revolúcia v Quebecu, kde zreteľne poklesol podiel francúzsky hovoriacich obyvateľov a došlo k výraznej sekularizácii spoločnosti.
Počas roku 1981 došlo k tzv. patriácii ústavy, ktorá mala definitívne zrealizovať z Kanady nezávislú krajinu. 17. apríla 1982 tak došlo aj cez odpor predstaviteľov Quebecu k schváleniu novej verzie ústavy, podľa ktorej sa Kanada stala úplne nezávislou krajinou, v ktorej čele stojí monarcha spoločný s Veľkou Britániou.
Sociálne a spoločenské zmeny v rámci kanadského zriadenia a zmienených ústavných zmien viedli k prudkému nárastu autonomizačných a separatistických snáh Quebecu a výsledkom boli dve referendá o osamostatnenie tejto provincie. Prvé bolo jednoznačne zamietavé (1980, ešte pred zmenou ústavy), výsledok druhého bol už veľmi tesný (1995, pre odtrhnutie 49,4% hlasujúcich). Kanadský najvyšší súd však vydal v roku 1997 stanovisko, že Quebec nemá právo na jednostranné vyhlásenie nezávislosti. Separatistické hnutie v Quebecu ale stále pokračuje v činnosti a viac-menej odmieta toto stanovisko akceptovať.
V priebehu povojnových rokov dochádzalo ku stále väčšej ekonomickej integrácii medzi Kanadou a USA. Tá v roku 1987 vyústila do kanadsko-americkej zmluvy o voľnom obchode, ktorá vytvorila kanadsko-americkú zónu voľného obchodu. Pod silným americkým vplyvom sú tiež kanadské médiá (v americkom pohraničí a v anglicky hovoriacich častiach krajiny všeobecne upadá pod konkurenciou amerických médií), čo vedie na jednej strane k snahám ešte viac posilniť integráciu oboch krajín (existuje tu signifikantná skupina, ktorá sa usiluje o vytvorenie tzv. Severoamerickej únie). Dňa 1. apríla 1999 došlo k poslednej zmene v najvyššom administratívnom členení krajiny, keď bolo zo Severozápadných teritórií vyčlenené teritórium Nunavut.
Geografia.
Poloha a rozloha.
Kanadské územie zahŕňa severnú časť Severnej Ameriky. S rozlohou 9 984 670 km² je Kanada druhým najväčším štátom sveta. Veľkosťou prevyšuje svetadiel Austráliu a je len o niečo menšia ako Európa. Na severe k nej patrí rozsiahla skupina arktických ostrovov v Severnom ľadovom oceáne. Na severovýchode sú tieto ostrovy úzkymi prielivmi oddelené od dánskeho Grónska. Kanada reklamuje od roku 1925 svoje právo na časť Arktídy medzi 60 a 141° geografickej dĺžky, ale tieto nároky neuznávajú všetky štáty. Na východe je pobrežie Atlantického oceánu, na juhu hranica so Spojenými štátmi (postupne od východu ide o štáty Maine, New Hampshire, Vermont, New York, Pensylvánia, Ohio, Michigan, Wisconsin, Minnesota, Severná Dakota, Montana, Idaho a Washington) a na západe je pobrežie Tichého oceánu a hranica s americkým štátom Aljaška. Od New Yorku po Minnesotu tvorí hranicu s USA systém Veľkých kanadských jazier a s nimi súvisiace rieky.
Povrch.
Stredo-severnú časť Kanady tvorí Kanadský štít, ktorý obklopuje Hudsonov záliv. Ide o oblasť skál odrených predchádzajúcou činnosťou ľadovcov. Je tu len slabá vrstva pôdy (pokiaľ vôbec nejaká je), veľké množstvo minerálov a tiež množstvo jazier a riek. Kanadský štít je najstaršou geologickou jednotkou budujúcou oblasť Severnej Ameriky, resp. severoamerickej platne. Tvoria ho najmä vyvreté a premenené horniny. Zaberá prevažne východnú a strednú Kanadu a tiež severovýchodnú časť USA. Na juhu siaha od oblasti Veľkých kanadských jazier až po Severný ľadový oceán. Z geologického hľadiska patrí ku Kanadskému štítu aj Grónsko a Hebridy, ktoré sa však oddelili od Severnej Ameriky neskôr počas vývoja Atlantického oceánu. Kanadský štít sa delí na menšie fyzickogeografické provincie: Laurentínska vrchovina (Laurentínska vrchovina), Kazan, Davis, Hudson a James.
Najvyšším vrchom Kanady je Mount Logan s nadmorskou výškou 5 959 m n. m., ktorý leží v juhozápadnej časti teritória Yukon na území Národnej prírodnej rezervácie Kluane. Mount Logan je po vrchu Denali (6 190 m n. m.) zároveň druhým najvyšším vrchom v Severnej Amerike. 
Na severovýchodnom konci Zálivu svätého Vavrinca leží ostrov Newfoundland. Južne od zálivu a polostrova Gaspé sa nachádzajú tzv. Prímorské provincie ("Maritime Provinces"). Faktom je, že tento názov by sa dal teoreticky použiť pre každú provinciu okrem Alberty a Saskatchewanu. New Brunswick a Nové Škótsko sú tu rozdelené Fundyjským zálivom, ktorý je známy vysokým rozpätím medzi prílivom a odlivom. Stred Kanady je z klimatického i tranzitného hľadiska silne ovplyvnený na severe hlboko do severoamerickej pevniny zasahujúcim Hudsonovým zálivom a Jamesovou zátokou, na juhu systémom Veľkých kanadských jazier. Na západe sa potom nachádzajú jednak prérie s tromi tzv. Prérijnými provinciami, ktoré Skalnaté vrchy odtínajú od jedinej „pacifickej“ provincie, Britskej Kolumbie.
Podnebie.
Kanada má rozmanité podnebie. Od mierneho na západnom pobreží Britskej Kolumbie po subpolárne na severe. V polárnom pásme na severe Kanady môže byť po väčšinu roka sneh. Vo vnútrozemí prevláda kontinentálne podnebie s teplými letami. Výnimkou je oblasť juhozápadného Ontária, kde je vlhké kontinentálne podnebie s horúcimi letami. V častiach západnej Kanady je polosuché podnebie, zatiaľ čo v niektorých oblastiach Vancouverovho ostrova je dokonca stredomorské podnebie s chladnými letami. Najnižšiu teplotu namerali 3. februára 1947 v lokalite Snag v teritóriu Yukon, kde bolo vtedy -63,0°C. Najvyššia teplota, 49,5°C bola zaznamenaná 30. júna 2021 v okolí Vancouveru.
Vodstvo.
Kanada je krajina s najväčším počtom jazier na svete a v týchto jazerách sa nachádza tiež najväčšia svetová zásoba sladkej povrchovej vody. Medzi najvýznamnejšie jazerá patrí systém Veľkých kanadských jazier – Ontárijské, Michiganské, Erijské, Hurónske a Horné jazero, ktoré tvoria hraničné územie s USA. Jazerá na území Kanady vznikli z ľadovca, ktorým bol kedysi pokrytý Kanadský štít. Najväčším jazerom je Veľké medvedie jazero s rozlohou 31 153 km². Pomerne rozľahlé je aj Veľké jazero otrokov na severe Kanady. 
Riečna sieť Kanady je hustá a vývojovo mladá. Jej základom sú dlhé vodné toky, ktoré patria do úmoria Atlantického, Tichého a Severného ľadového oceánu. Väčšina kanadských riek sa vlieva do Hudsonovho zálivu: Albany, Eastmain, Churchill a iné. Najvýznamnejšou riekou je Rieka svätého Vavrinca, ktorá odvodňuje juhovýchodnú časť územia. Rieka svätého Vavrinca ústí do Atlantického oceánu najväčším nálevkovitým ústím na svete. K významným riekam patrí aj Yukon, Fraser a Columbia. Najdlhšou kanadskou riekou je Mackenzie s dĺžkou 1 738 km. Vyteká z Veľkého jazera otrokov a tečie smerom na sever do Beaufortovho mora, kde vytvára deltu s rozlohou . Dolina rieky obsahuje nivné vrstvy a ľadovcové usadeniny. Zároveň je silno močaristá a lemovaná smrekovým porastom.
Rastlinstvo.
Z vegetačného a klimatického hľadiska prechádza kanadské arktické územie ľadových púští cez tundru a severský ihličnatý les až k prériám a zmiešaným a listnatým lesom mierneho pásma na juhu. Veľké kanadské jazerá potom stabilizujú priľahlé územia tak, že tam mrzne pomerne málo a na niektorých miestach sa vďaka priaznivým mikroklimatickým podmienkam dajú pestovať aj rôzne subtropické až tropické rastliny (napr. oblasť Niagarského polostrova). Prevládajú menej úrodné pôdy, ktoré nie sú vhodné na obhospodarovanie.
V oblasti tundry nerastie takmer žiadna vegetácia. Darí sa tam však machom a lišajníkom. Ďalej na juh sa vyskytujú zakrpatené stromy, kríky a najodolnejšie trávy a ostrice. Južne od lesotundry, ale stále na severe, sa rozprestiera najväčšia oblasť tajgy na svete. Hranica týchto lesov prebieha v oblúku zo stredného Labradoru k východnému pobrežiu Hudsonovho zálivu a pokračuje cez Veľké medvedie jazero až na Aljašku. Na juhovýchode Kanady sa od Veľkých jazier až k Atlantiku rozprestierajú zmiešané lesy s javormi, bukmi, jedľami a jedľovcom kanadským ("Tsuga canadensis"). V južných nížinách prevažujú listnaté lesy. Pozdĺž pobrežia Tichého oceánu sa tiahne jeden z najpôsobivejších lesných komplexov sveta s hustými porastmi duglasky tisolistej ("Pseudotsuga menziesii"), západného červeného cédru a jedľovca kanadského. Prérie sú veľmi suché oblasti, preto tam stromy rastú vo veľmi malom počte. Prevažujú tu trávy. V súčasnosti sa v tamojších oblastiach nachádzajú rozsiahle obilné polia.
Živočíšstvo.
V prevažne chladnej Kanade žijú najmä odolnejšie živočíšne druhy. V severnej časti sa živočíchy koncentrujú predovšetkým popri Severnom ľadovom oceáne, kde žijú hlavne veľryby, mrože a tulene. Arktické oblasti obývajú medvede biele ("Ursus maritimus") a v tundre žijú soby polárne ("Rangifer tarandus"), pižmone, vlky, líšky polárne ("Vulpes lagopus") a lumíky. V lete sem prilietajú kŕdle sťahovavých vtákov. Hlavne alka, rybár riečny ("Sterna hirundo"), kulík, kajka morská ("Somateria mollissima") a čajka. V tajge žijú soby, losy, rosomák, medviediky čistotné ("Procyon lotor") a medvede čierne ("Ursus americanus") a hnedé ("Ursus arctos"). V minulosti sa obyvatelia týchto oblastí živili hlavne lovom zvierat na kožušiny: bobrov, kún, ondatier, norkov a ďalších zvierat, ktoré tu žijú dodnes. Dnes sa tieto živočíchy chovajú v špecializovaných farmách. Bobor kanadský ("Castor canadensis") je národným zvieraťom Kanady, keďže bobry sprevádzali Kanadu už od svojich počiatkov osídlenia Európanmi. Kanadské rody si zvykli dávať bobry do svojich erbov. Bolo to rozšírené zviera, ktoré tiež malo a stále má dôležitú funkciu v kožušinovom priemysle. Juh Kanady je obývaný jeleníkom bielochvostým ("Odocoileus virginianus"). Lasice, vydry a veveričky žijú predovšetkým v obývaných oblastiach. V oblasti prérií možno natrafiť na severoamerické druhy zajacov, sysľov a tetrovov. Ďalej bizóny a vidlorohy (prežúvavce podobné antilopám). V horských oblastiach žijú ovce hruborohé ("Ovis canadensis"), horské kozy, svište a pumy. Taktiež veľa druhov vtákov: kardinál červený ("Cardinalis cardinalis"), kolibiarik sykavý ("Phylloscopus sibilatrix"), vlha, severoamerický drozd a mnoho ďalších. 
Ochrana prírody.
Kanadské národné parky sú nielen kanadské, ale tiež svetové prírodné klenoty. Nachádzajú sa v každej z 13 provincií a teritórií. Kanadské národné parky spravuje Parks Canada, vládna agentúra pod jurisdikciou Ministerstva životného prostredia a zmeny klímy. Cieľom systému národných parkov je vyčleniť územia predstavujúce 39 rôznych prírodných regiónov krajiny, ktoré sú charakterizované v Pláne systému národných parkov, hlavne s cieľom chrániť ekologickú integritu krajiny a umožniť verejnosti skúmať, spoznávať a užívať si prírodné prostredie Kanady. Najstarším kanadským národným parkom je Národný park Banff, ktorý bol zriadený v roku 1885 a nachádza sa v juhozápadnej časti provincie Alberta. S rozlohou 44 972 km² je Národný park Wood Buffalo najväčším v Kanade. Rozprestiera sa na hranici Alberty a Severozápadných teritórií.
V súčasnosti je v Kanade 38 národných parkov, deväť národných prírodných rezervácií a jeden národný mestský park.
Obyvateľstvo.
Podľa sčítania ľudu z roku 2001 mala Kanada 30 007 094 obyvateľov. V roku 2021 ich podľa sčítania už bolo 36 991 981. Odhad pre druhý kvartál roka 2022 je 38 654 738 obyvateľov. Miliónový nárast trval len 2 roky a 2 mesiace čo bola zatiaľ najkratšia doba na taký nárast. Za prvú štvrtinu roka Kanada zaznamenala najvyšší migračný prírastok vôbec, 88 120 osôb. Celkom krajina prijala 79 951 imigrantov, netrvalých migrantov 22 283. Prirodzený prírastok bol 15 037. Väčšina rastu je vďaka imigrácii, hoci prílev prisťahovalcov do štátu je v ostatnom období limitovaný. 
Kanada patrí medzi veľmi riedko zaľudnené štáty Zeme. Hustota osídlenia kanadského územia je 4,2 obyvateľa/km² (jedna z najnižších na svete), ale rozmiestnenie obyvateľstva je veľmi nerovnomerné. Väčšina obyvateľov je sústredená v južnej a východnej časti krajiny, najmä v 160 km dlhom páse okolo amerických hraníc a v koridore Quebec-Windsor. 
Hustejšie obývané sú oblasti Veľkých kanadských jazier, v juhovýchodnom podhorí Kordiller a na juhovýchodnom pobreží Tichého oceána. Naopak rozsiahle teritoriálne územia na severe sú osídlené veľmi riedko. Najsevernejším trvalo osídleným miestom Kanady (a takisto aj sveta) je CFS Alert na severnom výbežku Ellesmerovho ostrova, 817 kilometrov (450 námorných míľ) od severného pólu. 
Etnické zloženie.
Kanada je etnicky veľmi rôznorodá. Podľa sčítania z roku 2001 tu existuje 34 etnických skupín, ku ktorým sa hlási minimálne 100 000 obyvateľov. Veľa obyvateľov (najmä francúzsky hovoriacich) navyše o sebe hovorí ako o Kanaďanoch aj ako o Francúzoch, pričom v sčítaní udávajú obidve tieto etnické zaradenia.
Najväčšie etnické skupiny sú Kanaďania (39,4%), Angličania (20,2%), Francúzi (15,8%), Škóti (14,0%), Íri (12,9%), Nemci (9,3% ), Taliani (4,3%), Číňania (3,7%), Ukrajinci (3,6%) a Prvé národy (3,4%). Pôvodní obyvatelia Kanady (asi 600 000) žijú prevažne na západe (Indiáni) a na severe krajiny (Inuiti). 
Francúzsky hovoriaca populácia je sústredená najmä v Quebecu a existujú v nej silné separatistické tendencie. Eskimáci sú sústredení hlavne na severe, prvé národy a Métisovia na juhu centrálnej časti krajiny (prériové provincie). Populácia týchto troch pôvodných etník rastie viac než dvakrát rýchlejšie ako zvyšok kanadskej populácie.
V roku 1971 kanadská vláda oficiálne prijala politiku multikulturalizmu. V súčasnosti Kanada prijíma každý rok okolo 280 000 imigrantov a väčšina z nich pochádza z Ázie. V roku 2001 patrilo 13,4% populácie k tzv. viditeľným menšinám a v roku 2011 sa k viditeľným menšinám hlásilo už 19,1% populácie.
Jazyky.
Kanada je multikultúrna krajina mnohých jazykov. Na federálnej úrovni sa od roku 1969 profiluje ako dvojjazyčná. Úradné jazyky sú angličtina (materinský jazyk 59,7% obyvateľov) a francúzština (materinský jazyk 23,2% obyvateľov). Jeden z týchto jazykov ovláda 98,5% obyvateľov (len angličtinu 67,5%, len francúzštinu 13,3% a oba jazyky 17,7%). Znalosť jedného z jazykov je podmienka k udeleniu občianstva žiadateľom z iných krajín. Angličtina je materskou rečou väčšiny obyvateľov všetkých provincií s výnimkou Quebecu a v dvoch z troch teritórií (Yukon a Severozápadné teritóriá). Pri pohľade do etnických štatistík je potrebné si uvedomiť fakt, že ak sa niekto hlási k francúzskej národnosti, ešte neznamená, že nutne má za materinský jazyk francúzštinu, u ďalších etník, Írov a Škótov, sa takto nedá uvažovať už vôbec. Ako materinskú reč udáva angličtinu aj veľká časť potomkov pôvodných obyvateľov.
Francúzština má najsilnejšiu pozíciu v Quebecu, kde je zároveň jediným oficiálnym jazykom. Quebec je tiež jedinou provinciou Kanady, v ktorej nemá angličtina žiadny oficiálny status, a v ktorej sa väčšina obyvateľov anglicky nedohovorí. Mimo Quebec má francúzština silnú pozíciu v provincii New Brunswick, ktorý je jedinou provinciou, ktorá je rovnako ako federálna úroveň vlády dvojjazyčný. V Ontáriu je oficiálnym jazykom iba angličtina, pričom francúzština má polooficiálny status a je v úradnom styku používaná, podobne je na tom Manitoba. Britská Kolumbia nemá oficiálny jazyk, ale de facto je ním angličtina.
Ostrov princa Eduarda a Newfoundland a Labrador majú za úradný jazyk vedenú iba angličtinu, pričom na nižších úrovniach služieb sa možno v rámci komunít dohovoriť rôzne. V Novom Škótsku je bežná angličtina, okrem nej majú významnú pozíciu francúzština, írčina a škótčina. Úradný jazyk nie je určený. V Alberte je jediným oficiálnym jazykom angličtina. V Yukone sú úradnými jazykmi angličtina a francúzština, vo zvyšných dvoch teritóriách sú ako úradné jazyky vedené okrem týchto dvoch ešte jazyky pôvodných obyvateľov (v Severozápadných teritóriách ich je šesť, v Nunavute dva).
Podiel materských jazykov
Náboženské zloženie.
Väčšina obyvateľov Kanady (53,3%) sa hlási ku kresťanstvu. Najsilnejšou kresťanskou cirkvou je rímskokatolícka cirkev, ku ktorej sa hlási 29,9% obyvateľov. V Kanade pôsobia aj početné diecézy východných katolíkov z celkovo 7 cirkví: arménski katolíci, chaldejskí katolíci z Iraku, maroniti, gréckokatolíci-melchiti, ukrajinskí gréckokatolíci, rumunskí gréckokatolíci a slovenskí gréckokatolíci. Majú celkovo 251 500 veriacich a časť z 36 000 arménskych katolíkov a časť z 6 200 rumunských gréckokatolíkov majú diecézy pre USA a Kanadu. 
Najväčšou protestantskou denomináciou je Zjednotená cirkev Kanady (ktorá vznikla v roku 1925 zlúčením kanadských presbyteriánov, metodistov a evanjelikálov) (3,3%), nasleduje ju anglikánska cirkev. Z nekresťanských náboženstiev je najvýznamnejší islam (4,9%). Ako bez vyznania sa profiluje 34,6% obyvateľov.
Zastúpenie rôznych vyznaní nie je pochopiteľne rovnomerné. Katolícka cirkev má enormne silnú pozíciu v Quebecu a všeobecne potom medzi obyvateľstvom írskeho a francúzskeho pôvodu. Sikhizmus, islam a budhizmus majú silnú pozíciu vo veľkých mestách ako Toronto alebo Vancouver.
Islam je najrýchlejšie rastúcim náboženstvom v Kanade a počet jeho vyznávačov stúpol z 98 000 v roku 1981 na viac ako 1 milión v roku 2011, predovšetkým v dôsledku liberálnej imigračnej politiky. Kanadský premiér Justin Trudeau vyhlásil, že utečenci sú v jeho krajine vítaní bez ohľadu na náboženské vyznanie.
Sídla.
Sídelná štruktúra je ovplyvnená drsnými klimatickými podmienkami na väčšine územia Kanady. Mnoho sídiel v severnej časti krajiny existuje len vďaka baníctvu, či už minerálnych surovín alebo dreva. Najväčšie kanadské mesto Toronto leží na juhu štátu. Rozprestiera sa na brehoch Ontárijského jazera a je centrom najbohatšej kanadskej provincie Ontário. Druhé najväčšie mesto Montreal leží približne 500 km severovýchodne, na Rieke svätého Vavrinca. Montreal je najväčšie mesto provincie Quebec. Smerom na západ Kanady je väčších miest menej. V predhorí Kordiller ležia mestá Calgary a Edmonton. Najväčšie mesto západného pobrežia, Vancouver, býva často označované ako najkrajšie v Kanade. Hlavné mesto Ottawa nepatrí k najväčším. Leží približne na polceste medzi Torontom a Montrealom. 
V tomto zozname sa nachádza 20 najväčších miest v Kanade podľa počtu obyvateľov (na základe údajov zo sčítania obyvateľstva v roku 2021). Všetky čísla počítajú len ľudí žijúcich priamo v meste, nepočítajú populáciu v metropolitnom okolí.
Politika.
Štátne zriadenie.
Kanada je "de iure" konštitučná monarchia, ktorej hlavou je Karol III., kráľ Veľkej Británie. Zástupcom krála v Kanade je generálny guvernér (v súčasnosti, rok 2022, Mary Simonová). Kanada je tiež parlamentná zastupiteľská demokracia s federálnym usporiadaním a silnými demokratickými tradíciami. Základom Kanadskej monarchie sú zložky výkonnej moci, legislatívy a súdnej moci vlády.
Kanadská ústava vytvára právny rámec existencie krajiny, skladá sa z písaného obsahu a nepísaných tradícií a konvencií. Jej základ je obsiahnutý v "Zákone o britskej Severnej Amerike" z roku 1867 („British North America Act 1867“, resp. „Constitution Act 1867“). Hovorí sa, že Kanada má ústavu podobnú princípom Spojeného kráľovstva a rozdeľuje moc medzi federálne a provinčné vlády. Zahŕňa tzv. Canadian Charter of Rights and Freedoms (Kanadská charta práv a slobôd) zaručujúcu základné práva a slobody, ktoré vo všeobecnom meradle nemôžu byť potlačené žiadnymi legislatívnymi alebo procedurálnymi krokmi na žiadnej z úrovní vlády. Federálnemu parlamentu a provinčným správam akokoľvek umožňuje na päť rokov niektoré jej ďalšie časti potlačiť.
Funkcia premiéra prináleží vodcovi strany, ktorý získava dôveru väčšiny dolnej komory kanadského parlamentu. Generálny guvernér zastupujúci kráľovnú formálne menuje vládu aj premiéra. Podľa konvencií však voľbu premiéra rešpektuje. Kanadská vláda sa tradične skladá z členov strany prvého ministra, ktorí majú kreslo v parlamente, väčšinou v dolnej snemovni. Jej členovia sú viazaní prísahou k Kráľovninej tajnej rade pre Kanadu a stávajú sa ministrami britskej koruny. Premiér má širokú politickú moc predovšetkým pri menovaní ďalších vysokých úradníkov. Súčasným premiérom je od roku 2025 vodca Liberal Party of Canada, Mark Carney.
Kanadský parlament je zložený z dvoch komôr, snemovne ľudu a senátu. Každý z členov snemovne ľudu je volený väčšinovým volebným systémom. Všeobecné voľby vypisuje generálny guvernér na žiadosť predsedu vlády. Nové voľby musia byť vypísané do štyroch rokov od posledných volieb. Členovia senátu, ktorých kreslá sú prideľované na regionálnom základe, sú vyberaní premiérom a formálne menované generálnym guvernérom. Svoju funkciu potom zastávajú až do veku 75 rokov.
Štyrmi hlavnými kanadskými politickými stranami sú Conservative Party of Canada (Konzervatívna strana Kanady), Liberal Party of Canada (Liberálna strana Kanady), New Democratic Party (Nová demokratická strana) (NDP) a „Bloc Québécois“ (Quebecký blok). Súčasná (2015) vláda je zostavená liberálnou stranou (vládne od roku 2015).
Administratívne členenie.
Kanada je zložená z desiatich provincií a troch teritórií. Medzi provincie patria Alberta, Britská Kolumbia, Manitoba, New Brunswick, Newfoundland a Labrador, Nové Škótsko, Ontário, Ostrov princa Eduarda, Quebec a Saskatchewan. Medzi teritória patria Severozápadné teritóriá, Nunavut a Yukon. Provincie majú vysoký stupeň autonómie, teritória o niečo menší. Oboje disponujú vlastnými provincionálnymi (resp. teritoriálnymi) symbolmi, pozri zoznam kanadských provinciálnych a teritoriálnych symbolov.
Provincie sú zodpovedné za väčšinu štátnych sociálnych programov v Kanade a spoločne sústredia viac finančných prostriedkov ako federálna vláda. Miera finančnej a samosprávnej autonómie je tu veľmi vysoká. Federálna vláda môže iniciovať národné programy a politiku v jednotlivých provinciách (napr. "Canada Health Act"), ale provincie môžu rozhodnúť, že sa nebudú na tejto politike podieľať. O viac-menej vyrovnanú úroveň služieb v jednotlivých provinciách sa starajú tzv. vyrovnávacie platby riadené Federálnou vládou, ktoré presúvajú finančné prostriedky od bohatších provincií do rozpočtov chudobnejších provincií.
Všetky provincie a teritória majú jednokomorový volený zákonodarný orgán, v ktorého čele stojí premiér, vyberaný rovnako ako prvý minister Kanady. Zároveň má každá provincia viceguvernéra ("Lieutenant-Governor"), ktorý reprezentuje Korunu a je analógiou generálneho guvernéra na federálnej úrovni. V teritóriách je obdobou viceguvernéra korunný komisár.
Ozbrojené sily.
Kanada je jedným zo zakladajúcich členov NATO. V súčasnosti disponuje približne 65 900 vojakmi a 21 700 rezervistami. Kanadské ozbrojené sily sa skladajú z armády, námorníctva a letectva. Disponujú 1 400 obrnenými vozidlami, 34 vojenskými plavidlami a 861 lietadlami.
Vo svojej histórii sa Kanada okrem mierových misií OSN priamo zúčastnila aj vojnových konfliktov ako vojnová strana, konkrétne druhej búrskej vojny, prvej svetovej vojny, druhej svetovej vojny, kórejskej vojny, druhej vojny v Perzskom zálive a intervencii v Afganistane. Pokiaľ by sme započítali aj prehistóriu Kanady – tak je nutné pripočítať ešte významnú úlohu Kanaďanov v britsko-americkej vojne. Medzi marcom a októbrom 2011 sa Kanadské ozbrojené sily podieľali na intervencii NATO v líbyjskej občianskej vojne.
Zvláštne oddiely určené na boj s prírodnými katastrofami (Disaster Assistance Response Team, DART) zasahovali v 21. storočí pri troch mimoriadne rozsiahlych katastrofách: zemetrasenie v Indickom oceáne 26. decembra 2004, zemetrasenie v Kašmíre (2005) a hurikáne Katrina (2005).
Zahraničná politika.
Kanada má úzke zahraničné vzťahy s USA, s ktorými má najdlhšie nebránenú hranicu na svete, alebo napr. spoločnú vzdušno-kozmickú obranu (NORAD). Obe krajiny spolu často kooperujú ako na politickej, tak aj vojenskej úrovni a ich ekonomiky sú veľmi úzko spojené (tiež Severoamerická menová únia). Okrem toho má Kanada nadštandardné vzťahy s Spojeným kráľovstvom a Francúzskom, dvomi bývalými imperiálnymi mocnosťami, ktoré hrali nezastupiteľnú úlohu pri jej vzniku – je členom Commonwealthu a La Francophonie. 
Zhruba od polovice 20. storočia je Kanada advokátom multilateralizmu a vyvíja úsilie na dosiahnutie riešenia globálnych problémov v spolupráci s inými národmi. Jednou z prvých výrazných demonštrácií tohto stanoviska je vystupovanie Lestera B. Pearsona pri Suezskej kríze, ktorý presadzoval vyslanie mierových síl OSN do oblasti. Kanada hrá v oblasti mierových misií OSN vedúcu úlohu, zúčastnila sa ich už viac ako päťdesiat, vrátane tých pred rokom 1989, v posledných rokoch sa však jej príspevok kráti.
Ekonomika.
Kanada patrí medzi hospodársky najrozvinutejšie štáty sveta. Je jedným z najbohatších štátov s vysokými príjmami na jedného obyvateľa. Životná úroveň v krajine je tak veľmi vysoká. Kanada je členom OECD a skupiny G8. Najužšie hospodárske väzby má s USA. Jej ekonomika je trhová a hoci viac regulovaná ako v susedných Spojených štátoch, menej regulovaná než vo väčšine európskych štátov. Tradične má nižší hrubý domáci produkt na obyvateľa ako jej južný sused (bohatstvo je však rozdelené rovnomernejšie), tiež však vyššie než veľké rozvinuté západoeurópske ekonomiky. 
V poslednom desaťročí ekonomika Kanady celkovo rýchlo rástla a krajina si zachovala nízku nezamestnanosť. V roku 2006 bola nezamestnanosť 6,3%, čo je najlepší výsledok za posledných 30 rokov. Najvyššie hodnoty naopak dosahuje na Newfoundlande a Labradore, a to okolo 14,5%.
Poľnohospodárstvo.
Kanada je jedným z najdôležitejších svetových dodávateľov poľnohospodárskych produktov. Krajinu môžeme považovať za jednu zo svetových obilníc, i napriek tomu, že poľnohospodárska pôda zaberá len 4,5 % rozlohy štátu. Poľnohospodárstvo sa zakladá na farmárskej veľkovýrobe špecializovanej na výrobu obilia, mlieka a mäsa. Bývalé kanadské prérie sú dnes jednými z najdôležitejších oblastí pestovania pšenice, jačmeňa a kukurice. Ich najväčším producentom je provincia Saskatchewan. 
Ďalšie významné plodiny sú aj slnečnica, sója a repka, z ktorých sa vyrábajú jedlé a priemyselné oleje. Na juhu, pri hraniciach s USA, sú podmienky vhodné na pestovanie tabaku, zeleniny a ovocia (najmä jabĺk). V atlantických provinciách sa pestujú zemiaky. V živočíšnej výrobe má význam chov hovädzieho dobytka, ošípaných, hydiny, kožušinových zvierat a rybolov. Poľnohospodárstvo zamestnáva len 3% ekonomicky aktívnych obyvateľov. 
Medzi rozvinutými krajinami je však Kanada neobvyklá v miere dôležitosti primárneho sektora na čele s ťažbou dreva. Kanada býva neraz označovaná ako krajina lesov, keďže lesy pokrývajú približne 40% povrchu krajiny. Po Rusku a Brazílii má najrozľahlejšie lesy sveta. Najrozšírenejšie sú ihličnaté lesy kanadskej tajgy. Drevo z lesov sa ťaží a spracúva v Kanade, čím sa krajina zaraďuje medzi najväčších producentov dreva na svete.
Priemysel.
V minulom storočí rast výroby, ťažby a služieb premenil ekonomiku z poľnohospodársky zameraného štátu na predovšetkým urbanizovaný priemyselný štát. Kanada vlastní veľké nerastné bohatstvo, pričom má veľmi veľké zásoby zemného plynu pri východnom pobreží a veľké zásoby ropy a plynu v Alberte a čiastočne aj v Britskej Kolumbii a Saskatchewane. Kanadské ropné zásoby sú tak druhé najväčšie na svete, hneď za Saudskou Arábiou. Kanada je najväčším svetovým vývozcom zinku a uránu a popredným svetovým vývozcom zlata, niklu, hliníka, olova a železnej rudy. 
Najdôležitejšie priemyselné odvetvia sú hutníctvo a hydroenergetika. Ide o jeden z nemnohých rozvinutých štátov sveta, ktorý energiu vyváža. V Quebecu, Britskej Kolumbii, Newfoundlande a Labradore, Ontáriu a Manitobe je k dispozícii veľmi lacná energia z vodných elektrární. Kanada má tiež značne veľký výrobný sektor, predovšetkým na juhu v Ontáriu, kde je dôležitý hlavne automobilový priemysel a ďalej potom na juhu Quebecu, kde sídli mnoho firiem zaoberajúcich sa kozmonautikou a kozmickým priemyslom. Spracovateľský priemysel je zastúpený výrobou papiera a spracovaním dreva. Zvyšuje sa význam petrochémie a strojárstva. Tradičné priemyselné odvetvie je potravinársky priemysel.
Najvýznamnejšia priemyselná oblasť je okolie Veľkých kanadských jazier a územie povodia Rieky svätého Vavrinca, na ktoré pripadá 75% produkcie kanadského priemyslu. Významné priemyselné strediská sú Montreal, Edmonton, Calgary (s petrochemickým, potravinárskym a hutníckym priemyslom) a v tichomorskej oblasti Vancouveru (námorný prístav, drevospracujúci priemysel, farebné hutníctvo). V priemysle prevládajú moderné technológie a automatizácia. 
Obchod a služby.
Rovnako ako v ostatných krajinách rozvinutého sveta dominuje v kanadskej ekonomike sektor služieb, ktorý zamestnáva tri štvrtiny Kanaďanov. V posledných desaťročiach sa veľmi rozvinul cestovný ruch. Skvostné prírodné poklady Kanady sa chránia v národných parkoch, ktoré často navštevujú turisti. Krajina javorového listu je na javory naozaj bohatá. Krásy prírody však možno obdivovať hlavne v menej prístupných oblastiach v horách alebo severozápade kanady, kde sa nachádzajú početné jazerá. Do zoznamu kultúrneho a prírodného dedičstva UNESCO je zaradených 15 kanadských lokalít. Viaceré z nich chránia výtvory pôvodných obyvateľov. 
Kanada je vo vysokej miere závislá na medzinárodnom obchode, najmä so Spojenými štátmi. Bilaterálna dohoda medzi Kanadou a USA z roku 1989 (FTA) a predovšetkým Severoamerická dohoda o voľnom obchode (NAFTA) z roku 1994, zahŕňajúca aj Mexiko, spustila dramatický rast miery ekonomického prepojenia s USA. V roku 2001 krajina úspešne prekonala ekonomický pokles a udržiava si tak najlepší celkový výkon ekonomiky medzi krajinami G8. Od polovice deväťdesiatych rokov je štátny rozpočet v trvalom prebytku, vďaka čomu dochádza k pokračujúcemu znižovaniu štátneho dlhu. 
Kanada má priaznivú obchodnú bilanciu. Čo sa týka exportu, vyváža najmä drevo, nerastné suroviny, energiu, nákladné automobily a niektoré potraviny, ako napríklad javorový sirup. Dováža strojárske výrobky, dopravné prostriedky a priemyselný tovar.
Veda a technológie.
V roku 2018 Kanada vynaložila približne 34,5 miliárd kanadských dolárov na domáci výskum a vývoj, z ktorých približne 7 miliárd poskytla federálna vláda a vlády jednotlivých provincií. V súčasnosti má Kanada 15 laureátov Nobelovej ceny za fyziku, chémiu a medicínu, a umiestnila sa na štvrtom mieste na svete v oblasti kvality vedeckého výskumu v hlavnom prieskume medzinárodných vedcov z roku 2012. V Kanade sídlia tiež viaceré svetové technologické firmy. Kanada má jednu z najvyšších úrovní prístupu na internet na svete s takmer 34 miliónmi používateľov, čo v roku 2017 predstavovalo 92,70% z celkovej populácie.
Kanadská vesmírna agentúra koordinuje vesmírny program, ktorého činnosť spočíva najmä v prieskume vesmíru, planét, leteckom výskume a vývoji rakiet a satelitov. Kanada sa stala treťou krajinou na svete, ktorá po Sovietskom zväze a Spojených štátoch navrhla a vyrobila satelit. Vedecká družica Alouette 1 vyštartovala 29. septembra 1962 pomocou americkej nosnej rakety Thor DM-21 Agena-B z Vandenbergovej základne vzdušných síl v Kalifornii. Prvým Kanaďanom vo vesmíre sa stal Marc Garneau, ktorý 5. októbra 1984 vyštartoval s misiou STS-41-G na palube raketoplánu "Challenger" z Kennedyho vesmírneho strediska na Floride. Výrazný je tiež kanadský technologický prínos na stavbe a prevádzke Medzinárodnej vesmírnej stanice (ISS). Kanada je priekopníkom v kozmickej robotike, keďže vyvinula robotický manipulátor Canadarm, ktorý bol súčasťou raketoplánu, a mobilnú platformu Mobile Servicing System, umiestnenú na ISS. Kanadský kozmický priemysel vyvinul a vyrobil od 60. rokov 20. storočia viacero typov satelitov, napr. Radarsat-1 a 2, ISIS a MOST. Kanada vyrobila tiež jednu z najúspešnejších a najpoužívanejších sondážnych rakiet na svete, Black Brant. Od roku 1961 bolo vypustených vyše 1 000 týchto rakiet.
Doprava.
Dopravné systémy Kanady sú veľmi rozvinuté a sofistikované. Kanada je bytostne závislá od dopravnej infraštruktúry, ktorá pomáha vytvárať ilúziu kompaktnej krajiny. Dominuje automobilová doprava, ale vzhľadom na veľkú rozlohu štátu sa stále výraznejšie presadzuje v osobnej preprave letecká doprava. Suroviny sa transportujú aj loďami či ropovodmi a plynovodmi. Železničná doprava stratila svoje postavenie v doprave ľudí a zameriava sa na prepravu tovarov. Posledný transkontinentálny rýchlik prestal premávať približne na sklonku 20. storočia.
Kultúra.
Kanadská kultúra predstavuje veľmi nesúrodú zmes rôznych tradícií a kultúr. Pretrvávajú v nej zvyšky tradície pôvodných obyvateľov (Indiánov a Eskimákov), ako aj tradícia prisťahovalcov, hlavne Francúzov, Írov, Škótov a Angličanov. V súčasnosti je tu veľmi silný vplyv americkej kultúry, najmä na anglicky hovoriacich obyvateľov. Keďže Kanada je geograficky rozsiahla a etnicky veľmi diverzifikovaná oblasť, existujú tu značné kultúrne rozdiely medzi provinciami a hierarchicky nižšími regiónmi. Kanadská kultúra je zároveň stále ovplyvňovaná súčasnou imigráciou ľudí z celého sveta. Mnohí Kanaďania si tento multikulturalizmus oceňujú. Ku kultúrnemu rázu krajiny patria kovboji. Mnohí sa už scivilizovali, ale niektorí žijú spätí s prírodou tak, ako celé stáročia.
Kanadské národné symboly sú silne ovplyvnené prírodnými podmienkami Kanady, jej históriou a tiež tradíciami prvých národov. Najrozšírenejším a najznámejším štátnym symbolom je javorový list, ktorého prvé používanie sa datuje až do 18. storočia a ktorý je vyobrazený na súčasnej kanadskej vlajke.
Hudba.
Dôležitou súčasťou miestnej kultúry je hudobná tvorba. Významným hudobným skladateľom je Howard Shore. Jeden z najvýznamnejších svetových klavírnych virtuózov bol Glenn Gould. V jazze sa presadil Oscar Peterson. Priekopníkmi v populárnej a rockovej hudbe boli Leonard Cohen, Paul Anka a Neil Young. Neskôr si status globálnych celebrít vyslúžili Celine Dion, Bryan Adams, Alanis Morissette a Shania Twain. Celkom nedávno potom Avril Lavigne, Nelly Furtado či Michael Bublé. Prvou globálnou "YouTube hviezdou" sa stal Justin Bieber, neskôr sa na svetovú scénu pridal Shawn Mendes. 
Kinematografia.
Kanaďania sa tradične presadzujú aj v Hollywoode a v amerických televíznych produkciách, ktoré im sú schopné zaistiť globálne popularitu (kanadský film a televízia). Hviezdami Hollywoodu bola ešte v nemej ére Marie Dresslerová a Norma Shearerová. V ére klasického Hollywoode to bola Mary Pickford. Neskôr sa hviezdami plátien stali Jim Carrey, Christopher Plummer, Michael Fox, Keanu Reeves a ďalší. K najmladším kanadským hviezdam patrí Ryan Gosling. Z režisérov sa presadili James Cameron a David Cronenberg.
Kuchyňa.
Rôznorodá kanadská kuchyňa sa značne líši v závislosti od regiónu. Bývalý kanadský premiér Joe Clark sa o kanadskej kuchyni vyjadril: "„Kanada má kuchyňu kuchýň. Nie je ako dusený hrniec, ale švédsky stôl.“" Na kanadskú kuchyňu vplýva hlavne britská, škótska, írska, francúzska a ázijská kuchyňa, ale tiež zvyky a tradície prvých národov. Kuchyňa domorodcov pozostávala najmä z mäsa z ulovenej divokej zveri, nazbieraných bobúľ a vypestovaných plodín. V poslednom čase tu možno pozorovať aj značný vplyv kuchyne Spojených štátov. Všeobecne možno konštatovať, že kanadskú kuchyňu formovala a naďalej ovplyvňuje vlna prisťahovalcov, ktorí si sem priniesli svoje spôsoby prípravy pokrmov, pričom ich menili a prispôsobovali miestnym a dostupným potravinám. Z toho dôvodu nie je jednoduché definovať kanadské národné jedlo. 
V súvislosti s kuchyňou je pre Kanadu typický hlavne javorový sirup, ktorý sa získava z javora cukrového. Spôsob získavania sirupu prevzali európski osadníci od severoamerických indiánskych kmeňov, ktoré získavali sirup tým spôsobom, že narezali kmeň stromu do tvaru písmena V a do nádob zbierali vytekajúcu miazgu. Najviac javorového sirupu sa vyprodukuje v provincii Quebec, čo predstavuje tri štvrtiny svetovej produkcie. Popularita sirupu sa vďaka jeho orechovo-medovej chuti rozšírila do celého sveta. Javorový sirup sa v kanadskej kuchyni nepoužíva len počas varenia, ale aj k ochuteniu rôznych dezertov. 
Jedným z najobľúbenejších jedál je poutine, ktoré pôvodne pochádza z provincie Quebec. Ide o hranolky s tvarohovým syrom poliate omáčkou brown gravy. Jedlo vzniklo v 50. rokoch 20. storočia a spočiatku sa stretávalo s opovrhnutím, ale postupne sa stávalo čoraz populárnejším a v súčasnosti patrí medzi symboly quebeckej kultúry a tradičné kanadské recepty. Z Quebecu pochádza aj pikantný mäsový koláč tourtière, ktorý sa pečie obvykle s bravčovou, teľacou alebo zverinovou náplňou. Významnú úlohu zohrávajú v rámci kanadskej kuchyne židovskí prisťahovalci, ktorí sem prišli na konci 18. storočia. V židovských komunitách žijúcich v Montreale pôvodne vznikli dnes veľmi obľúbené jedlá ako montrealský bagel alebo montrealské údené mäso. V Kanade sú tiež populárne Nanaimo rezy, ktorých názov je odvodený od mesta Nanaimo v Britskej Kolumbii. Nanaimo rezy sú nepečený dezert z vrstiev pudingového krému, čokolády a kokosu. 
K tradičným kanadským jedlám patria i rôzne huby, hovädzie mäso so zázvorovou omáčkou, slanina, ryby, homáre, morské riasy, mušle, krevety, fazuľa na akýkoľvek spôsob, hranolky, pšeničné placky bannock, sladké košíčky butter tarts, sladké zemiaky, divoká ryža, tvarohový syr a pod. Rozšírený je aj údený losos, resp. sušený losos ("salmon jerky"). V niektorých oblastiach Kanady sa chodí na lov, pričom sa lovia hlavne soby alebo divoká hydina (jarabice, tetrovy a snehule). Z morských živočíchov sa lovia tulene a z ich plutiev sa varí polievka. Niektorí domorodci jedia tiež medvedie a bobrie mäso, ale nie je to príliš obvyklé.
Kanaďania zvyčajne nevaria teplé jedlá niekoľkokrát denne, ale namiesto obeda si zabalia sendvič alebo čipsy. Varia skôr až večer, kedy sa rodina zíde doma. Vo veľkých mestách je obľúbené rýchle občerstvenie. pričom najviac sú rozšírené stánky s hotdogmi, hamburgermi, mäsovými guľkami alebo shish taoukom, čo sú špízy podobné tureckému kebabu. V letných mesiacoch sú obľúbené rôzne druhy zmrzliny. Najväčším fast foodovým reťazcom v Kanade je Tim Hortons, ktorý ponúka najmä rôzne sladkosti (šišky, mafiny, croissanty, koláčiky), kávu, bagely a sendviče. Pomenovaný je podľa jedného zo zakladateľov, hokejistu Tima Hortona. Kanaďania však sledujú aj trendy zdravého životného štýlu a snažia sa im prispôsobovať. Takmer vo všetkých supermarketoch je možné nájsť oddelenia zdravej výživy a alternatívnych spôsobov stravovania. Podporované sú tiež regionálne potraviny a miestni farmári.
Na území Kanady platí čiastočná prohibícia. Alkohol je možné zakúpiť iba v špecializovaných predajniach a veková hranica na kúpu alkoholu je vo väčšine provincií 19 rokov (okrem Alberty, Quebecu a Manitoby, kde je to 18 rokov). Alkohol sa nesmie piť na verejnosti a pri prevážaní autom musí byť uložený v batožinovom priestore mimo dosahu všetkých cestujúcich. Z nápojov je zaujímavý alkoholický Caesar koktail, ktorý obsahuje vodku, caesar zmes (zmes paradajkovej šťavy a vývaru z mušlí), pálivú omáčku a Worcestrovú omáčku. Servíruje sa vo veľkom pohári s ľadom, ktorý je lemovaný zelerovou soľou a typicky je zdobený stonkou zeleru. Od koktailu Bloody Mary sa odlišuje predovšetkým použitím vývaru z mušlí. Môže byť zamieňaný s koktailom Michelada, ktorý má podobné aromatické zložky, ale namiesto vodky obsahuje pivo. Caesar koktail vynašiel v roku 1969 Walter Chell, manažér reštaurácie v Calgary, pri príležitosti oslavy otvorenia novej talianskej reštaurácie v meste. Koktail je v Kanade veľmi obľúbený a každoročne sa ich tu predá vyše 350 miliónov. K najväčším výrobcom piva v Kanade patria Labatt Brewing Company, Molson Coors Brewing Company a Sleeman Breweries. Z alkoholických nápojov je v Kanade rozšírené aj konzumovanie whiskey. K najznámejším kanadským whiskey patrí Crown Royal, Canadian Club a Guard House. Kanadské whiskey zrejú v tradičných dubových sudoch.
Šport.
Oficiálnymi národnými športami Kanady sú ľadový hokej a lakros. Najmä hokej je národne najobľúbenejší šport v krajine. Sedem kanadských tímov sa zúčastňuje NHL (Toronto Maple Leafs, Montreal Canadiens, Vancouver Canucks, Ottawa Senators, Calgary Flames, Edmonton Oilers a Winnipeg Jets). Najslávnejší kanadskí hokejisti patria aj k najslávnejším hokejistom všetkých dôb: Wayne Gretzky, Mario Lemieux, Gordie Howe, Sidney Crosby, Bobby Orr, Mark Messier, Maurice Richard, Joe Sakic, Marcel Dionne, Steve Yzerman, Phil Esposito, Martin Brodeur a iní. Ďalšie obľúbené športy sú kanadský futbal a curling. Široko rozšírené sú golf, baseball, lyžiarske športy, futbal, volejbal a basketbal. V roku 2010 sa vo Vancouveri konali Zimné olympijské hry.
Majstrom sveta v pretekoch Formuly 1 sa stal Jacques Villeneuve. Najslávnejším kanadským basketbalistom je Steve Nash (narodený v Južnej Afrike). Veľkým športovým symbolom je jednonohý bežec Terry Fox. Tri zlaté olympijské medaily majú rýchlokorčuliari Charles Hamelin a Marc Gagnon, veslárka Kathleen Heddleová a Marnie McBeanová, dve zlaté majú rýchlokorčuliari Catriona LeMayová-Doanová, Gaétan Boucher a François-Louis Tremblay, biatlonistka Myriam Bédardová, bobistka Kaillie Humphriesová a Heather Moyseová, plavci Alex Baumann a George Hodgson, synchronizovaná plavkyňa Carolyn Waldo a lyžiar na bubnoch Alexandre Bilodeau. Tiež šprintéri Donovan Bailey, rodák z Jamajky, a Percy Williams sú dvojnásobnými zlatými olympijskými medailistami. K športovým ikonám Kanady patrí aj rýchlokorčuliarka Clara Hughesová, boxer Lennox Lewis či cyklista Ryder Hesjedal, ktorý vyhral Giro d’Italia.

</doc>
<doc id="3333" url="https://sk.wikipedia.org/wiki?curid=3333" title="1. máj">
1. máj



</doc>
<doc id="3334" url="https://sk.wikipedia.org/wiki?curid=3334" title="2004">
2004

Rok 2004 (MMIV) bol priestupný kalendárny rok, ktorý v súlade s gregoriánskym kalendárom začal v štvrtok 1. januára a skončil v piatok 31. decembra.

</doc>
<doc id="3338" url="https://sk.wikipedia.org/wiki?curid=3338" title="21. storočie">
21. storočie

21. storočie je storočie, ktoré trvá od roku 2001 a bude trvať do roku 2100. Je prvým storočím 3. tisícročia.
Prehľad.
Začiatok storočia poznačil vzostup svetovej ekonomiky a konzumizmu v krajinách tretieho sveta, ako aj súkromného podnikania a väčšie obavy o terorizmus po teroristických útokoch 11. septembra 2001. Intervencie NATO v Afganistane a Iraku na začiatku 0. rokov a pád niekoľkých režimov počas Arabskej jari na začiatku 10. rokov viedli k rôznym výsledkom v arabskom svete, čo spôsobilo niekoľko občianskych vojen a politickú nestabilitu. Spojené štáty zostali jedinou globálnou superveľmocou, pričom Čína je teraz považovaná za potenciálnu superveľmoc.
V roku 2022 žilo 45 % svetovej populácie v „nejakej forme demokracie“, hoci iba 8 % žilo v „úplných demokraciách“. Organizácia Spojených národov odhaduje, že do roku 2050 budú dve tretiny svetovej populácie urbanizované.
Svetová ekonomika vo veľkej miere vzrástla z 42 biliónov dolárov v roku 2000 na 94 biliónov dolárov v roku 2021, hoci niektoré ekonomiky rástli výraznejšie, iné postupne upadali. Európska únia sa v 21. storočí výrazne rozšírila, rozrástla sa o 13 členských štátov, ale Spojené kráľovstvo sa od nej odčlenilo. Väčšina členských štátov EÚ zaviedla spoločnú menu, euro. Organizácia Severoatlantickej zmluvy (NATO) sa tiež výrazne rozšírila, pridalo sa k nej 11 členských štátov.
Účinky globálneho otepľovania a stúpajúcej hladiny morí zhoršili ekologické krízy, pričom medzi rokmi 2007 a 2014 pod hladinou mora zmizlo osem ostrovov.
Na začiatku roku 2020 sa začala rýchlo po celom svete šíriť pandémia ochorenia COVID-19, ktorá po celom svete zahubila viac ako 6,95 miliónov ľudí a spôsobila vážne narušenie globálnej ekonomiky, vrátane najväčšej globálnej recesie od Veľkej hospodárskej krízy.
V dôsledku náhleho rozšírenia mobilných zariadení s prístupom na internet, ako sú smartfóny, ktoré sa začali šíriť po celom svete na začiatku 10. rokov, získala viac ako polovica svetovej populácie prístup na internet do roku 2018. Po úspechu Human Genome Project sa stali prístupnými a cenovo dostupnými služby sekvenovania DNA.

</doc>
<doc id="3339" url="https://sk.wikipedia.org/wiki?curid=3339" title="0. roky 21. storočia">
0. roky 21. storočia

Roky 20002009 sa obvykle súhrnne nepomenúvajú, niekedy je používaný termín nulté roky 21. storočia alebo nepresné označenie začiatok 21. storočia. 

</doc>
<doc id="3340" url="https://sk.wikipedia.org/wiki?curid=3340" title="1995">
1995



</doc>
<doc id="3342" url="https://sk.wikipedia.org/wiki?curid=3342" title="45 pred Kr.">
45 pred Kr.



</doc>
<doc id="3343" url="https://sk.wikipedia.org/wiki?curid=3343" title="132 pred Kr.">
132 pred Kr.



</doc>
<doc id="3344" url="https://sk.wikipedia.org/wiki?curid=3344" title="1981">
1981



</doc>
<doc id="3346" url="https://sk.wikipedia.org/wiki?curid=3346" title="1973">
1973

Úmrtia.
 

</doc>
<doc id="3349" url="https://sk.wikipedia.org/wiki?curid=3349" title="29. marec">
29. marec



</doc>
<doc id="3350" url="https://sk.wikipedia.org/wiki?curid=3350" title="1999">
1999



</doc>
<doc id="3356" url="https://sk.wikipedia.org/wiki?curid=3356" title="Message-Digest algorithm">
Message-Digest algorithm

Message-Digest algorithm (MD) je skupina kryptografických hašovacích funkcií. Tieto funkcie boli široko používané v kryptológii. Ich implementácie sa naďalej nachádzajú vo viacerých štandardoch, avšak v súčasnosti sa odporúča ich nahradenie bezpečnejšími funkciami zo skupiny Secure Hash Algorithm.
MD5.
Message-Digest algorithm 5 (MD5) bola široko používaná kryptografická hašovacia funkcia so 128-bitovým hašom. MD5 bola navrhnutá Ronaldom Rivestom v roku 1991. Funkcia má defintívne degradovanú bezpečnosť, po publikovaní rýchlej metódy hľadania konkrétných kolízii v roku 2005, a preto ju už nemožno považovať za bezpečnú.
"Nasledujúce odkazy majú informatívny charakter, licencovanie a bezpečnosť kódu nie je overená"

</doc>
<doc id="3357" url="https://sk.wikipedia.org/wiki?curid=3357" title="Spider-Man (film)">
Spider-Man (film)

Spider-Man je film režiséra Sama Raimiho.

</doc>
<doc id="3358" url="https://sk.wikipedia.org/wiki?curid=3358" title="Spider-Man 2">
Spider-Man 2

Spider-Man 2 je film režiséra Sama Raimiho z roku 2004.

</doc>
<doc id="3359" url="https://sk.wikipedia.org/wiki?curid=3359" title="Sam Raimi">
Sam Raimi

Sam Raimi (* 23. október 1959, Royal Oak, Michigan, USA) je americký filmový režisér, producent a scenárista.

</doc>
<doc id="3360" url="https://sk.wikipedia.org/wiki?curid=3360" title="23. október">
23. október



</doc>
<doc id="3361" url="https://sk.wikipedia.org/wiki?curid=3361" title="Batman (film z roku 1989)">
Batman (film z roku 1989)

Batman je film režiséra Tima Burtona, založený na superhrdinovi Batmanovi z komiksov od DC Comics. Tim Burton sa ním prvýkrát predstavil širšej verejnosti a samotný film spôsobil rozmach adaptácii rôznych komiksov. Do roly netopierieho muža obsadil režisér Michaela Keatona. Ako jeho protivníka vybral Jokera (Žolíka), ktorého si zahral Jack Nicholson. Rozpočet sa zvýšil z 30 miliónov dolárov na 48 miliónov dolárov, zatiaľ čo štrajk členov Amerického cechu spisovateľov v roku 1988 prinútil Hamma odstúpiť. Prepisy scenárov robil Warren Skaaren a ďalšie neuvedené verzie vytvorili Charles McKeown a Jonathan Gems.

</doc>
<doc id="3362" url="https://sk.wikipedia.org/wiki?curid=3362" title="Batman sa vracia">
Batman sa vracia

Batman sa vracia je film Tima Burtona z roku 1992. 
Hudbu skomponoval Danny Elfman. Po zmiešaných prijatiach filmu Batman sa vracia bol Burton nahradený ako režisér jeho pokračovania, "Batman navždy" (1995), ktoré bolo vyvinuté v rodinnejšom tóne.
Dej.
Na Batmana (Michael Keatona) si tentokrát musí poradiť hneď s dvoma zločincami. Démonický tučniak (Danny DeVito) a krásna Catwoman (Michelle Pfeiffer) ku ktorej však cíti niečo viac. 

</doc>
<doc id="3363" url="https://sk.wikipedia.org/wiki?curid=3363" title="Michael Keaton">
Michael Keaton

Michael Keaton, vlastným menom Michael John Douglas, (* 5. september 1951, Coraopolis, Pensylvánia, USA) je americký filmový herec.
Preslávil sa najmä postavou Batmana vo filmoch "Batman" z roku 1989 a "Batman sa vracia" z roku 1992. Vo filme Batman navždy z roku 1995 odmietol hrať potom, čo bol réžie zbavený Tim Burton, nahradil ho Val Kilmer. 
Už predtým na sebe upozornil hlavnou úlohou v hororovej komédii Tima Burtona "Beetlejuice". Ku kasovým úspechom patril aj vianočný film "Jack Frost" z roku 1998. Cenený je i ako hlasový herec ("Autá", "Toy Story 3: Príbeh hračiek"). Kritici ho kladne hodnotili napríklad v krimi thrilleri Quentina Tarantina Jackie Brownová (1997). 
Meno si v začiatkoch kariéry zmenil kvôli zamieňaniu s hercom Michaelom Douglasom, nové priezvisko si zvolil na počesť komika Bustera Keatona.

</doc>
<doc id="3364" url="https://sk.wikipedia.org/wiki?curid=3364" title="5. september">
5. september



</doc>
<doc id="3365" url="https://sk.wikipedia.org/wiki?curid=3365" title="1951">
1951



</doc>
<doc id="3373" url="https://sk.wikipedia.org/wiki?curid=3373" title="Jackie Brownová">
Jackie Brownová

Jackie Brown je film režiséra Quentina Tarantina z roku 1997.
Robert Forster bol za úlohu „Maxa Cherryho“ nominovaný na Oscara v kategórii „Najlepší herec vo vedľajšej úlohe“.

</doc>
<doc id="3374" url="https://sk.wikipedia.org/wiki?curid=3374" title="Jurský park">
Jurský park

Jurský park je vedecko-fantastický film režiséra Stevena Spielberga.

</doc>
<doc id="3376" url="https://sk.wikipedia.org/wiki?curid=3376" title="18. december">
18. december



</doc>
<doc id="3377" url="https://sk.wikipedia.org/wiki?curid=3377" title="Sam Neill">
Sam Neill

Sam Neill (* 14. september 1947, Omagh, Severné Írsko, Spojené kráľovstvo) je novozélandský filmový a televízny herec. Narodil sa v Severnom Írsku, nakoľko rodičia pracovali v armáde. V roku 1954 sa spolu s rodičmi vrátil na Nový Zéland.

</doc>
<doc id="3380" url="https://sk.wikipedia.org/wiki?curid=3380" title="14. september">
14. september



</doc>
<doc id="3381" url="https://sk.wikipedia.org/wiki?curid=3381" title="1947">
1947



</doc>
<doc id="3383" url="https://sk.wikipedia.org/wiki?curid=3383" title="Laura Dernová">
Laura Dernová

Laura Elizabeth Dernová (neprechýlene Laura Elizabeth Dern; * 10. február 1967, Los Angeles, Kalifornia, USA) je americká herečka, režisérka a filmová producentka.
Pochádza zo známej hereckej rodiny, jej otcom je Bruce Dern a matkou Diane Laddová. Za svoju kariéru, začatú už v roku 1973, bola ocenená mnohými prestížnymi cenami (vrátane Oscara). Medzi jej najznámejšie roly patria paleobotanička Ellie Sattlerová, ktorú stvárnila vo filme Jurský park (1993) a Jurský park 3 (2001). Na konte má však niekoľko desiatok ďalších filmov, vrátane dramatických rolí. Účinkuje tiež v televíznych seriáloch.

</doc>
<doc id="3384" url="https://sk.wikipedia.org/wiki?curid=3384" title="10. február">
10. február



</doc>
<doc id="3385" url="https://sk.wikipedia.org/wiki?curid=3385" title="1967">
1967



</doc>
<doc id="3387" url="https://sk.wikipedia.org/wiki?curid=3387" title="Bruce Dern">
Bruce Dern

Bruce MacLeish Dern (* 4. jún 1936, Chicago, Illinois, USA), je americký herec. Je otcom Laury Dernovej.
Životopis.
Narodil sa v Chicagu do rodiny Jean a Johna Dernovych, vyrastal ale v Kenilworthe v Utahu. Otec bol advokát a starý otec, George Henry Dern, bol guvernérom Utahu. Má holandsko-anglicko-nemecko-škótskych predkov. Navštevoval "The Choate School" a "University of Pennsylvania".
Je tretí raz ženatý, od roku 1969 je jeho manželkou Andrea Beckett.
Kariéra.
Jeho filmovým debutom je "Wild River" v roku 1960. K jeho najznámejším filmom patria "Hush, Hush, Sweet Charlotte", "Marnie", "Hang 'Em High", "Podporujte svojho šerifa!!", "Kone sa taktiež strieľajú", "Veľký Gatsby," "Návrat domov", "Ľudia z predmestia", "Posledný ostáva", "Divoký Django ", alebo "Nebraska".
Objavil sa aj v hlavných rolách seriálov "Stoney Burke" či "Big Love".
Ocenenia.
Bol dvakrát nominovaný na Oscara, získal tiež nominácie na Zlatý glóbus, Emmy a BAFTA. Počas svojej kariéry získal 12 ocenení, na ďalších 20 bol nominovaný.

</doc>
<doc id="3388" url="https://sk.wikipedia.org/wiki?curid=3388" title="4. jún">
4. jún



</doc>
<doc id="3389" url="https://sk.wikipedia.org/wiki?curid=3389" title="1936">
1936



</doc>
<doc id="3391" url="https://sk.wikipedia.org/wiki?curid=3391" title="Jeff Goldblum">
Jeff Goldblum

Jeff Goldblum (* 22. október 1952, Pittsburgh, Pensylvánia, USA) je americký filmový herec. 
Hral v mnohých filmoch, napríklad "Jurský park", alebo "Mucha".

</doc>
<doc id="3392" url="https://sk.wikipedia.org/wiki?curid=3392" title="22. október">
22. október



</doc>
<doc id="3393" url="https://sk.wikipedia.org/wiki?curid=3393" title="1952">
1952



</doc>
<doc id="3396" url="https://sk.wikipedia.org/wiki?curid=3396" title="Zoznam nositeľov Nobelovej ceny za fyziku">
Zoznam nositeľov Nobelovej ceny za fyziku

Toto je zoznam nositeľov Nobelovej ceny za fyziku od roku 1901 po súčasnosť.
 1901 1911 1921 1931 1941 1951 1961 1971 1981 1991 2001 2011 2021 • Poznámky • Referencie • Iné projekty • Externé odkazy

</doc>
<doc id="3398" url="https://sk.wikipedia.org/wiki?curid=3398" title="Zoznam nositeľov Nobelovej ceny za mier">
Zoznam nositeľov Nobelovej ceny za mier

Nobelova cena za mier je jednou z piatich Nobelových cien. Udeľuje sa osobe alebo organizácii (čo cenu mieru robí výnimočnou), ktorá „vykonala najviac pre bratstvo medzi národmi, zrušenie alebo zmenšenie existujúcich armád či usporadúvanie a propagáciu mierových kongresov“.
Udeľuje sa podľa Nobelovho závetu: „"osobe, ktorá urobí väčšinu práce pre priateľstvo medzi národmi, pre zrušenie alebo redukciu stálych vojsk a pre vytváranie a podporu mierových kongresov“".
Kontroverzia.
Nobelova cena mieru je nepochybne najkontroverznejšia z rodiny Nobelových cien a okolo jej udeľovania sa často rozpútavajú búrlivé debaty. Okrem sporov o zásluhy nominovaných a ocenených osobností, ktoré sú bežné pri všetkých ostatných cenách, sa tu vyskytlo niekoľko prípadov, keď ocenenie niektorých konkrétnych osôb alebo organizácií vyvolalo morálne pobúrenie v širšej verejnosti. Asi najväčší rozruch vypukol v roku 1994 po ocenení palestínskeho politika a teroristického vodcu Jásira Arafáta, keď na protest proti tomuto odstúpila celá tretina členov výboru, ktorý ceny udeľuje.

</doc>
<doc id="3399" url="https://sk.wikipedia.org/wiki?curid=3399" title="Zoznam nositeľov Nobelovej ceny za literatúru">
Zoznam nositeľov Nobelovej ceny za literatúru

Nobelova cena za literatúru je jednou z piatich Nobelových cien. Je udeľovaná autorovi z ľubovoľnej krajiny a to podľa Nobelovej poslednej vôle „"za najvýznamnejšie literárne dielo v ideálnom smere"“. Udeľuje sa od roku 1901.
Nositelia Nobelovej ceny za literatúru.
Nižšie je zoznam nositeľov rozdelený po štvrťstoročiach.

</doc>
<doc id="3400" url="https://sk.wikipedia.org/wiki?curid=3400" title="Zoznam nositeľov Nobelovej ceny za chémiu">
Zoznam nositeľov Nobelovej ceny za chémiu

Toto je zoznam nositeľov Nobelovej ceny za chémiu.

</doc>
<doc id="3401" url="https://sk.wikipedia.org/wiki?curid=3401" title="Kráľ Artuš (film)">
Kráľ Artuš (film)

Kráľ Artuš () je historický veľkofilm režiséra Antoine Fuqua z roku 2004 podľa scenára Davida Franzonia na tému Artušovských legiend.

</doc>
<doc id="3402" url="https://sk.wikipedia.org/wiki?curid=3402" title="Krstný otec (film)">
Krstný otec (film)

Krstný otec () je americký film z roku 1972 podľa rovnomenného románu Maria Puza. V hlavných úlohách hrajú Marlon Brando a Al Pacino, režisérom bol Francis Ford Coppola. Tento film je považovaný za jeden najlepších filmov všetkých dôb. Popisuje taliansku mafiu a rodinu Corleone na čele s Vitom Corleone (Brando).
Dej.
"Krstný otec" je kultový film z roku 1972, ktorý sa zaoberá životom rodiny mafiánskeho bossa Dona Vito Corleoneho. Film sa odohráva v New Yorku počas 40. rokov a mapuje tragický príbeh rodiny Corleone, ich podnikania a mocenských bojov.
Don Vito je váženým mužom vo svete organizovaného zločinu. Jeho najmladší syn Michael, ktorý sa snažil žiť mimo mafiánskeho sveta, sa stáva súčasťou rodinnej dynastie, keď Dona Vito postrelia a on preberá vedenie rodiny.
Film sa zaoberá konfliktmi medzi rôznymi mafiánskymi rodinami, najmä s konkurenčnou rodinou Barzini a Tattaglia. Michael sa postupne vyvíja z pôvodne nezáujemcu o mafiánske praktiky na nemilosrdného vodcu.
"Krstný otec" je príbehom o moci, rodine, láske a zrade. Ukazuje vnútorné fungovanie organizovaného zločinu a súčasne zachytáva intímne vzťahy v rámci rodiny Corleone. Film je známy svojím vynikajúcim hereckým obsadením, vedením režiséra Francisa Forda Coppolu a jeho schopnosťou prezentovať morálny rozmer jednotlivých postáv.

</doc>
<doc id="3403" url="https://sk.wikipedia.org/wiki?curid=3403" title="THX 1138">
THX 1138

THX 1138 je film režiséra George Lucasa.

</doc>
<doc id="3406" url="https://sk.wikipedia.org/wiki?curid=3406" title="Firma (film)">
Firma (film)

Firma je právnický triler režiséra Sydney Pollacka, natočený podľa rovnomenného bestselleru Johna Grishama.
Zápletka.
Nový daňový právnik je zatiahnutý do lákavo vyzerajúcej právnickej firmy, ktorá má podľa všetkého mnoho tajomstiev. Keď vypátra, koho zastupujú a za akú cenu, tak sa rozhodne ujsť a zachrániť si nielen právnickú licenciu, ale i svoj život.
Román verzus film.
Film vo väčšine vecí kopíruje román, ale mení záver. Mitch neskončí na Karibských ostrovoch, ako je to v knihe; on a jeho žena jednoducho proste nasadnú do svojho auta a odcestujú z Memphisu.
Viaceré základné východiská z knihy sú vo filme a aj spôsob, ktorým sa Mitch vymaní z problémov. V knihe je Mitch ľahostajný k úzkostlivosti, ktorú vyžaduje etika od právnikov v USA. Pri kopírovaní istej informácie a jej odovzdaní FBI si priznáva, že porušil svoju mlčanlivosť vo vzťahu klient-právnik. Radšej, než by sa zaoberal týmto faktom, akceptuje, že nebude môcť vykonávať právnickú prax, šikovne spreneverí 10 miliónov dolárov z právnickej firmy v čase, keď dostane od FBI 2 milióny dolárov za spoluprácu s nimi. Potom sa vyparí s Abby do Karibiku.
Vo filme, podľa všetkého, aby mohol zachrániť svoju vlastnú bezúhonnosť, Mitch neukradne peniaze z firmy. Táto zmena povahy Mitcha McDeerea bola vytvorená Grishamom. Skôr než by zarobil na okolnostiach, tak ako v knihe, filmový McDeere skončí zbitý a potlčený, ale bezúhonný a s nepoškvrnenou profesionálnou cťou. McDeereho priznanie sa Abigail k nevere sa nachádza tiež len vo filme.
Ocenenia.
Holly Hunterová bola za úlohu „Tammy Hemphill“ nominovaná na Oscara v kategórii „Najlepšia herečka vo vedľajšej úlohe“.

</doc>
<doc id="3407" url="https://sk.wikipedia.org/wiki?curid=3407" title="Narodený 4. júla">
Narodený 4. júla

Narodený 4. júla (angl. Born on the Fourth of July) je filmová adaptácia rovnomenného autobigrafického románu, amerického veterána z vojny vo Vietname Rona Kovica. Oliver Stone (sám tiež veterán Vietnamskej vojny) napísal scenár spolu s Kovicom, a bol tiež producentom a režisérom filmu. Stone chcel natočiť film priamo vo Vietname, ale kvôli pretrvávajúcim zlým vzťahom USA a Vietnamu natočili film na Filipínach.

</doc>
<doc id="3408" url="https://sk.wikipedia.org/wiki?curid=3408" title="Rain Man">
Rain Man

Rain Man je americký film režiséra Barryho Levinsona z roku 1988. Autorom scenára je Barry Morrow a k jeho napísaniu ho viedlo náhodné stretnutie so známym americkým autistom Kimom Peekom. Spoluautorstvo je prisudzované Ronaldovi Bassovi. V hlavných úlohách vystupujú Tom Cruise (ako Charlie Babbitt) a Dustin Hoffman (ako Raymond). Film získal 4 Oscary a ďalších 19 cien.
Dej.
Dej filmu začína smrťou Charlieho otca, s ktorým sa už dávno odcudzili. Príde mu na pohreb do Ohia a zisťuje, že otec mu zanechal zo svojho veľkého dedičstva iba svoje auto. Zistí však, že má autistického brata, ktorému jeho otec odkázal trojmiliónové dedičstvo. Rozhodne sa ísť do ústavu so zámerom, že od neho získa aspoň časť dedičstva. Zoberie ho na výlet naprieč Amerikou, no problémy začínajú už vo chvíli, keď sa snažia nastúpiť do lietadla. Pretože Raymond nechce cestovať lietadlom, musia ísť autom. Počas ich cesty sa Charlie naučí, ako vychádzať s Raymondovým svojráznym chovaním a začne sa o brata starať. Postupne v sebe nachádza stratený cit a zisťuje, že peniaze nie sú najdôležitejšia vec v živote. 
Vedeli ste že.
Pôvodne mal Tom Cruise hrať Raymonda a naopak, Dustin Hoffman mal hrať Charlieho.

</doc>
<doc id="3409" url="https://sk.wikipedia.org/wiki?curid=3409" title="Hrdina proti svojej vôli">
Hrdina proti svojej vôli

Hrdina proti svojej vôli je americký film z roku 1992 v hlavnej úlohe s Dustinom Hoffmanom.
Réžia: Stephen Frears
Herci: Dustin Hoffman, Geena Davisová

</doc>
<doc id="3410" url="https://sk.wikipedia.org/wiki?curid=3410" title="Polnočný kovboj">
Polnočný kovboj

Polnočný kovboj je film režiséra Johna Schlesingera z roku 1969.
Film mal v roku 1970 sedem nominácií na Oscara, napokon získal ocenenie za najlepší film, réžiu a najlepší adaptovaný scenár.
Na prestížnom udeľovaní cien Britskej filmovej a televíznej akadémie BAFTA (obdoba amerického Oscara) film dostal cenu za najlepší film, réžiu, scenár, strih, za mužský herecký výkon pre Dustina Hoffmana a cenu pre najlepšieho začínajúceho herca udelili Jonovi Voightovi.

</doc>
<doc id="3417" url="https://sk.wikipedia.org/wiki?curid=3417" title="Wolfgang Petersen">
Wolfgang Petersen

Wolfgang Petersen (* 14. marec 1941, Emden, Nemecko – † 12. august 2022, Los Angeles, Kalifornia, USA)) bol nemecký filmový režisér.

</doc>
<doc id="3418" url="https://sk.wikipedia.org/wiki?curid=3418" title="1941">
1941

Nobelova cena.
Kvôli druhej svetovej vojne neboli Nobelove ceny udelené.

</doc>
<doc id="3419" url="https://sk.wikipedia.org/wiki?curid=3419" title="Terminál (film)">
Terminál (film)

Terminál je film režiséra Stevena Spielberga.
Dej.
Viktor Navorskij, občan fiktívneho východoeurópskeho štátu Krakozia, prichádza na newyorské medzinárodné letisko Johna F. Kennedyho. Počas jeho letu vypukne v Krakozii štátny prevrat, ktorý zvrhne vládu. Spojené štáty následne prestávajú uznávať Krakozii ako suverénny štát. Viktorov pas sa stáva neplatným, čo mu znemožňuje vstup na územie USA a zároveň mu neumožňuje návrat domov. Bez oficiálneho štatútu a možností na riešenie zostáva uviaznutý v tranzitnej zóne letiska.
Frank Dixon, vedúci colnej a hraničnej ochrany na letisku, sa snaží Viktora zbaviť rôznymi spôsobmi. Najprv mu navrhne, aby nelegálne opustil tranzitnú zónu, čo Viktor odmieta. Pokúša sa ho tiež presvedčiť, aby požiadal o azyl, ale Viktor odmieta, pretože sa neobáva návratu do vlasti. Postupom času si Viktor vybuduje improvizované bývanie v časti letiska, ktorá je v rekonštrukcii, a začne si hľadať spôsoby, ako prežiť. Svoju dennú rutinu si zabezpečuje rôznymi trikmi – napríklad zbiera opustené vozíky na batožinu, za ktoré dostáva drobné odmeny, až kým mu to Dixon nezakáže. Neskôr si nájde neformálne zamestnanie na stavbe priamo na letisku, kde predvedie svoje remeselné zručnosti, čo mu umožní získať potrebné financie na jedlo. Počas svojho pobytu sa Viktor spriatelí s viacerými pracovníkmi letiska, vrátane obsluhy nákladného auta Enriqueho Cruza, ktorý mu poskytuje jedlo výmenou za pomoc pri dvorení imigrantskej pracovníčke Dolores Torres. Títo dvaja sa vďaka Viktorovi nakoniec zblížia a zosobášia.
Viktor sa tiež spriatelí s upratovačom Guptom Rajanom, bývalým imigrantom z Indie, ktorý na letisku pracuje napriek vlastnej komplikovanej minulosti. Viktorov šarm a ochota pomáhať mu postupne získavajú rešpekt zamestnancov letiska. Súčasne sa zoznámi so stewardkou Ameliou Warrenovou, ktorá má komplikovaný vzťah so ženatým vládnym úradníkom. Medzi Viktorom a Ameliou sa vyvinie hlbší vzťah, pričom Amelia postupne zisťuje skutočnú povahu Viktorovho pobytu na letisku.
Jedného dňa sa Viktor zapojí do riešenia situácie s ruským cestujúcim, ktorému Dixon odmieta povoliť prepraviť lieky pre umierajúceho otca. Viktor šikovne využije jazykovú bariéru a argumentuje, že lieky sú určené pre zviera, čím situáciu zachráni. Táto udalosť ho urobí známym medzi zamestnancami letiska, no zároveň ešte viac rozčúli Dixona, ktorý začína Viktora vnímať ako osobnú prekážku svojej kariéry.
Viktor neskôr odhalí Amelii skutočný dôvod svojej cesty. Nesie so sebou arašidovú dózu, ktorá obsahuje autogramy 56 z 57 jazzových hudobníkov z fotografie „"A Great Day in Harlem"“. Viktorov otec, vášnivý fanúšik jazzu, sa snažil túto zbierku dokončiť celý svoj život, ale zomrel skôr, ako získal podpis Bennyho Golsona, posledného saxofonistu na zozname. Viktor sa preto rozhodol splniť otcovi sen.
Po deviatich mesiacoch na letisku sa vojna v Krakozii končí, ale Dixon stále bráni Viktorovi vstúpiť na územie USA. Amelia mu nakoniec pomôže získať jednodňové vízum, ktoré by mu umožnilo dokončiť jeho misiu. Dixon však podmieni podpis na vízum tým, že Viktor opustí letisko a vráti sa do Krakozie, inak sa Dixon pomstí jeho priateľom na letisku, najmä deportáciou Guptu do Indie. Gupta však odmieta obetovať Viktorov sen a zámerne zdrží jeho lietadlo, čím mu umožní odísť do mesta. S požehnaním zamestnancov letiska Viktor opúšťa letisko, aby navštívil koncert Bennyho Golsona. Na konci svojej cesty konečne získava podpis a s úsmevom na tvári hovorí taxikárovi: „Idem domov.“

</doc>
<doc id="3420" url="https://sk.wikipedia.org/wiki?curid=3420" title="Tom Hanks">
Tom Hanks

Thomas Jeffrey „Tom“ Hanks (* 9. júl 1956, Concord, Kalifornia, USA) je americký herec a filmový režisér. Stvárnil niekoľko výrazných úloh v mnohých populárnych a kritikou ocenených filmoch. Je dvojnásobný držiteľ Oscara za najlepší mužský herecký výkon ("Philadelphia" a "Forrest Gump").
Životopis.
Thomas Jeffrey Hanks sa narodil v rodine južanského kuchára Amosa Mefforda Hanksa a Janet Marylyn Fragerovej, ktorá pracovala v nemocnici. Má troch súrodencov – sestru Sandru, bratov Lawrenca a Jimiho.
Jeho rodičia rozviedli, keď mal 5 rokov a on vyrastal spolu s otcom, ktorý pracoval ako kuchár, a s dvoma staršími súrodencami (bratom a sestrou). S matkou ostal len ich najmladší brat. S rodinou sa veľa sťahovali, až sa nakoniec usadili v kalifornskom Oaklande, kde Tom začal navštevovať strednú školu. Tu ho prvýkrát zlákalo herectvo a pôsobil tu ako herec v školskej produkcii. 
Po absolvovaní strednej školy začal štúdium na California State University v Sacramente, kde pokračoval v amatérskej hereckej činnosti. Ako herec sa v roku 1977 zúčastnil letnej sezóny festivalu Shakespearových hier v Lakewoode a nasledujúce tri roky trávil leto hraním Shakespearových hier a cez zimu pracoval pre divadelnú spoločnosť v Sacramente. 
V roku 1978 sa oženil s herečkou a producentkou Samanthou Lewes. Z manželstva, ktoré sa skončilo 19. marca 1987 rozvodom, má syna Colina a dcéru Elizabeth. Ich matka 23. marca 2002 podľahla rakovine. V roku 1988 sa oženil s herečkou Ritou Wilsonovou, ktorú stretol počas nakrúcania filmu "Voluneers". Rita a Tom majú spolu dvoch synov – Chestera Marlona a Trumama Theodora.
Je prívržencom Demokratickej strany a v kampani podporoval viacerých politikov, napríklad Hillary Clintonovú, Dianne Feinsteinovú, Alla Gora alebo Johna Kerryho. Je členom Nature Conservancy a environmentálnym aktivistom. Tento svoj postoj potvrdzuje tým, že jazdí na aute na hybridný pohon. Svoj záujem o vesmír prezentuje členstvom v National Space Society. Hanksov hlas môžu počuť aj návštevníci Haysenovho planetária v newyorskom American Museum of Natural History.
V roku 2020 na internete oznámil, že spolu s jeho manželkou Ritou Willsonovou sú nakazení vírusom COVID-19.
Kariéra.
Počas svojho pobytu v New Yorku získal prvú malú úlohu vo filme "Vie, že si sama". Neskôr sa presunul do Los Angeles, kde dostal úlohu v seriáli spoločnosti ABC, "Bosom Buddies". Po prvýkrát na seba upozornil úspešnou komédiou "Žblnk". O štyri roky neskôr prišiel jeho ďalší úspešný film "Veľký". Za tento film získal Zlatý glóbus a po prvýkrát bol nominovaný aj na Oscara za najlepší mužský herecký výkon. Napriek tomuto úspechu sa ale Tom Hanks dostal do problémov – sám si totiž vybral neúspešné filmy. Najprv to boli "Ľudia z predmestia", potom "Joe verzus sopka" a napokon "Ohňostroj márnosti". 
Do popredia sa znova dostal vďaka stvárneniu neúspešného bejzbalistu a trénera ženského bejzbalového tímu v snímke "Veľké víťazstvo". Po úspešnej romantickej komédii s Meg Ryan "Bezsenné noci v Seattli" prišla dráma "Philadelphia", kde si zahral po boku Denzela Washingtona. Za výkon umierajúceho homosexuála získal svojho prvého Oscara za najlepší mužský herecký výkon v hlavnej úlohe. Najväčší film Toma Hanksa, či režiséra Roberta Zemeckisa, je film "Forrest Gump". Tom si na udeľovanie Oscarov v roku 1995 prišiel po svojho druhého Oscara za najlepší mužský herecký výkon. Film získal spolu 6 Oscarov. 
Tom sa po rokoch 1993 – 1994 definitívne a navždy zapísal do prvej hereckej ligy. Stal sa najvyhľadávanejším hercom a prvým, ktorý ho po tomto úspechu dokázal získať, bol Ron Howard, keď spolu nakrútili úspešný dvojoscarový film podľa skutočnej udalosti Apollo 13. V roku 1996 si vyskúšal aj úlohu debutujúceho režiséra a scenáristu, keď pracoval na filme "To je náš hit!" V roku 1998 sa spojil s režisérom Stevenom Spielbergom a nakrútil päťoscarovú vojnovú drámu "Zachráňte vojaka Ryana", ktorá vyniesla Hanksovi nomináciu na Oscara za najlepší mužský herecký výkon. Na konci tohto roka si ešte zahral znovu po boku Meg Ryan v romantickej komédii "Láska cez internet". Rok na to sa objavil opäť vo veľmi úspešnej dráme "Zelená míľa". 
V roku 2000 sa opäť spojil s režisérom Robertom Zemeckisom, aby nakrútili novodobého "Stroskotanca". Za tento film bol opäť nominovaný na Oscara, no vtedy ocenenie získal film "Gladiátor" s Russelom Crowom v hlavnej úlohe. V roku 2001 natočil vojnový miniseriál HBO, "Bratstvo neohrozených", na ktorom spolupracoval opäť s režisérom Stevenom Spielbergom, ale tentoraz obidvaja ako tvorcovia. Spielberg a Hanks vytvorili osvedčenú dvojku a vojnový žáner neskôr vystriedali rafinovanou komédiou "Chyť ma, ak to dokážeš". V posledných rokoch si zahral v gangsterskom filme "Cesta do pekiel". 
Následne si dal od filmovania pauzu, a to až do roku 2004, keď sa objavil súčasne v troch snímkach: "Päť lupičov a stará dáma", "Terminál" a "Polárny expres". V roku 2006 si zahral vo filmovej adaptácii kritizovaného bestselleru Dana Browna "Da Vinciho kód".
Pôvod.
Tomov pôvod je, podľa neho, možné sledovať niekoľko storočí dozadu – má byť dokonca pokrvne spriaznený so 16. americkým prezidentom Abrahamom Lincolnom. Hanks je príbuzným Jamesa Hanksa – otca Lincolnovej matky Nancy Hanks. Tomovi prapredkovia – William Hanks a jeho žena Sarah mali synov Johna a Luka. Hanks svoj pôvod odvodzuje od Johna a prezident Lincoln od jeho brata. Priezvisko Hanks mala ako slobodná aj prvá manželka Billa Cosbyho Camille Hanks Cosby, ktorá je Tomovou vzdialenou príbuznou. 

</doc>
<doc id="3422" url="https://sk.wikipedia.org/wiki?curid=3422" title="Hálova ulica">
Hálova ulica

Hálova ulica je ulica v Bratislave, v mestskej časti Petržalka. Nachádza sa v miestnej časti Dvory.
Základné informácie.
Vznikla pod názvom Čičerinova ulica v roku 1983 pri výstavbe panelákového sídliska, bola pomenovaná podľa ruského štátnika a filozofa Borisa Nikolajeviča Čičerina (1828 – 1904). Od 1. apríla 1991 má súčasný názov, na počesť českého maliara Jana Hálu (1890 – 1959), pôsobiaceho vo Važci.
Významné objekty.
Na ulici bola v polovici školského roku 1986/87 otvorená základná škola Hálova 16, v roku 2004 bola zrušená. V jej priestoroch odvtedy sídli Stredná priemyselná škola elektrotechnická, ktorá sa sem presťahovala z Markovej ulice. V prístavbe budovy je situované Múzeum školstva a pedagogiky. V budove bývalej materskej školy na Hálovej 6 sídli Slovenská pedagogická knižnica.

</doc>
<doc id="3423" url="https://sk.wikipedia.org/wiki?curid=3423" title="Tupolevova ulica">
Tupolevova ulica

Tupolevova ulica je ulica v Bratislave, v mestskej časti Petržalka. Nachádza sa v miestnej časti Dvory.
Je pomenovaná podľa sovietskeho leteckého konštruktéra Andreja Nikolajeviča Tupoleva (1888 – 1972). Pôvodná ulica s týmto názvom vznikla približne v roku 1983 pri výstavbe panelákového sídliska. 1. apríla 1991 bola rozdelená na dnešnú Tupolevovu a Iľjušinovu ulicu.
Na ulici sa nachádza základná škola Tupolevova 20. Na Tupolevovej 3/a sídli pobočka Tatra banky, v roku 2012 došlo k jej prepadnutiu. Neďaleko preteká Chorvátske rameno.

</doc>
<doc id="3424" url="https://sk.wikipedia.org/wiki?curid=3424" title="Osuského ulica">
Osuského ulica

Osuského ulica je ulica v Bratislave, v mestskej časti Petržalka. Nachádza sa v miestnej časti Háje. 
Základné informácie.
Vznikla v druhej polovici 70. rokov 20. storočia pri výstavbe petržalského panelákového sídliska pod názvom Thorezova ulica, Bola pomenovaná podľa Mauricea Thoreza (19001964), vodcu Komunistickej strany Francúzska. Od 1. apríla 1991 má súčasný názov, podľa Štefana Osuského (18891973), slovenského právnika, diplomata a politika.

</doc>
<doc id="3425" url="https://sk.wikipedia.org/wiki?curid=3425" title="Markova ulica">
Markova ulica

Markova ulica je ulica v v Bratislave, v mestskej časti Petržalka. Nachádza sa v miestnej časti Dvory.
Dejiny.
Vznikla v rokoch 1983 – 1984 pri výstavbe panelového sídliska v Petržalke. Do 1. apríla 1991 mala názov Ulica Evžena Friedu, bola nepresne pomenovaná podľa slovenského funkcionára KSČ, ktorý sa volal Evžen Fried (1909 – 1944) a bol popravený gestapom.

</doc>
<doc id="3426" url="https://sk.wikipedia.org/wiki?curid=3426" title="Ševčenkova ulica (Bratislava)">
Ševčenkova ulica (Bratislava)

Ševčenkova ulica je ulica v Bratislave, v mestskej časti Petržalka. Nachádza sa v miestnej časti Dvory.
Základné informácie.
Vznikla v prvej polovici 80. rokov 20. storočia pri výstavbe petržalského panelákového sídliska. Je pomenovaná po ukrajinskom spisovateľovi Tarasovi Hryhorovyčovi Ševčenkovi (1814 – 1861).
Na Ševčenkovej 32 ma sídlo Ústredné daňové riaditeľstvo Bratislava. V objekte bývalej materskej školy na Ševčenkovej 11 sa nachádza Metodicko-pedagogické centrum. 
V niekdajšom Dome služieb na Ševčenkovej 21 majú sídlo Liga za duševné zdravie, nadácia Úsmev ako dar a občianske združenie Tančiareň Miriam. Na Ševčenkovej 23 sa nachádza samoobsluha s potravinami Tesco express. Na Ševčenkovej 35 má sídlo materská škola.

</doc>
<doc id="3427" url="https://sk.wikipedia.org/wiki?curid=3427" title="Belinského ulica">
Belinského ulica

Belinského ulica je ulica v Bratislave, v mestskej časti Petržalka. Nachádza sa na sídlisku Dvory.
Vznikla v roku 1982 v rámci výstavby petržalského panelákového sídliska. Je pomenovaná po Vissarionovi Grigorievičovi Belinskom (1811 – 1848), ruskom literárnom kritikovi, estetikovi a revolučnom demokratovi. Tiahne sa od Hálovej ulice po Ševčenkovu. Zhruba na mieste dnešnej Belinského sa v minulosti nachádzala zaniknutá Mánesova ulica.

</doc>
<doc id="3428" url="https://sk.wikipedia.org/wiki?curid=3428" title="Fedinova ulica">
Fedinova ulica

Fedinova ulica je ulica v Bratislave, v mestskej časti Petržalka. Pomenovaná je po ruskom spisovateľovi Konstantinovi Fedinovi (1892 – 1977). 
Je známa vysokou koncentráciou obchodov a iných prevádzok, čím plní funkciu korza, pešej zóny a jedného z centier Petržalky. Je tu situované zdravotné stredisko, lekáreň "Mandragora," materská škola a detské jasle. Neďaleko preteká Chorvátske rameno, jeho okolie je obľúbeným miestom prechádzok tunajších obyvateľov.
Prvý dom na Fedinovej ulici bol postavený v roku 1983 (osemposchodový šedo-zelený, čísla 1-5). V roku 1986 boli dokončené tri dvanásťposchodové (2-24, prvý s terasou). Medzi dvoma z týchto domov bol v roku 2013 postavený ďalší, 14-poschodový polyfunkčný dom. Podľa starostu Petržalky Vladimíra Bajana ide o "zahusťovačku", ktorá môže skomplikovať život doterajším obyvateľom ulice. Predošlý starosta Milan Ftáčnik uviedol, že stavbe sa nedalo zabrániť, nakoľko mesto vydalo súhlasné stanovisko s územným plánom, čo musel petržalský stavebný úrad rešpektovať.

</doc>
<doc id="3429" url="https://sk.wikipedia.org/wiki?curid=3429" title="Černyševského ulica">
Černyševského ulica

Černyševského ulica je ulica v Bratislave, v mestskej časti Petržalka, miestnej časti Dvory, Dvory 4. Nachádza sa v miestnej časti Dvory. Je pomenovaná podľa ruského filozofa Nikolaja Gavriloviča Černyševského (1828 – 1889). Vznikla v druhej polovici 80. rokov 20. storočia pri výstavbe panelákového sídliska.

</doc>
<doc id="3430" url="https://sk.wikipedia.org/wiki?curid=3430" title="Romanova ulica">
Romanova ulica

Romanova ulica (predtým "Togliattiho ulica") je ulica v Bratislave, v mestskej časti Petržalka. Nachádza sa v miestnej časti Háje, sektor Zrkadlový háj a sektor Háje 1.
Základné informácie.
Tiahne sa od Chorvátskeho ramena zo západu na východ, pričom nadväzuje na Jiráskovu. Za Kauflandom do nej z južnej strany kolmo ústi Rovniankova, následne zo severu Osuského. Pri Dome kultúry Zrkadlový háj sa lomí a pokračuje na juh, je ohraničená z východnej strany ulicami Ambroseho a Bradáčova a zo západnej Rovniankovou. Pri Technopole kolmo ústí do Kutlíkovej.
Vznikla v roku 1976 v rámci výstavby panelákového sídliska pod názvom Togliattiho ulica. Bola pomenovaná podľa Palmira Togliattiho (1893 – 1964), predsedu Komunistickej strany Talianska. Bytový dom Romanova 33 a 35 bol ako prvý novopetržalský panelový dom skolaudovaný 3. augusta 1977. 
Od 1. apríla 1991 má súčasný názov, podľa Štefana Boleslava Romana (1921 – 1988), prvého predsedu Svetového kongresu Slovákov.
Na ulici sa nachádza petržalská pobočka obchodného reťazca Kaufland. Na Romanovej 20 má sídlo predajňa potravín Terno Plus. Na Romanovej 4 sídli súkromná očná ambulancia.

</doc>
<doc id="3431" url="https://sk.wikipedia.org/wiki?curid=3431" title="Vígľašská ulica">
Vígľašská ulica

Vigľašská ulica je ulica v Bratislave, v mestskej časti Petržalka. Nachádza sa v miestnej časti Lúky. 
Je pomenovaná podľa Vígľašského zámku. Do 1. apríla 1991 bola súčasťou Buďonného ulice spolu s Beňadickou a Šášovskou. Tvorí ju zástavba panelových domov z prvej polovice 80. rokov 20. storočia.

</doc>
<doc id="3432" url="https://sk.wikipedia.org/wiki?curid=3432" title="Jantárová cesta (Bratislava)">
Jantárová cesta (Bratislava)

Jantárová cesta je ulica v Bratislave, v mestskej časti Petržalka. Začína pri Starom moste, potom prechádza ponad diaľnicu D1, krížuje sa s Bosákovou ulicou a končí popri Chorvatskom ramene, kde sa napája na Námestie hraničiarov a Rusovskú cestu. 
Dejiny.
V 70. a 80. rokoch pri jej plánovanej výstavbe mala názov "Ulica Československých interbrigadistov", no v roku 1990 bola premenovaná na súčasný názov. Pôvodne bola plánovaná ako radiála od Starého mostu až po juh Petržalky, v súčasnosti je ešte stále rozdelená na samostatnú severnú (od Starého mostu, resp. Krasovského ulice až po Rusovskú cestu) a južnú časť (od križovatky Pajštúnska a Kutlíkova až po Vyšehradskú). 

</doc>
<doc id="3433" url="https://sk.wikipedia.org/wiki?curid=3433" title="Prokofievova ulica">
Prokofievova ulica

Prokofievova ulica je ulica v Bratislave, v mestskej časti Petržalka. Nachádza sa v miestnej časti Dvory.
Základné informácie.
Vznikla v prvej polovici 80. rokov 20. storočia. Je pomenovaná po ruskom hudobnom skladateľovi Sergejovi Prokofievovi (1891 – 1953).
Na Prokofievovej 12 má sídlo Okresný súd Bratislava V. Jeho budova, súčasť pôvodnej petržalskej zástavby, bola v 90. rokoch modernizovaná.
Na Prokofievovej 5 sa nachádza základná škola. Bola otvorená v septembri 1986. V jej priestoroch má sídlo aj Súkromná základná umelecká škola a miestna knižnica.
V roku 1986 bol postavený jediný panelový dom ulice, Prokofievova 14 – 16. Na Prokofievovej 2 sa nachádza športová hala.

</doc>
<doc id="3434" url="https://sk.wikipedia.org/wiki?curid=3434" title="Iľjušinova ulica">
Iľjušinova ulica

Iľjušinova ulica je ulica v Bratislave, v mestskej časti Petržalka. Nachádza sa v miestnej časti Dvory. 
Vznikla 1. apríla 1991 po oddelení od Tupolevovej ulice. Je pomenovaná po Sergejovi Vladimirovičovi Iliušinovi (1894 – 1977), ktorý bol rovnako ako Tupolev, sovietsky letecký konštruktér. Tvorí ju zástavba panelových domov, ktoré boli postavené v prvej polovici 80. rokov 20. storočia.

</doc>
<doc id="3435" url="https://sk.wikipedia.org/wiki?curid=3435" title="Pajštúnska ulica">
Pajštúnska ulica

Pajštúnska ulica je ulica v Bratislave, v mestskej časti Petržalka. Nachádza sa v miestnej časti Lúky.
Vznikla 1. apríla 1991, dovtedy bola spolu s Kutlíkovou súčasťou Kalininovej ulice Je pomenovaná podľa hradu Pajštún.

</doc>
<doc id="3436" url="https://sk.wikipedia.org/wiki?curid=3436" title="Brančská ulica">
Brančská ulica

Brančská ulica je ulica v Bratislave, v mestskej časti Petržalka. Nachádza sa v miestnej časti Lúky. Je pomenovaná podľa obce Branč v okrese Nitra. 
Od roku 1978 do 1. apríla 1991 bola spolu so Smolenickou ulicou súčasťou Rokosovského ulice.

</doc>
<doc id="3437" url="https://sk.wikipedia.org/wiki?curid=3437" title="Jiráskova ulica (Bratislava)">
Jiráskova ulica (Bratislava)

Jiráskova ulica je ulica v Bratislave, v mestskej časti Petržalka. Nachádza sa v miestnej časti Dvory.
Pôvod mena.
Do 1. apríla 1991 mala názov Mičurinova ulica
 podľa sovietskeho botanika Ivana Vladimiroviča Mičurina (1855 – 1935). Paradoxne do prvej polovice 80. rokov sa Mičurinova ulica nachádzala v Petržalke na inom mieste, ako odbočka od niekdajšej Starohájskej cesty, približne v miestach križovatky Bosákovej a Jantárovej cesty, zástavky električiek Bosákova a budovy Fuxova. V súčasnosti je pomenovaná podľa českého spisovateľa Aloisa Jiráska (1851 – 1930).
Základné informácie.
Jiráskovu ulicu rozdeľuje cestná komunikácia na dve časti – prvú tvoria panelové obytné domy neďaleko Tupolevovej a Iľjušinovej ulice, druhú reštaurácia Alfa, Obradná sieň (Cik-Cak centrum), potraviny Rema a pošta, tieto objekty sú pri Fedinovej ulici, na rovnakej strane cesty smerom na Smolenickú ulicu sa nachádza predajňa Lidl.

</doc>
<doc id="3438" url="https://sk.wikipedia.org/wiki?curid=3438" title="Smolenická ulica">
Smolenická ulica

Smolenická ulica je ulica v Bratislave, v mestskej časti Petržalka. Nachádza sa v miestnej časti Lúky.
Je pomenovaná podľa Smolenického zámku. Od roku 1978 do 1. apríla 1991 bola spolu s dnešnou Brančskou ulicou súčasťou Rokosovského ulice. Ulicu tvorí zástavba panelových domov.

</doc>
<doc id="3439" url="https://sk.wikipedia.org/wiki?curid=3439" title="Šintavská ulica (Bratislava)">
Šintavská ulica (Bratislava)

Šintavská ulica je ulica v Bratislave, v mestskej časti Petržalka. Nachádza sa v miestnej časti Lúky.
Vznikla v roku 1982 v rámci výstavby petržalského panelákového sídliska pod názvom Grečkova ulica. Bola pomenovaná podľa sovietskeho maršala Andreja Antonoviča Grečka (1903 – 1976). Od 1. apríla 1991 má súčasný názov, podľa Kaštieľa Šintava, ktorý sa nachádza v Seredi.

</doc>
<doc id="3441" url="https://sk.wikipedia.org/wiki?curid=3441" title="Znievska ulica">
Znievska ulica

Znievska ulica je ulica v Bratislave, v mestskej časti Petržalka. Nachádza sa v miestnej časti Lúky.
Je pomenovaná podľa Znievskeho hradu. Do 1. apríla 1991 bola spolu so Strečnianskou ulicou súčasťou Žukovovej ulice. Je kolmá na Lietavskú ulicu.
Tvorí ju zástavba panelových domov z prvej polovice 80. rokov 20. storočia.

</doc>
<doc id="3442" url="https://sk.wikipedia.org/wiki?curid=3442" title="Jantárova cesta">
Jantárova cesta



</doc>
<doc id="3443" url="https://sk.wikipedia.org/wiki?curid=3443" title="Topoľčianska ulica (Bratislava)">
Topoľčianska ulica (Bratislava)

Topoľčianska ulica je ulica v Bratislave, v mestskej časti Petržalka. Je pomenovaná podľa kaštieľa Topoľčianky. 
Vznikla v roku 1978 pri výstavbe panelákového sídliska. Do 1. apríla 1991 mala názov Rybalkova ulica, podľa sovietskeho vojenského veliteľa Pavla Semionoviča Rybalka (1892 – 1948). Tiahne sa od Kutlíkovej po Šintavskú. 
Popri nej preteká Chorvátske rameno, neďaleko sa nachádza jazero Veľký Draždiak. Na Topoľčianskej 25 má sídlo veterinárna ambulancia pre malé zvieratá.

</doc>
<doc id="3444" url="https://sk.wikipedia.org/wiki?curid=3444" title="Holíčska ulica">
Holíčska ulica

Holíčska ulica je ulica v Bratislave, v mestskej časti Petržalka. Nachádza sa v miestnej časti Lúky. 
Vznikla v roku 1981 v rámci výstavby panelákového sídliska pod názvom Jeremenkova ulica. Bola nepresne pomenovaná podľa Andreja Ivanoviča Jeriomenka (1892 – 1970), sovietskeho maršala, ktorého 4. ukrajinský front oslobodzoval Slovensko. Súčasný názov má od 1. apríla 1991, je pomenovaná podľa mesta Holíč na Záhorí. 
Na Holíčskej 50 sa nachádza základná škola, na Holíčskej 30 materská škola. Na Holíčskej 22 má sídlo obvodné oddelenie polície Petržalka-juh.

</doc>
<doc id="3445" url="https://sk.wikipedia.org/wiki?curid=3445" title="Strečnianska ulica (Bratislava)">
Strečnianska ulica (Bratislava)

Strečnianska ulica je ulica v Bratislave, v mestskej časti Petržalka. Nachádza sa v miestnej časti Lúky. Je pomenovaná podľa hradu Strečno. 
Vznikla 1. apríla 1991, dovtedy bola spolu so Znievskou súčasťou Žukovovej ulice.
Tvorí ju zástavba panelových domov z prvej polovice 80. rokov 20. storočia. Na Strečnianskej 13 sa nachádza poliklinika, v rámci nej súkromné medicínske centrum Medicentrum a lekáreň.
Na Strečnianskej 20 má sídlo Stredná odborná škola podnikania a Stredná zdravotnícka škola.

</doc>
<doc id="3446" url="https://sk.wikipedia.org/wiki?curid=3446" title="Panónska cesta">
Panónska cesta

Panónska cesta je ulica v Bratislave, v mestskej časti Petržalka. Je najdlhšou ulicou v Petržalke. 
Základné informácie.
Je významnou dopravnou komunikáciou (smeruje na hraničné priechody Jarovce-Kittsee a Rusovce-Rajka). Odtiaľ pochádza aj jej názov, odvodený od niekdajšej rímskej provincie Panónia. Tiahne sa od Einsteinovej ulice až po južnú časť Petržalky.
Do roku 1990 sa volala Kossutova ulica podľa Ľudovíta Košuta () (18021894), maďarského právnika, politika, bojovníka za nezávislosť Uhorska, vodcu uhorskej revolúcie v rokoch 18481849 a predsedu uhorskej vlády. 
V posledných rokoch je dejiskom intenzívnej výstavby. Stavajú sa tu predovšetkým kancelárske budovy, školy, byty a nákupné prevádzky.
Významné budovy.
Sídli tu vydavateľstvo "Spoločnosť 7 Plus" (vydavateľ časopisu Plus 7 dní a iných), ČSOB leasing. 
Hneď vedľa ich spoločnej budovy sa nachádza Ústredné daňové riaditeľstvo Bratislava (ktoré patrí administratívne pod Ševčenkovu ulicu). Môžeme tu nájsť aj Fakultu manažmentu "City University", poskytovateľa televízie, internetu a telekomunikačných služieb "UPC" a mnohé ďalšie. Vedľa UPC sa nachádza aj čerpacia stanica Shell. V tesnej blízkosti sa nachádzala aj Lukoil, dnes funguje pod Slovnaft. Medzi Danubiou a Tescom je aj OMV. 
Prebieha výstavba administratívneho komplexu Emporia Towers, Panon Office, trojhviezdičkového hotela Panónska a tiež kancelárskeho komplexu Central 5 a polyfunkčného komplexu Stavo-Ing.
Na Panónskej ceste môžeme nájsť aj obchodné centrá ako napríklad: Danubia v ktorej sa nachádzajú obchody ako Action, Nay, Kaufland, Lidl, Kik a daľšie. V tesnej blízkosti sa nachádza aj Galéria Petržalka v ktorej sa nachádza: Tesco, Dm drogerie, Pepco, Datart, McDonald's a daľšie. V minulosti sa tu nachádzal aj Pizza Hut. Na konci Panónskej cesty kde sa spája s Dolnozemskou cestou sa nachádza aj Slnečnice Market kde sa nachádzaju prevádzky ako Billa, JYSK, Planeo Elektro, 101 drogerie a daľšie.

</doc>
<doc id="3447" url="https://sk.wikipedia.org/wiki?curid=3447" title="Vyšehradská ulica">
Vyšehradská ulica

Vyšehradská ulica je ulica v Bratislave, v mestskej časti Petržalka. Nachádza sa v miestnej časti Lúky.
Je pomenovaná podľa hradiska Vyšehrad, teda nie podľa hradu a mesta Vyšehrad v dnešnom Maďarsku. Do 1. apríla 1991 bola spolu s Budatínskou súčasťou Jakubovského ulice.

</doc>
<doc id="3449" url="https://sk.wikipedia.org/wiki?curid=3449" title="Vigľašská">
Vigľašská



</doc>
<doc id="3450" url="https://sk.wikipedia.org/wiki?curid=3450" title="Šášovská ulica">
Šášovská ulica

Šášovská ulica je ulica v Bratislave, v mestskej časti Petržalka. Nachádza sa v miestnej časti Lúky. Je pomenovaná podľa Šášovského hradu. Do 1. apríla 1991 bola súčasťou Buďonného ulice spolu s Víglašskou a Beňadickou.

</doc>
<doc id="3451" url="https://sk.wikipedia.org/wiki?curid=3451" title="Beňadická ulica">
Beňadická ulica

Beňadická ulica je ulica v Bratislave, v mestskej časti Petržalka. Nachádza sa v miestnej časti Lúky. Je pomenovaná podľa kláštora Hronský Beňadik. Do 1. apríla 1991 bola súčasťou Buďonného ulice spolu s Víglašskou a Šášovskou.
Ulicu tvorí zástavba panelových domov z 80. rokov 20. storočia.

</doc>
<doc id="3452" url="https://sk.wikipedia.org/wiki?curid=3452" title="Lietavská ulica">
Lietavská ulica

Lietavská ulica je ulica v Bratislave, v mestskej časti Petržalka. Nachádza sa v miestnej časti Lúky. 
Vznikla v prvej polovici 80. rokov 20. storočia pri výstavbe panelákového sídliska. Do 1. apríla 1991 mala názov Kovpakova ulica. Bola pomenovaná podľa Sidora Artemieviča Kovpaka (1887 – 1976), sovietskeho vojenského veliteľa. V súčasnosti má názov podľa Lietavského hradu. 

</doc>
<doc id="3453" url="https://sk.wikipedia.org/wiki?curid=3453" title="Krásnohorská ulica">
Krásnohorská ulica

Krásnohorská ulica je ulica:

</doc>
<doc id="3454" url="https://sk.wikipedia.org/wiki?curid=3454" title="Ľubovnianska ulica">
Ľubovnianska ulica

Ľubovnianska ulica je ulica v Bratislave, v mestskej časti Petržalka. Nachádza sa v miestnej časti Lúky.
Do 1. apríla 1991 mala názov Drábikova ulica. Bola pomenovaná podľa Mikuláša Drábika (15881671), kazateľa českobratskej cirkvi popraveného v Bratislave. V súčasnosti je pomenovaná podľa Ľubovnianskeho hradu.
Tvorí ju zástavba panelových domov z 80. rokov 20. storočia. Na ulici sa nachádza zastávka MHD "Ľubovnianska", ktorá je obsluhovaná autobusovou dopravou.

</doc>
<doc id="3455" url="https://sk.wikipedia.org/wiki?curid=3455" title="Žehrianska ulica">
Žehrianska ulica

Žehrianska ulica je ulica v Bratislave, v mestskej časti Petržalka. Nachádza sa v miestnej časti Lúky. Vznikla v 80. rokoch 20. storočia pri výstavbe panelákového sídliska.
Do 1. apríla 1991 mala názov Ulica J. Furcevovej, podľa Jekateriny Alexejevny Furcevovej (1910 – 1974), sovietskej političky. V súčasnosti je pomenovaná podľa obce Žehra v okrese Spišská Nová Ves.
Na Žehrianskej 9 má sídlo súkromná hotelová akadémia GASMO. Na Žehrianskej 9 sa nachádza špeciálna základná škola pre deti s mentálnym postihnutím a autizmom.

</doc>
<doc id="3456" url="https://sk.wikipedia.org/wiki?curid=3456" title="Jasovská ulica">
Jasovská ulica

Jasovská ulica je ulica:

</doc>
<doc id="3457" url="https://sk.wikipedia.org/wiki?curid=3457" title="Turnianska ulica">
Turnianska ulica

Turnianska ulica je ulica:

</doc>
<doc id="3458" url="https://sk.wikipedia.org/wiki?curid=3458" title="Dolnozemská cesta">
Dolnozemská cesta

Dolnozemská cesta je ulica v Bratislave, v mestskej časti Petržalka. Je dôležitou dopravnou tepnou Bratislavy smerujúcou od mosta Apollo a Prístavného mosta (diaľnica D1) smerom na Rusovce, Jarovce a Čunovo a pokračuje do maďarskej Rajky. V celej jej dĺžke prebieha po nej cesta I. triedy číslo 2. Spolu s Panónskou cestou tvoria obchvat Petržalky.
Pôvod názvu.
Pomenovaná je podľa Dolnej zeme, teda južných častí Uhorska, ktoré boli po vyhnaní Turkov kolonizované aj obyvateľstvom slovenského pôvodu. Do 1. apríla 1991 mala názov Sverdlovova ulica podľa Jakova Michajloviča Sverdlova. (1885 – 1919), ruského komunistického politika.
Významné objekty.
Na Dolnozemskej ceste č. 1 sa nachádza areál Ekonomickej univerzity, jednej z prvých vysokých škôl ekonomického zamerania na Slovensku. V južnej časti lemuje areál nemocnice svätého Cyrila a Metoda. Smerom na západ, medzi Dolnozemskou a Dunajom, sa nachádza pôvodný lužný les, ako i protipovodňová hrádza na korune ktorej vedie Dunajská cyklistická cesta.

</doc>
<doc id="3459" url="https://sk.wikipedia.org/wiki?curid=3459" title="Kutlíkova ulica">
Kutlíkova ulica

"O zaniknutej ulici v Starom Meste, pozri Kutlíkova ulica (Staré Mesto)."
Kutlíkova ulica je ulica v Bratislave, v mestskej časti Petržalka, v miestnej časti Lúky. Do 1. apríla 1991 bola spolu s Pajštúnskou súčasťou Kalininovej ulice.
Je pomenovaná podľa Félixa Kutlíka (1843, Rumunsko – 1890, JSFR), kultúrnoosvetového a literárneho pracovníka medzi dolnozemskými Slovákmi. Félix Kutlík sa narodil 28. marca 1843 v rumunskom meste Sânnicolau Mare. Slovenskú ľudovú školu ukončil v Pitvarosi od roku 1855 navštevoval evanjelické gymnázium v meste Szarvasi. V rokoch 1859 – 1860 bol žiakom evanjelického lýcea v Banskej Štiavnici. Dôvodom jeho nástupu práve na Štiavnické lýceum bolo obnovenie katedry slovenskej reči a kultúry. Aj keď vyučovacím jazykom na lýceu bola maďarčina, materinský jazyk čiže slovenčinu si zdokonaľoval u profesora Pavla Dobšinského, ktorý mal veľký vplyv na upevnenie Kutlíkovho národného povedomia.

</doc>
<doc id="3460" url="https://sk.wikipedia.org/wiki?curid=3460" title="Tematínska ulica (Bratislava)">
Tematínska ulica (Bratislava)

Tematínska ulica je ulica v Bratislave, v mestskej časti Petržalka. Nachádza sa v miestnej časti Lúky.
Vznikla v prvej polovici 80. rokov 20. storočia v rámci výstavby panelákového sídliska pod názvom Vasilevského ulica. Bola pomenovaná podľa sovietskeho vojenského veliteľa Alexandra Michajloviča Vasilevského (1895 – 1977). Súčasný názov získala 1. apríla 1991, podľa hradu Tematín. 
Tiahne sa popri Chorvátskom ramene a jazere Veľký Draždiak. Nachádza sa tu samoobsluha, areál s tenisovými kurtami. Na Tematínskej 3 má sídlo Ústav lekárskej kozmetiky Na Tematínskej 5/A sa nachádza súkromné zdravotnícke zariadenie ProCare Medissimo. V objekte bývalej základnej školy na Tematínskej 10 v súčasnosti sídli Fakulta ekonómie a podnikania, Fakulta masmédií a Fakulta informatiky Paneurópskej vysokej školy, ktorej priestory slúžili v rokoch 1987-2004 ako ZŠ.

</doc>
<doc id="3461" url="https://sk.wikipedia.org/wiki?curid=3461" title="Rovniankova ulica (Bratislava)">
Rovniankova ulica (Bratislava)

Rovniankova ulica je ulica v Bratislave, v mestskej časti Petržalka. 
Nachádza sa tu materská škola a Dom kultúry Zrkadlový Háj.
Ulica bola prvýkrát pomenovaná v roku 1976 ako Fosterova ulica, podľa amerického odborára a komunistu Williama Zebulona Fostera. Od roku 1990 nesie meno Rovniankova ulica, podľa slovenského podnikateľa a novinára pôsobiaceho v USA Petra Víťazoslava Rovnianka.
Meno Rovniankova ulica niesla v minulosti aj dnešná Príkopova ulica.
Rovniankova 14.
Rovniankova 14 je bytový panelový dom v Bratislave v mestskej časti Petržalka na Rovniankovej ulici. Je význačný svojimi aktivitami, ktoré boli prvé svojho druhu a inšpirovali mnohé ďalšie domy po celom Slovensku a odštartoval projekty zvýšenia bezpečnosti domov a ich zveľadenia. Bol pilotným projektom "Bezpečného bývania", zabezpečenia domov DEK kľúčom a kamerovým systémom. Má vlastnú web stránku, počítačovú a televíznu sieť, posilňovňu a mnohé ďalšie veci. V roku 2010 sa v dome spustil projekt "Susedská knižnica", kde si ľudia môžu zadarmo požičať knihu a po prečítaní vrátiť, ide o predĺženie projektu Knižného kolotoča.

</doc>
<doc id="3462" url="https://sk.wikipedia.org/wiki?curid=3462" title="Gessayova ulica">
Gessayova ulica

Gessayova ulica (výslovnosť: [gešajova]) je ulica v Bratislave, v mestskej časti Petržalka, v miestnej časti Háje, v lokalite Háje 1. Rozprestiera sa v blízkosti Chorvátskeho ramena, Námestia hraničiarov, Osuského, Hrobákovej, Rovniankovej a Romanovej. 
Na Gessayovej 2 sa nachádza základná škola, ktorá bola otvorená v roku 1982. V minulosti bolo pred ňou vystavené lietadlo Delfín L-29. Na Gessayovej 31 ma sídlo materská škola. V okolí sa nachádza verejné detské ihrisko, hokejbalové ihrisko a street workout. 
Dejiny.
Vznikla pod názvom Ulica Bélu Kuna v roku 1976 v rámci výstavby petržalského panelákového sídliska, ale obyvatelia sa sem sťahovali až od roku 1979. Bola pomenovaná podľa bývalého vodcu Maďarskej republiky rád, ktorý sa volal Béla Kun (18861938/1939). Súčasný názov získala 1. apríla 1991, podľa Ignáca Gessaya (18741928), bývalého slovenského novinára a politika pôsobiaceho v USA.

</doc>
<doc id="3463" url="https://sk.wikipedia.org/wiki?curid=3463" title="Hrobákova ulica">
Hrobákova ulica

Hrobákova ulica je ulica v Bratislave, v mestskej časti Petržalka. Nachádza sa v miestnej časti Háje. Tiahne sa od Osuského ulice po Dudovu ulicu. Tvoria ju panelové domy, postavené v druhej polovici 70. rokov 20. storočia počas výstavby Petržalky.
Na Hrobákovej 41 sa nachádza Obchodná akadémia Imricha Karvaša. Na Hrobákovej 1 má sídlo Slovenská rugbyová únia. Nachádza sa tu tiež multifunkčný športový areál.
Dejiny.
Vznikla 1. apríla 1991, dovtedy bola s Dudovou ulicou súčasťou Bierutovej ulice. Je pomenovaná podľa Filipa Antona Hrobáka (1904 – 1964), bývalého slovenského katolíckeho aktivistu pôsobiaceho v USA. 

</doc>
<doc id="3464" url="https://sk.wikipedia.org/wiki?curid=3464" title="Ambroseho ulica">
Ambroseho ulica

Ambroseho ulica je ulica v Bratislave, v mestskej časti Petržalka. Nachádza sa v miestnej časti Háje. 
Pôvodne sa na jej území rozprestieral lesopark. Vznikla v roku 1976 v rámci výstavby panelákového sídliska pod názvom Allendeho ulica. Bola pomenovaná podľa čilského ľavicového prezidenta Salvadora Allendeho (1900 – 1973). Súčasný názov má od 1. apríla 1991, je pomenovaná podľa Antona Štefana Ambroseho (1867 – 1941), slovenského novinára, ktorý pôsobil v USA.
Tvorí ju súbor panelových domov v priestore medzi Romanovou, Osuského, Hrobákovou a Bradáčovou.

</doc>
<doc id="3465" url="https://sk.wikipedia.org/wiki?curid=3465" title="Bradáčova ulica (Bratislava)">
Bradáčova ulica (Bratislava)

Bradáčova ulica je ulica v Bratislave, v mestskej časti Petržalka. Nachádza sa v miestnej časti Háje. 
Vznikla v roku 1976 pri výstavbe petržalského panelákového sídliska pod názvom Ulbrichtova ulica. Bola pomenovaná podľa východonemeckého politika Waltera Ulbrichta (1893 – 1973).
Súčasný názov získala 1. apríla 1991. Je pomenovaná podľa Jána Samuela Bradáča (1889 – 1960), slovenského evanjelického kňaza a verejného činiteľa, ktorý pôsobil v USA.
Na Bradáčovej ulici 7 sídli Encyklopedický ústav Slovenskej akadémie vied.

</doc>
<doc id="3466" url="https://sk.wikipedia.org/wiki?curid=3466" title="Dudova ulica (Bratislava)">
Dudova ulica (Bratislava)

Dudova ulica je ulica v Bratislave, v mestskej časti Petržalka. Nachádza sa v miestnej časti Háje.
Základné informácie.
Vznikla 1. apríla 1991, dovtedy bola spolu s Hrobákovou súčasťou Bierutovej ulice. Je pomenovaná po Andrewovi Dudovi (1873 – 1958), americkom podnikateľovi slovenského pôvodu.
V blízkosti sa nachádza dostihová dráha a zvyšok lužného lesa. Na ulici sídli Základná škola Dudova 2 a Obchodná akadémia Dudova 4.
Obyvatelia využívajú zastávku MHD "Hrobákova".

</doc>
<doc id="3468" url="https://sk.wikipedia.org/wiki?curid=3468" title="Haanova ulica">
Haanova ulica

Haanova ulica je ulica v Bratislave, v mestskej časti Petržalka. Nachádza sa v miestnej časti Háje. 
Základné informácie.
Rozprestiera sa v blízkosti Furdekovej a Pankúchovej ulice. Vznikla v roku 1978 pri výstavbe panelákového sídliska pod názvom Hočiminova ulica. Bola pomenovaná podľa vietnamského komunistického vodcu Ho Či Mina (1890 – 1969). Súčasný názov má od 1. apríla 1991, podľa Ľudovíta Haana (1818 – 1891), historika dolnozemských Slovákov.
Na Haanovej 10 sa nachádza okrsková stanica mestskej polície pre okres Bratislava V.
V budove niekdajšej štátnej základnej školy na Haanovej 28 od školského roka 1992/93 súbežne sídlilo aj štátne gymnázium. V roku 1995 bola základná škola zrušená a jej triedy prešli do blízkej Základnej školy na Pankúchovej 4. Od roku 2004 má v budove sídlo Bilingválne gymnázium C. S. Lewisa, ktorého zriaďovateľom je Cirkev bratská.
Na Haanovej 29 sa nachádza predajňa v potravín Terno Plus, v minulosti mala názvy Starohájčanka a Albert. 
Na Haanovej 1 sa nachádza opravovňa bicyklov. Na Haanovej 7 má sídlo Centrum mentálneho zdravia MATKA. Na Haanovej 9 sa nachádza materská škola.. Na Haanovej 26 sa od 1996 roku nachádza zdravotnícke zariadenie Agentúra domácej ošetrovateľskej starostlivosti Harris Slovakia a opatrovateľská služba Empatia . 

</doc>
<doc id="3469" url="https://sk.wikipedia.org/wiki?curid=3469" title="Lachova ulica">
Lachova ulica

Lachova ulica je ulica v Bratislave, v mestskej časti Petržalka. Nachádza sa v miestnej časti Háje. 
Vznikla v roku 1977 pri výstavbe panelákového sídliska. Do 1. apríla 1991 mala názov Lumumbova ulica, podľa bojovníka za nezávislosť Zairu (dnes Konžská demokratická republika), ktorý sa volal Patrice Lumumba (1925 – 1961). Súčasný názov má podľa Jána J. Lacha (1897 – 1960), slovenského katolíckeho kňaza, ktorý pôsobil v USA. 
Základné informácie.
Tvorí ju zástavba panelových domov, ktoré boli postavené v rokoch 1977 – 1978, prvé domy boli skolaudované a dané do užívania v apríli 1978. Nachádza sa tu základná škola, ktorá zahájila činnosť v septembri 1979 a ktorá prebrala žiakov z niekdajšej ZŠ na Jazmínovej ulici v Starej Petržalke a Cirkevná materská škola Márie Mazzarellovej.
Pred hromadnou výstavbou panelových domov v 70. a 80. rokoch 20. storočia sa na dnešnom území Lachovej ulice nachádzali ulice Vidiecka, Žľabová a Voľná so zástavbou rodinných domov patriacich do časti Starý háj a krížom dnešného územia prechádzala Starohájska cesta a Tatranská ulica. Pôvodná zástavba bola asanovaná približne v roku 1973, Starohájska cesta bola v rokoch 1975 až 1976 zmenená na dnešnú Bosákovu, Šustekovu a Furdekovu ulicu.

</doc>
<doc id="3470" url="https://sk.wikipedia.org/wiki?curid=3470" title="Furdekova ulica">
Furdekova ulica

Furdekova ulica môže byť ulica:

</doc>
<doc id="3471" url="https://sk.wikipedia.org/wiki?curid=3471" title="Mlynarovičova ulica">
Mlynarovičova ulica

Mlynarovičova ulica je ulica v Bratislave, v mestskej časti Petržalka. Je pomenovaná podľa Miloša Klementa Mlynaroviča (1887 – 1971), slovenského spisovateľa, ktorý pôsobil v USA. Do 1. apríla 1991 mala názov Mehringova ulica, podľa nemeckého ľavicového filozofa Franza Mehringa (1846 – 1919). 
Nachádza sa v blízkosti Chorvátskeho ramena. Tvorí ju zástavba panelových domov, ktoré boli postavené koncom 70. rokov 20. storočia.

</doc>
<doc id="3472" url="https://sk.wikipedia.org/wiki?curid=3472" title="Mamateyova ulica">
Mamateyova ulica

Mamateyova ulica je ulica v Bratislave, v mestskej časti Petržalka. Nachádza sa v miestnej časti Ovsište. 
Základné informácie.
Tiahne sa od Šustekovej ulice až po koniec Ovsišťa, kde sa napája na medzinárodnú cestnú komunikáciu E 575. 
Je pomenovaná podľa Alberta Pavla Mamateya (1870 – 1923), spoluzakladateľa Slovenskej ligy v Amerike. 
Vznikla 1. apríla 1991, dovtedy bola spolu s Gettingovou a Furdekovou súčasťou Ulice Kláry Zetkinovej.
Na Mamateyovej 2 sa nachádza predajňa potravín Lidl, ktorá bola postavená v roku 2005. Má rozlohu 1 200 m² a 151 parkovacích miest. Firma v roku 2016 predstavila projekt jej zbúrania a postavenia veľkej predajne s rozlohou 1 700 m². V januári 2017 tento projekt prehodnotila a uviedla, že postaví menšiu predajňu s rozlohou 1 424,12 m² a s parkoviskom pre 127 automobilov.
Na Mamateyovej 4 ma sídlo Saleziánske centrum Dona Bosca.

</doc>
<doc id="3473" url="https://sk.wikipedia.org/wiki?curid=3473" title="Pankúchova ulica">
Pankúchova ulica

Pankúchova ulica je ulica v Bratislave, v mestskej časti Petržalka. Vznikla 1. apríla 1991, dovtedy bola spolu s Polereckého súčasťou Zikovej ulice. Je pomenovaná po Jánovi Pankúchovi (1869 – 1952), slovenskom novinárovi pôsobiacom v USA. 
Na ulici sa nachádza Gymnázium Pankúchova 6 (ktoré poskytuje 8-ročné a 4-ročné štúdium) a základná škola Pankúchova 4.

</doc>
<doc id="3474" url="https://sk.wikipedia.org/wiki?curid=3474" title="Polereckého ulica">
Polereckého ulica

Polereckého ulica je ulica v Bratislave, v mestskej časti Petržalka. Nachádza sa v miestnej časti Ovsište. Vznikla 1. apríla 1991, dovtedy bola spolu s Pankúchovou súčasťou Zikovej ulice.
Je pomenovaná na počesť majora Jána Ladislava Polereckého (1748 – 1830), ktorý bojoval v armáde Georgea Washingtona za nezávislosť USA. Pôvodne mala skomolený názov "Poloreckého ulica".
Na Polereckého 2 sa nachádza domov dôchodcov - "Dom tretieho veku".

</doc>
<doc id="3475" url="https://sk.wikipedia.org/wiki?curid=3475" title="Gettingova ulica">
Gettingova ulica

Gettingova ulica je ulica v Bratislave, v mestskej časti Petržalka. Nachádza sa v miestnej časti Ovsište. Tvorí spojnicu medzi Mamateyovou ulicou a Dolnozemskou cestou.
Je pomenovaná podľa Milana Alexandera Gettinga (1878 – 1951), slovenského novinára a politika, ktorý pôsobil v USA.
Do 1. apríla 1991 tvorila spolu s dnešnou Furdekovou a Mamateyovou Ulicu Kláry Zetkinovej.

</doc>
<doc id="3476" url="https://sk.wikipedia.org/wiki?curid=3476" title="Bulíkova ulica">
Bulíkova ulica

Bulíkova ulica je ulica v Bratislave, v mestskej časti Petržalka. Nachádza sa v miestnej časti Ovsište. 
Je pomenovaná podľa Jána Bulíka (1898 – 1942), prvého predsedu Matice slovenskej v Juhoslávii a organizátora zahraničného odboja počas druhej svetovej vojny, ktorý zahynul v koncentračnom tábore Mauthausen. Do 1. apríla 1991 bola súčasťou Blagoevovej ulice..
Budovy.
Nachádza sa na nej niekoľko panelových domov, typických pre toto sídlisko a materská škola. Domy sú číslované nepárnymi číslami od 1 po 23, číslo škôlky je 25. Niektoré budovy sú sčasti zateplené a nafarbené jednotne do oranžovo-červena.
Výhľad z čelných strán budov smeruje k hlavnej ceste Mamateyova ul., ktorá ale nepatrí medzi tie s hustou premávkou. Obyvatelia domov tak majú pekný výhľad na "Saleziánske centrum Dona Bosca" so športoviskami. Na opačnej strane sa pomerne blízko nachádzajú obytné domy Blagoevovej ulice, pod oknami sa ale nachádza zeleň, v prípade vchodov 17 až 23 je to materská škôlka.
Dopravné spojenie.
Bulíkova ulica sama osebe je iba malá komunikácia idúca pomedzi škôlkou a Blagoevovou ulicou, v jej bezprostrednej blízkosti sa ale nachádza Mamateyova ulica, na ktorej premávajú aj linky MHD. Neďaleko vedie tiež Dolnozemská cesta, veľká štvorpruhová komunikácia.

</doc>
<doc id="3477" url="https://sk.wikipedia.org/wiki?curid=3477" title="Blagoevova ulica">
Blagoevova ulica

Blagoevova ulica je ulica v Bratislave, v mestskej časti Petržalka. 
Ulica vznikla v roku 1976 a je pomenovaná podľa Dimitrija Blagoeva, bulharského politika (1856-1924). V roku 1990 sa od ulice oddelila dnešná Bulíkova ulica.
Nachádza sa tu viacero obchodov, reštaurácie a malé firmy. Od 1. 1. 2006 otvorili na Blagoevova ulici 9, Oddelenie miestnych daní a poplatkov a licencií, Magistrát hlavného mesta SR Bratislavy.

</doc>
<doc id="3478" url="https://sk.wikipedia.org/wiki?curid=3478" title="Šustekova ulica">
Šustekova ulica

Šustekova ulica je ulica v Bratislave, v mestskej časti Petržalka. 
Základné informácie.
Vznikla v roku 1977 pri výstavbe panelákového sídliska pod názvom Synekova ulica. Bola pomenovaná podľa Otta Syneka (1900 – 1941), českého komunistického politika popraveného nacistami. Od 1. apríla 1991 má názov podľa Daniela Šusteka (1847 – 1927), spoluzakladateľa Matice slovenskej v USA.
Na Šustekovej 2 sa nachádza poliklinika.

</doc>
<doc id="3479" url="https://sk.wikipedia.org/wiki?curid=3479" title="Bosákova ulica">
Bosákova ulica

Bosákova ulica je ulica:

</doc>
<doc id="3480" url="https://sk.wikipedia.org/wiki?curid=3480" title="Sosnová ulica (Bratislava)">
Sosnová ulica (Bratislava)

Sosnová ulica je ulica v Bratislave, v mestskej časti Petržalka. Nachádza sa v miestnej časti Ovsište v blízkosti Bosákovej ulice.
Je jednou z posledných troch ulíc, ktoré sa zachovali z obce Ovsište, asanovanej v rokoch 1975 – 1982. Ulica mala pôvodný názov Sadová ulica. Premenovaná bola 20. decembra 1950 z dôvodu odstránenia duplicitného pomenovania ulíc v Bratislave po pripojení viacerých obcí k mestu v roku 1946. Je pomenovaná podľa sosny, t. j. borovice lesnej. Tvorí ju pozostatok po pôvodnej zástavbe rodinných domov.

</doc>
<doc id="3481" url="https://sk.wikipedia.org/wiki?curid=3481" title="Pobrežná ulica (Bratislava)">
Pobrežná ulica (Bratislava)

Pobrežná ulica je ulica v Bratislave, v mestskej časti Petržalka. Nachádza sa v blízkosti Dunaja. 
Pôvodný názov ulice bol Dunajská ulica. 20. decembra 1950 získala súčasné meno, dôvodom bolo odstránenie duplicitných názvov ulíc po pripojení viacerých obcí k Bratislave. Jedna strana ulice bola asanovaná ako dôsledok výstavby Prístavného mosta.

</doc>
<doc id="3482" url="https://sk.wikipedia.org/wiki?curid=3482" title="Májová ulica">
Májová ulica

Májová ulica je ulica:

</doc>
<doc id="3483" url="https://sk.wikipedia.org/wiki?curid=3483" title="Klokočova ulica (Bratislava)">
Klokočova ulica (Bratislava)

Klokočova ulica je ulica v Bratislave, v mestskej časti Petržalka. Nachádza sa v blízkosti Dunaja. 
Vznikla v roku 1945 pod názvom Klokočová ulica. Bola pomenovaná podľa rastliny klokoč. Podľa Bratislavského topografického lexikonu približne v roku 1976 získala súčasný, mierne zmenený názov, na počesť Ondreja Klokoča (1911 – 1975), slovenského komunistického politika, predsedu SNR.
Na ulici sa nachádza lesopark a lodenica, do začiatku 80. rokov 20. storočia sa na nej nachádzalo kúpalisko Lido.

</doc>
<doc id="3484" url="https://sk.wikipedia.org/wiki?curid=3484" title="Pri seči">
Pri seči

Pri seči je ulica v Bratislave, v mestskej časti Petržalka. Nachádza sa v blízkosti Dunaja. Vznikla v roku 1957, bola pomenovaná podľa kosenia sena. 
Tvorí ju priemyslová zástavba, športový areál, v blízkosti je Most Apollo. Na ulici Pri seči 1 sa nachádza parkovisko mestskej polície pre odtiahnuté automobily.

</doc>
<doc id="3485" url="https://sk.wikipedia.org/wiki?curid=3485" title="Kočánkova ulica">
Kočánkova ulica

Kočánkova ulica je ulica v Bratislave, v mestskej časti Petržalka. Je situovaná blízko dunajského nábrežia medzi Starým mostom a Mostom Apollo. Tiahne sa od ulice Pri seči, kolmo ústí do Klokočovej.
Zaujímavosťou je, že keď v roku 1991 prebiehalo premenovávanie petržalských ulíc, meno Kočánkovej ulice zostalo zachované, pretože sa nepodarilo zistiť, po kom bola pomenovaná.

</doc>
<doc id="3486" url="https://sk.wikipedia.org/wiki?curid=3486" title="Einsteinova ulica">
Einsteinova ulica

Einsteinova ulica je ulica v Bratislave, v mestskej časti Petržalka. Nachádza sa na nej známe obchodné stredisko Aupark a najstaršie petržalské gymnázium, gymnázium Alberta Einsteina. Neďaleko je situované výstavisko Incheba.
Pomenovaná je po nositeľovi Nobelovej ceny za fyziku Albertovi Einsteinovi. Do roku 1990 mala meno Makarenkova ulica podľa sovietskeho pedagóga Antona Semionoviča Makarenka (1888-1939).

</doc>
<doc id="3487" url="https://sk.wikipedia.org/wiki?curid=3487" title="Pri Starom háji">
Pri Starom háji

 
Pri Starom háji je ulica v Bratislave, v mestskej časti Petržalka. Nachádza sa medzi Sadom Janka Kráľa a Jantárovou cestou. Na ulici bol futbalový štadión FC Artmedia Petržalkaa reštaurácia Futbal pub. 
Ulica bola zastavaná počas výstavby polyfunkčného domu na Krasovského 13.

</doc>
<doc id="3488" url="https://sk.wikipedia.org/wiki?curid=3488" title="Viedenská cesta">
Viedenská cesta

Viedenská cesta je ulica v Bratislave, v mestskej časti Petržalka. 
Pomenovaná je podľa rakúskeho hlavného mesta Viedeň.

</doc>
<doc id="3489" url="https://sk.wikipedia.org/wiki?curid=3489" title="Rusovská cesta">
Rusovská cesta

Rusovská cesta je ulica v Bratislave, v mestskej časti Petržalka. Začína sa napojením na Einsteinovu ulicu, prechádza nadjazdom ponad železničnú trať a končí pri Vlasteneckom námestí.
Dejiny.
Pred rokom 1983 bola jej trasa mierne odlišná, popri Kopčianskej prechádzala skrz dnešnú budovu ŽST Petržalka, Panónsku cestu, Belinského, Ševčenkovú, Fedinovú, Markovú popri Chorvátskom ramene, Holíčsku, Jantárovú cestu popri Chorvátskom ramene a skrz Krásnohorskú, Ľubovniansku, Žehriansku a Jasovskú sa napájala na súčasnú cestu smer Rusovce na mieste dnešného križovania Panónskej a Dolnozemskej cesty.
V roku 2013 sa Rusovská cesta stala miestom developerského projektu Petržalka City, kde tu boli popri Chorvatskom ramene vystavané dve moderné bytovky.
Kvôli výstavbe predĺženia Petržalskej električkovej trate medzi rokmi 2021 a 2025 od Jungmannovej ulice po Južné Mesto, bola časť Rusovskej cesty znova prestavaná, kde sa napojenie na Námestie hraničiarov a Jantárovú cestu prenieslo na napojenie Jungmannovej ulice na Rusovskú cestu.

</doc>
<doc id="3490" url="https://sk.wikipedia.org/wiki?curid=3490" title="Záporožská ulica">
Záporožská ulica

Záporožská ulica je ulica v Bratislave, v mestskej časti Petržalka. Nachádza sa v miestnej časti Dvory.
Základné informácie.
Je pomenovaná podľa ukrajinského mesta Záporožie. Tvorí spojnicu medzi Rusovskou cestou a Gercenovou. Na Záporožskej 8 má sídlo pracovisko polície, určené pre vybavovanie dokladov pre okres Bratislava V. Na Záporožskej 12 sa nachádza zdravotné stredisko s lekárňou, 

</doc>
<doc id="3491" url="https://sk.wikipedia.org/wiki?curid=3491" title="Röntgenova ulica">
Röntgenova ulica

Röntgenova ulica je ulica v Bratislave, v mestskej časti Petržalka, v miestnej časti Dvory. 
Vznikla v polovici 80. rokov 20. storočia v rámci výstavby petržalského panelákového sídliska pod názvom Hakenova ulica. Bola pomenovaná podľa Josefa Hakena (1880 – 1949), českého komunistického politika. Súčasný názov získala 1. apríla 1991. Je pomenovaná podľa Wilhelma Conrada Röntgena (1845 – 1923), nemeckého fyzika, ktorý objavil röntgenové žiarenie.
Významné objekty.
Na ulici sa nachádza "Pavlačový bytový dom", ktorý je dielom slovenského architekta Desidera Quastlera.

</doc>
<doc id="3492" url="https://sk.wikipedia.org/wiki?curid=3492" title="Gercenova ulica">
Gercenova ulica

Gercenova ulica je ulica v Bratislave, v mestskej časti Petržalka. 
Je pomenovaná podľa ruského filozofa a spisovateľa Alexandra Ivanoviča Gercena (1812-1870). Nachádza sa na nej katolícka "Základná škola Svätej rodiny".

</doc>
<doc id="3493" url="https://sk.wikipedia.org/wiki?curid=3493" title="Lenardova ulica">
Lenardova ulica

Lenardova ulica je ulica v Bratislave, v mestskej časti Petržalka. Nachádza sa v severnej Petržalke, v miestnej časti Dvory.
Vznikla v druhej polovici 80. rokov 20. storočia pri výstavbe panelového sídliska pod názvom Fierlingerova ulica. Bola pomenovaná podľa Zdeňka Fierlingera (18911976), českého sociálnodemokratického a komunistického politika. Súčasný názov získala 1. apríla 1991. Je pomenovaná podľa Filipa Lenarda (18621948), nositeľa Nobelovej ceny, bratislavského rodáka.
Tvorí ju súbor panelových domov, pričom sa využíva číslovanie párnymi číslami od 2 do 18.

</doc>
<doc id="3494" url="https://sk.wikipedia.org/wiki?curid=3494" title="Kapicova ulica">
Kapicova ulica

Kapicova ulica je ulica v Bratislave, v mestskej časti Petržalka.
 Nachádza sa v miestnej časti Dvory. Je pomenovaná podľa Piotra Leonidoviča Kapicu (1894 – 1984), ruského fyzika.
Vznikla 1. apríla 1991, dovtedy bola súčasťou Černého ulice spolu s Bohrovou a Planckovou. Tvorí ju zástavba panelových domov, ktoré boli postavené v druhej polovici 80. rokov 20. storočia.

</doc>
<doc id="3495" url="https://sk.wikipedia.org/wiki?curid=3495" title="Dubnická ulica (Bratislava)">
Dubnická ulica (Bratislava)

Dubnická ulica je ulica v Bratislave, v mestskej časti Petržalka. Nachádza sa v miestnej časti Dvory. Je pomenovaná podľa mesta Dubnica nad Váhom.

</doc>
<doc id="3496" url="https://sk.wikipedia.org/wiki?curid=3496" title="Kremnická ulica">
Kremnická ulica

Kremnická ulica je ulica:

</doc>
<doc id="3498" url="https://sk.wikipedia.org/wiki?curid=3498" title="Levočská ulica (Bratislava)">
Levočská ulica (Bratislava)

Levočská ulica je ulica v Bratislave, v mestskej časti Petržalka. Je pomenovaná podľa mesta Levoča. Nachádza sa v časti Petržalky, kde bola zachovaná pôvodná zástavba rodinných domov. Je rovnobežná s Viedenskou cestou, ktorá smeruje na hraničný priechod Petržalka-Berg a s Kremnickou ulicou, Jaroslavova ulica je na ňu kolmá. V blízkosti sa nachádza aj Ľubietovská ulica a Kežmarské námestie.

</doc>
<doc id="3500" url="https://sk.wikipedia.org/wiki?curid=3500" title="Handlovská ulica">
Handlovská ulica

Handlovská ulica je ulica:

</doc>
<doc id="3501" url="https://sk.wikipedia.org/wiki?curid=3501" title="Prokopova ulica">
Prokopova ulica

Prokopova ulica je ulica v Bratislave, v mestskej časti Petržalka. Je pomenovaná podľa Filipa Jakuba Prokopa (1740 – 1814), českého sochára a rezbára, ktorý pôsobil vo Viedni a na Slovensku. Netýkalo sa jej hromadné premenovanie petržalských ulíc v roku 1950.
Nachádza sa v časti Petržalky, kde ostala zachovaná zástavba rodinných domov. Tiahne sa od Rusovskej cesty po Vranovskú, je rovnobežná s Očovskou a Handlovskou.

</doc>
<doc id="3502" url="https://sk.wikipedia.org/wiki?curid=3502" title="Jaroslavova ulica">
Jaroslavova ulica

Jaroslavova ulica je ulica v Bratislave, v mestskej časti Petržalka. Nachádza sa v časti Petržalky, kde ostala zachovaná zástavba rodinných domov. Tvorí spojnicu medzi Kremnickou a Levočskou ulicou, v blízkosti je Kežmarské námestie.

</doc>
<doc id="3503" url="https://sk.wikipedia.org/wiki?curid=3503" title="Očovská ulica">
Očovská ulica

Očovská ulica je ulica v Bratislave, v mestskej časti Petržalka. Nachádza sa v miestnej časti Dvory. Je pomenovaná podľa obce Očová. 
Tiahne sa od Vranovskej, je rovnobežná s Prokopovou, Harmanecká je na ňu kolmá. Je tvorená zástavbou tehlových obytných domov a rodinných domov.

</doc>
<doc id="3504" url="https://sk.wikipedia.org/wiki?curid=3504" title="Krupinská ulica (Bratislava)">
Krupinská ulica (Bratislava)

Krupinská ulica je ulica v Bratislave, v mestskej časti Petržalka. Je pomenovaná podľa mesta Krupina.
Tiahne sa od Vranovskej po Vilovú, je na ňu kolmá Harmanecká. Na Krupinskej 2 sa nachádza Kostol svätého Arnolda Janssena, ktorý spravujú verbisti.

</doc>
<doc id="3506" url="https://sk.wikipedia.org/wiki?curid=3506" title="Vilová ulica">
Vilová ulica

Vilová ulica je ulica:

</doc>
<doc id="3507" url="https://sk.wikipedia.org/wiki?curid=3507" title="Vranovská ulica (Bratislava)">
Vranovská ulica (Bratislava)

Vranovská ulica je ulica v Bratislave, v mestskej časti Petržalka.
Je pomenovaná podľa mesta Vranov nad Topľou. Tiahne sa od Ľubietovskej po Kopčiansku, sú na ňu kolmé Novobanská, Kremnická, Handlovská, Prokopova, Očovská, Krupinská a Vilová.
Väčšina budov bola postavená začiatkom 60. rokov 20. storočia. Na Vranovskej 2 sídli Evanjelické lýceum. Na Vranovskej 4 sa nachádza Stredná odborná škola technická.

</doc>
<doc id="3508" url="https://sk.wikipedia.org/wiki?curid=3508" title="Údernícka ulica">
Údernícka ulica

Údernícka ulica je ulica:

</doc>
<doc id="3509" url="https://sk.wikipedia.org/wiki?curid=3509" title="Gogoľova ulica (Bratislava)">
Gogoľova ulica (Bratislava)

Gogoľova ulica je ulica v Bratislave, v mestskej časti Petržalka. S najväčšou pravdepodobnosťou vznikla v 30. rokoch 20. storočia. Je pomenovaná podľa Nikolaja Vasilieviča Gogoľa (1809 – 1852), ukrajinského spisovateľa. Do roku 1950 mala názov Puškinova ulica.
Tiahne sa kolmo od Úderníckej po Dargovskú, je rovnobežná s Kaukazskou. Najvýznamnejším objektom je podnik Hydronika na Gogoľovej 18. Nachádza sa tu zástavba rodinných domov.

</doc>
<doc id="3510" url="https://sk.wikipedia.org/wiki?curid=3510" title="Kopčianska ulica (Bratislava)">
Kopčianska ulica (Bratislava)

Kopčianska ulica je ulica v Bratislave, v mestskej časti Petržalka. 
Na ulici sa nachádza železničná stanica Petržalka, nový bytový komplex Vienna Gate, už uzavretá fabrika Matador, skladové a logistické budovy. Zo strany železničnej stanice do nej ústi Petržalské korzo, ktorým prechádza aj cyklistická trasa pokračujúca po Kopčianskej ulici až priamo do rakúskej obce Kittsee. Ulica sa nachádza sa v blízkosti centra (autobusom cca 5-10 min), je tu výborné napojenie na diaľnicu (smer Žilina, Brno, Viedeň, Budapešť). V rámci cezhraničnej spolupráce a podpory výstavby cyklotrás bola revitalizovaná časť cyklotrasy pri sídlisku Kopčany a vystavané oddychové stojisko pre rekreantov pri hraniciach s Rakúskom. Oblasť výrazne ovplyvňuje práve prebiehajúca prevažne rezidenčná výstavba na ploche bývalého výrobného podniku Matador (Matadorka, Kopčianka, Nová Matadorka) a na konci ulice v styku s Rakúskom (Nesto).
Pôvodne na Kopčianskej ulici sídlil aj Dopravný inšpektorát, ktorý zanikol vznikom Klientskeho centra na Rožňavskej ulici.

</doc>
<doc id="3511" url="https://sk.wikipedia.org/wiki?curid=3511" title="Kaukazská ulica">
Kaukazská ulica

Kaukazská ulica je ulica v Bratislave, v mestskej časti Petržalka. Je pomenovaná podľa pohoria Kaukaz. 
Nachádza sa v lokalite "Kolónka", ktorú tvoria pozostatky po pôvodnej zástavbe Petržalky, nie je tu zavedená kanalizácia ani plyn. Táto oblasť bola pred rokom 1989 určená na asanáciu, ku ktorej nedošlo kvôli Nežnej revolúcii. Tiahne sa od Bratskej po Údernícku, sú na ňu kolmé ulice Hrobárska, Kubínska a Dargovská, je rovnobežná s Nábrežnou a Gogoľovou.

</doc>
<doc id="3512" url="https://sk.wikipedia.org/wiki?curid=3512" title="Dargovská ulica (Bratislava)">
Dargovská ulica (Bratislava)

Dargovská ulica je ulica v Bratislave, v mestskej časti Petržalka. Je pomenovaná po obci Dargov v okrese Trebišov. 
Nachádza sa v časti ľudovo nazývanej "Kolónka", kde ostala zachovaná pôvodná výstavba rodinných domov. Oblasť bola pred rokom 1989 určená na asanáciu, v domoch nie je zavedený plyn, ani kanalizácia. Tvorí spojnicu medzi Gogoľovou a Kaukazskou, je rovnobežná s Kubínskou, Nábrežná je na ňu kolmá.

</doc>
<doc id="3513" url="https://sk.wikipedia.org/wiki?curid=3513" title="Kubínska ulica">
Kubínska ulica

Kubínska ulica je ulica:

</doc>
<doc id="3514" url="https://sk.wikipedia.org/wiki?curid=3514" title="Goralská ulica">
Goralská ulica

Goralská ulica je ulica v Bratislave, v mestskej časti Petržalka. Je pomenovaná podľa Goralov. 
Nachádza sa v oblasti "Kolónka", ktorú tvoria pozostatky po pôvodnej zástavbe Petržalky, nie je tu zavedený plyn a kanalizácia. Táto lokalita bola pred rokom 1989 určená na asanáciu, ku ktorej nedošlo kvôli Nežnej revolúcii. Je rovnobežná s Kubínskou a Hrobárskou ulicou, križuje Nábrežnú ulicu. 

</doc>
<doc id="3515" url="https://sk.wikipedia.org/wiki?curid=3515" title="Hrobárska ulica">
Hrobárska ulica

Hrobárska ulica je ulica v Bratislave, v mestskej časti Petržalka. Je pomenovaná podľa blízkeho Cintorína Petržalka.
Je súčasťou lokality "Kolónka", ktorú tvoria pozostatky po pôvodnej zástavbe Petržalky, nie je tu zavedená kanalizácia, ani plyn. Kolónka bola pred rokom 1989 určená na asanáciu.
Križuje Nábrežnú ulicu, je rovnobežná s Kubínskou a Goralskou, kolmo ústí do Kaukazskej ulice.

</doc>
<doc id="3516" url="https://sk.wikipedia.org/wiki?curid=3516" title="Nábrežná ulica">
Nábrežná ulica

Nábrežná ulica je ulica:

</doc>
<doc id="3517" url="https://sk.wikipedia.org/wiki?curid=3517" title="Bratská ulica">
Bratská ulica

Bratská ulica môže byť ulica:

</doc>
<doc id="3518" url="https://sk.wikipedia.org/wiki?curid=3518" title="Kolmá ulica (Bratislava)">
Kolmá ulica (Bratislava)

Kolmá ulica (do roku 1950 Edisonova ulica) je ulica v Bratislave, v mestskej časti Petržalka. Nachádza sa v miestnej časti Dvory. 
Základné informácie.
Ulica existovala už pred výstavbou petržalského sídliska v 70. rokoch 20. storočia. 
Na Kolmej 4 sa nachádza objekt, v ktorom má sídlo spoločnosť ELIT Bratislava, zaoberajúca sa predajom automobilových súčiastok. Na Kolmej 8 stojí jediný obytný dom tejto ulice, pozostatok po pôvodnej výstavbe.

</doc>
<doc id="3519" url="https://sk.wikipedia.org/wiki?curid=3519" title="Ulica Ondreja Štefanka">
Ulica Ondreja Štefanka

Ulica Ondreja Štefanka (do roku 2019 "Čapajevova ulica") je ulica v Bratislave, v mestskej časti Petržalka. Nachádza sa v miestnej časti Dvory. Pomenovaná je podľa slovenského básnika Ondreja Štefanka. Predtým bola pomenovaná podľa Vasilija Ivanoviča Čapajeva (1887 – 1919), boľševického veliteľa v ruskej občianskej vojne.
Základné informácie.
Nenachádza sa na nej žiaden z obytných domov panelákového typu. V roku 1999 tu bol postavený tzv. Modrý dom určený neplatičom z iných bytoviek. Bol izolovaný starou elektrárňou a objektom školy od zvyšku sídliska. Byty v ňom mali nižší štandard, väčšinu z nich spravuje mestská časť Petržalka. V dome sa často objavovali problémy s drogovou trestnou činnosťou.
22. októbra 2013 poslanci petržalského zastupiteľstva rozhodli o predaji tejto budovy firme BS investments za 1 euro, pričom za prenájom pozemkov na rok zaplatí firma 1 000 eur. Spoločnosť prisľúbila, že po rekonštrukcii a dostavbe objektu odpredá mestskej časti Petržalka desať zrekonštruovaných bytov, za rovnakú cenu 1 euro. Magistrát mestskej časti tieto byty plánuje využiť najmä pre učiteľov. Na zabezpečenie náhradného bývanie pre súčasných obyvateľov domu sa firma zaviazala použiť 400 000 eur.
Mesto tiež postavilo na ulici nový obytný dom s deviatimi poschodiami a 48 nájomnými bytmi, finančné prostriedky sa čerpali z mestského fondu rozvoja bývania a zo Štátneho fondu rozvoja bývania. Dom bol dokončený v auguste 2014, slávnostne otvorený bol 9. októbra 2014.
Na čísle 6 sa nachádza zberný dvor pre Petržalku. Na čísle 7 sídli predajca automobilov značky Fiat.

</doc>
<doc id="3520" url="https://sk.wikipedia.org/wiki?curid=3520" title="Švabinského ulica (Bratislava)">
Švabinského ulica (Bratislava)

Švabinského ulica je ulica v Bratislave, v mestskej časti Petržalka. Nachádza sa v miestnej časti Dvory. 
Vznikla v roku 1984 v rámci výstavby panelákového sídliska pod názvom Sokolovského ulica. Bola pomenovaná podľa podľa sovietskeho vojenského maršala Vasilija Daniloviča Sokolovského (1897 – 1968). Súčasný názov má od 1. apríla 1991, je pomenovaná podľa českého maliara Maxa Švabinského (1873 – 1962).
Základné informácie.
Švabinského ulica nie je ulicou v pravom zmysle slova (čo platí aj pre mnohé iné v Petržalke), ide skôr o skupinu roztrúsených panelákov. Ulicu v pôvodnom ponímaní paradoxne tvoria tri obytné domy postavené vedľa seba, ktoré patria do troch rôznych ulíc: Andrusovova 2 – 10, Švabinského 2 – 14 a Ševčenkova 25 – 33.

</doc>
<doc id="3521" url="https://sk.wikipedia.org/wiki?curid=3521" title="Andrusovova ulica">
Andrusovova ulica

Andrusovova ulica je ulica v Bratislave, v mestskej časti Petržalka. Nachádza sa v miestnej časti Dvory.
Vznikla v roku 1983 pri výstavbe petržalského panelákového sídliska. Do 1. apríla 1991 mala názov Sawickej ulica, podľa poľskej revolucionárky Hany Sawickej (1917 – 1943). V súčasnosti je pomenovaná podľa zakladateľa modernej slovenskej geológie Dimitrija Andrusova (1897 – 1976).

</doc>
<doc id="3523" url="https://sk.wikipedia.org/wiki?curid=3523" title="Pifflova ulica">
Pifflova ulica

Pifflova ulica je ulica v Bratislave, v mestskej časti Petržalka. Nachádza sa v miestnej časti Dvory.
Vznikla v rámci výstavby panelákového sídliska v polovici 80. rokov 20. storočia pod názvom Pollitova ulica. Bola nepresne pomenovaná podľa Harryho Pollitta (1890 – 1960), generálneho tajomníka britskej Komunistickej strany. Od 1. apríla 1991 má súčasný názov, podľa Alfréda Piffla (1907 – 1972), českého architekta, ktorý sa zaslúžil o záchranu Bratislavského hradu.

</doc>
<doc id="3524" url="https://sk.wikipedia.org/wiki?curid=3524" title="Jungmannova ulica">
Jungmannova ulica

Jungmannova ulica je ulica v Bratislave, v mestskej časti Petržalka. Nachádza sa v miestnej časti Dvory.
Rovnaký názov mala iná ulica v Petržalke, ktorá bola asanovaná v súvislosti s výstavbou sídliska.
Základné informácie.
Vznikla v polovici 80. rokov 20. storočia pri výstavbe petržalského panelákového sídliska. Je pomenovaná podľa Josefa Jungmanna (1773 – 1847), českého národného buditeľa, jazykovedca a spisovateľa. Nachádza sa v blízkosti Vavilovovej ulice, Jantárovej cesty a Chorvátskeho ramena.

</doc>
<doc id="3525" url="https://sk.wikipedia.org/wiki?curid=3525" title="Vavilovova ulica">
Vavilovova ulica

Vavilovova ulica je ulica v Bratislave, v mestskej časti Petržalka. Nachádza sa v miestnej časti Dvory. 
Vznikla v polovici 80. rokoch 20. storočia v rámci výstavby panelákového sídliska pod názvom Baumanova ulica. Bola pomenovaná podľa podľa ruského boľševického revolucionára Nikolaja Ernestoviča Baumana (1873 – 1905). Súčasný názov má od 1. apríla 1991, je pomenovaná podľa sovietskeho botanika Nikolaja Ivanoviča Vavilova (1887 – 1943).
Pri jej budovaní bol k ulici prístup po dnes už neexistujúcej Mičurinovej ulici, po roku 1988 sa prístup premiestnil po novovybudovanej Černyševského ulici. Do začiatku 90. rokov tu mala autobusovú konečnú zástavku linka 52. 

</doc>
<doc id="3526" url="https://sk.wikipedia.org/wiki?curid=3526" title="Farského ulica">
Farského ulica

"O zaniknutej ulici v Petržalke pozri Farského ulica (zaniknutá)"
Farského ulica je ulica v bratislavskej Petržalke, v blízkosti Starého mosta. 
Nachádza sa tu obchodné centrum TPD (Tovar pre domácnosť), okrem množstva obchodných prevádzok je v ňom situovaná aj pobočka Slovenskej sporiteľne (najväčšia v okrese Bratislava V).
Taktiež sa na ulici nachádza 113. zbor Modré hory, ktorý spadá pod Slovenský skauting.
Do začiatku 80. rokov 20. storočia mala rovnaký názov ulica na neďalekých Dvoroch I (približne na mieste dnešných ulíc Prokofievova a Fedinova). Zanikla z dôvodu výstavby panelového sídliska. 
Farského ulica patrí spolu s okolitými ulicami k najmladším vybudovaným uliciam v Petržalke, vznikla približne v rokoch 1985 až 1986.

</doc>
<doc id="3527" url="https://sk.wikipedia.org/wiki?curid=3527" title="Macharova ulica">
Macharova ulica

"O zaniknutej ulici v Petržalke pozri Macharova ulica (zaniknutá)"
Macharova ulica je ulica v Bratislave, v mestskej časti Petržalka. Nachádza sa v miestnej časti Dvory. Je pomenovaná podľa Josefa Svatopluka Machara (1864 – 1942), českého básnika a spisovateľa.
Tvorí ju zástavba panelových domov, ktoré boli postavené v 80. rokoch 20. storočia. 
Rovnaký názov mala aj zaniknutá ulica neďaleko, ktorá bola zrušená pri výstavbe panelového sídliska.

</doc>
<doc id="3528" url="https://sk.wikipedia.org/wiki?curid=3528" title="Planckova ulica">
Planckova ulica

Planckova ulica je ulica v Bratislave, v mestskej časti Petržalka. Nachádza sa v miestnej časti Dvory. 
Vznikla 1. apríla 1991, dovtedy tvorila spolu s Kapicovou a Bohrovou Černého ulicu. Je pomenovaná podľa Maxa Plancka (1858 – 1947), nemeckého fyzika. 
Tvorí ju zástavba panelových domov postavených v druhej polovici 80. rokoch 20. storočia.

</doc>
<doc id="3529" url="https://sk.wikipedia.org/wiki?curid=3529" title="Pečnianska ulica">
Pečnianska ulica

Pečnianska ulica je ulica v Bratislave, v mestskej časti Petržalka. Nachádza sa v miestnej časti Dvory.
Vznikla v druhej polovici 80. rokoch 20. storočia pri výstavbe panelákového sídliska. Do 1. apríla 1991 mala názov Dénešova ulica. V súčasnosti je pomenovaná podľa Pečnianskeho lesa. 
Je pokračovaním Zadunajskej cesty, kolmo ústí do Lenardovej ulice.

</doc>
<doc id="3530" url="https://sk.wikipedia.org/wiki?curid=3530" title="Bohrova ulica">
Bohrova ulica

Bohrova ulica je ulica v Bratislave, v mestskej časti Petržalka. Nachádza sa v miestnej časti Dvory. Je pomenovaná podľa dánskeho fyzika Nielsa Bohra (1885 – 1962), nositeľa Nobelovej ceny za fyziku. 
Vznikla 1. apríla 1991, dovtedy tvorila spolu s Kapicovou a Planckovou Černého ulicu.
Tvorí ju zástavba panelových domov postavených v 80. rokoch 20. storočia. Na Bohrovej 22 sídli obvodné oddelenie polície pre Petržalku-Sever.

</doc>
<doc id="3531" url="https://sk.wikipedia.org/wiki?curid=3531" title="Zadunajská cesta">
Zadunajská cesta

Zadunajská cesta je ulica v Bratislave, v mestskej časti Petržalka. Nachádza sa v miestnej časti Dvory.
Pred výstavbou panelákového sídliska patrila k najdlhším uliciam v tejto mestskej časti. Od októbra 1938 až do apríla 1945 bola Petržalka súčasťou Ríše. V tomto období bola bývalá Masarykova (1918–1938) premenovaná na Adolf-Hitler-Straße. Neskôr (1945–1948) niesla názov Benešova a v rokoch 1948 až 1989 Stalinova. 
Po likvidácii Starej Petržalky (po roku 1973) ostal len fragment ulice. Zachovaná bola budova na Zadunajskej 27, v ktorej dnes sídli súkromná škola Mercury, v rámci nej materská škola, základná škola a gymnázium.

</doc>
<doc id="3532" url="https://sk.wikipedia.org/wiki?curid=3532" title="Krasovského ulica">
Krasovského ulica

Krasovského ulica je ulica v Bratislave, v mestskej časti Petržalka. Nachádza sa pri Sade Janka Kráľa. Do roku 2008 sa na nej nachádzal lesík, ktorý tvoril jej prirodzené pokračovanie.
Je pomenovaná podľa Feodosija Nikolajeviča Krasovského (1878 – 1948), sovietskeho astronóma a geodeta.
Na ulici sa nachádza polyfunkčný komplex Vienna Park .

</doc>
<doc id="3533" url="https://sk.wikipedia.org/wiki?curid=3533" title="Ulica Medveďovej">
Ulica Medveďovej

 
Ulica Medveďovej je ulica v Bratislave, v mestskej časti Petržalka. Nachádza sa v miestnej časti Ovsište. 
Vznikla v druhej polovici 70. rokov 20. storočia pri výstavbe panelového sídliska. Do 1. apríla 1991 mala názov Ulica Marie Majerovej, podľa českej spisovateľky a komunistickej političky Marie Majerovej (1882 – 1967). V súčasnosti má názov podľa Zuzky Medveďovej (1897 – 1985), slovenskej maliarky z Vojvodiny.

</doc>
<doc id="3534" url="https://sk.wikipedia.org/wiki?curid=3534" title="Jankolova ulica">
Jankolova ulica

Jankolova ulica je ulica v Bratislave, v mestskej časti Petržalka. Nachádza sa v miestnej časti Ovsište. 
Do 1. apríla 1991 mala názov Jabůrkovej ulica, podľa českej komunistickej spisovateľky a novinárky Jožky Jabůrkovej (1896 – 1942), umučenej v koncentračnom tábore. V súčasnosti je pomenovaná po Matúšovi Jankolovi (1872 – 1916), slovenskom katolíckom kňazovi pôsobiacom v USA.
Ulicu tvorí zástavba panelových domov postavených v druhej polovici 70. rokoch 20. storočia. Na Jankolovej 6 sídli hlavný kontrolór Bratislavského samosprávneho kraja. V roku 2009 vyšlo najavo, že župa zaplatila za výmenu okien v jeho sídle 415 572 eur, čo bolo o 459 percent viac, než bola cena stanovená súdnym znalcom.

</doc>
<doc id="3535" url="https://sk.wikipedia.org/wiki?curid=3535" title="Ulica Alžbety Gwerkovej">
Ulica Alžbety Gwerkovej

Ulica Alžbety Gwerkovej je ulica v Bratislave, v mestskej časti Petržalka. Nachádza sa v miestnej časti Ovsište.
Vznikla v roku 1976 pri výstavbe panelákového sídliska. Je pomenovaná podľa Alžbety Göllnerovej-Gwerkovej (1905 – 1944), slovenskej literárnej historičky a prekladateľky, popravenej nacistami po potlačení SNP.
Ulica Marie Curie Sklodowskej je na ňu kolmá, v blízkosti sa nachádzajú aj Jankolova ulica a Ovsištské námestie.
V decembri 2006 sa pracovníci stavebnej firmy pokúsili neodborne presadiť 27 stromov, čomu zabránili obyvatelia okolitých domov.

</doc>
<doc id="3536" url="https://sk.wikipedia.org/wiki?curid=3536" title="Ulica Marie Curie Sklodowskej">
Ulica Marie Curie Sklodowskej

Ulica Marie Curie Sklodowskej je ulica v Bratislave, v mestskej časti Petržalka. Nachádza sa v miestnej časti Ovsište. 
Je pomenovaná podľa M. Curieovej-Skłodowskej (1867 – 1934), poľskej vedkyne. Križuje Mamateyovu, je kolmá na Ulicu Alžbety Gwerkovej, v blízkosti je Ovsištské námestie.
Na Sklodowskej 1 má sídlo základná škola, v ktorej sídli Súkromná základná škola pre intelektovo nadaných žiakov a Francúzska základná škola s MŠ. V priestoroch tejto základnej školy sa od roku 2001 vyučovalo waldorfskou pedagogikou.

</doc>
<doc id="3537" url="https://sk.wikipedia.org/wiki?curid=3537" title="Antolská ulica (Bratislava)">
Antolská ulica (Bratislava)

Antolská ulica je ulica v Bratislave, v mestskej časti Petržalka. Nachádza sa v miestnej časti Lúky. 
Je pomenovaná podľa kaštieľa Antol (dnes Svätý Anton). Do 1. apríla 1991 mala názov Ulica Zoje Kosmodemjanskej, podľa ruskej účastníčky protinacistického odboja Zoje Kosmodemianskej (1923 – 1941).
Na Antolskej 11 sa nachádza Nemocnica svätého Cyrila a Metoda. Neďaleko je jazero Veľký Draždiak a Chorvátske rameno.

</doc>
<doc id="3538" url="https://sk.wikipedia.org/wiki?curid=3538" title="Betliarska ulica">
Betliarska ulica

Betliarska ulica je ulica:

</doc>
<doc id="3539" url="https://sk.wikipedia.org/wiki?curid=3539" title="Bzovícka ulica">
Bzovícka ulica

Bzovícka ulica je ulica v Bratislave, v mestskej časti Petržalka. Nachádza sa na juhu Petržalky, v miestnej časti Lúky. 
Vznikla v roku 1981 pri výstavbe panelákového sídliska ako Cichovského ulica. Mala názov podľa poľského vojvodcu a národného buditeľa Adolfa Cichowského (1794 – 1854]. Od 1. apríla 1991 je pomenovaná podľa hradu Bzovík v okrese Krupina.

</doc>
<doc id="3540" url="https://sk.wikipedia.org/wiki?curid=3540" title="Daliborovo námestie">
Daliborovo námestie

Daliborovo námestie je námestie v Bratislave, v mestskej časti Petržalka, v miestnej časti Dvory. 
Nachádza sa tu rímskokatolícky kostol Povýšenia svätého Kríža, základná umelecká škola a pohostinstvo Lipa.

</doc>
<doc id="3541" url="https://sk.wikipedia.org/wiki?curid=3541" title="Nobelovo námestie">
Nobelovo námestie

Nobelovo námestie je námestie v Bratislave, v mestskej časti Petržalka, v miestnej časti Dvory
Vzniklo v druhej polovici 80. rokov 20. storočia pod názvom Námestie Karla Marxa. Bolo pomenovaná podľa Karla Marxa (1818 – 1883), zakladateľa marxizmu. Súčasný názov má od 1. apríla 1991. Je pomenované podľa Alfreda Nobela (1833 – 1896), švédskeho vynálezcu, ktorý objavil dynamit a závetom založil Nobelovu cenu.
Nachádza sa na severe Petržalky priamo oproti výstavisku Incheba, ktoré sa nachádza na druhej strane Einsteinovej ulice a s námestím je prepojené nadzemnou lávkou.
V miestach dnešného námestia sa nachádzal pôvodný petržalský cintorín, existujúci prakticky od vzniku Petržalky. Zrušený bol v 60. rokoch 20 storočia, v dôsledku čoho sa jediným petržalským cintorínom stal cintorín na Nábrežnej ulici.
Na rozdiel od iných oblastí v Petržalke s názvom "námestie", Nobelovo námestie skutočne pripomína námestie. Jeho dominantou je základná škola (Nobelovo námestie 6), postavená podľa typického socialistického vzoru. Druhou dominantou je prevádzka potravín vybudovaná tiež počas ČSSR. V minulosti mal obchod názvy ako "Tobi", "Kika market", "Delvita", či iné, aktuálne tu sídli supermarket Billa. Oproti nemu sa nachádza ďalší zo socialistických architektonických prvkov, poschodový polyfunkčný objekt so sieťou obchodov, v ktorom sa však prevádzky striedajú pomerne rýchlo. Jediná z prevádzok s dlhším trvaním je lekáreň.
V roku 2004 námestie prešlo rekonštrukciou a stalo sa súčasťou budovaného Petržalského korza. Na námestí sa nachádza aj ihrisko pre deti.

</doc>
<doc id="3542" url="https://sk.wikipedia.org/wiki?curid=3542" title="Šrobárovo námestie">
Šrobárovo námestie

Šrobárovo námestie je námestie v Bratislave, v mestskej časti Petržalka, v miestnej časti Dvory. 
Vzniklo v rokoch 1986 – 1987. Je pomenované podľa Vavra Šrobára (1867 – 1950), slovenského politika. V blízkosti sa nachádzajú Macharova ulica, Černyševského ulica, Pifflova ulica, Farského ulica a Mánesovo námestie.
Plánuje sa tu výstavba polyfunkčného komplexu Vista Tower.

</doc>
<doc id="3543" url="https://sk.wikipedia.org/wiki?curid=3543" title="Mánesovo námestie">
Mánesovo námestie

Mánesovo námestie je námestie v Bratislave, mestskej časti Petržalka, v miestnej časti Dvory. Je pomenované podľa Josefa Mánesa (1802 – 1871), českého maliara. 

</doc>
<doc id="3544" url="https://sk.wikipedia.org/wiki?curid=3544" title="Muchovo námestie">
Muchovo námestie

Muchovo námestie je námestie v Bratislave, v mestskej časti Petržalka, v miestnej časti Dvory.
Je pomenované podľa Alfonsa Muchu (1860 – 1939), českého maliara. Do 1. apríla 1991 malo názov Martího námestie, podľa Josého Martího (1853 – 1895), kubánskeho revolucionára. 
Nachádza sa v blízkosti Černyševského ulice a Farského ulice.

</doc>
<doc id="3545" url="https://sk.wikipedia.org/wiki?curid=3545" title="Námestie hraničiarov">
Námestie hraničiarov

Námestie hraničiarov je námestie v Bratislave, v mestskej časti Petržalka. Nachádza sa v miestnej časti Háje.
Základné informácie.
Vzniklo v roku 1977 v rámci výstavby panelákového sídliska. Je pomenované podľa pohraničnej stráže. 
V budove na Námestí hraničiarov 1/b má sídlo Okresné riaditeľstvo policajného zboru Bratislava V., Odbor kriminálnej polície Okresného riaditeľstva Policajného zboru Bratislava V a Obvodné oddelenie Policajného zboru pre Petržalku-stred.
V roku 2007 bol na námestí postavený obytný komplex Dominant, jeden z najväčších novodobých bytových projektov v Petržalke, ktorého developerom bola Investičná a obchodná spoločnosť. Tvoria ho 20-poschodový vežiak a tri menšie budovy so 7, 6 a 5 poschodiami. Obyvatelia námestia podpísali petíciu proti výstavbe, ktorá bola zamietnutá. Jedným z argumentov petície bolo možné znehodnotenie parku, čo sa podľa realizátora stavby nestalo. V rámci tohto komplexu sa na Námestí hraničiarov 30 nachádza predajňa potravín "Tesco expres", na Námestí hraničiarov 33 má pobočku Československá obchodná banka, na Námestí hraničiarov 37 sa nachádza predajňa drogérie z reťazca dm-drogerie markt, na Námestí hraničiarov 39 má sídlo spoločnosť VNET Telecommunication solutions. 
21. decembra 2016 na námestí otvoril pobočku potravinový reťazec Billa, za účasti strieborného olympijského medailistu Mateja Beňuša.
V parku na námestí sa nachádza pamätná tabuľa pripomínajúca začiatok výstavby mestského sektora Petržalka.
Názov.
Iveta Plšeková, mestská poslankyňa, v roku 2016 navrhla zmeniť názov námestia, keďže je spojený s oddielmi, ktoré zatýkali utekajúcich za slobodou. Starosta Petržalky Vladimír Bajan na zmenu odpovedal: "„Nebolo by to určite jednoduché. Myslím si, že momentálne má Petržalka úplne iné priority a potreby, ktoré si vyžadujú naši obyvatelia.“" Približne desať rokov predtým zmena tiež neprešla.
V júli 2019 kritizoval názov námestia aj František Mikloško. Okrem iného uviedol: "„Ľudia si už dnes nechcú pripomínať, že od roku 1948 až do pádu komunizmu boli u nás pohraničné bezpečnostné zložky, ktoré na západnej hranici zabíjali ľudí, budovali ostnaté drôty nabité elektrinou, a že medzi nami chodili udavači a provokatéri, ktorí mali zabrániť útekom.“"

</doc>
<doc id="3546" url="https://sk.wikipedia.org/wiki?curid=3546" title="Humenské námestie">
Humenské námestie

Humenské námestie je námestie v Bratislave, mestskej časti Petržalka, v miestnej časti Lúky. 
Je pomenované podľa mesta Humenné. Do 1. apríla 1991 malo názov Námestie F. E. Dzeržinského, bolo pomenované podľa Felixa Edmundoviča Dzeržinského (1877 – 1926), ruského komunistického politika, zakladateľa Čeky.
Nachádza sa medzi Turnianskou, Ľubovnianskou, Žehrianskou a Jasovskou ulicou.

</doc>
<doc id="3548" url="https://sk.wikipedia.org/wiki?curid=3548" title="Ovsištské námestie">
Ovsištské námestie

Ovsištské námestie je námestie v Bratislave, v mestskej časti Petržalka,v miestnej časti Ovsište. 
Do 22. apríla 1992 malo názov Námestie N. K. Krupskej, podľa Nadeždy Konstantinovny Krupskej, manželky Lenina. Nachádza sa tu Dom kultúry Ovsište. Je tu situovaný aj supermarket a iné prevádzky v nákupnom centre Bratislavský-nákupné stredisko.

</doc>
<doc id="3549" url="https://sk.wikipedia.org/wiki?curid=3549" title="Vlastenecké námestie">
Vlastenecké námestie

Vlastenecké námestie je námestie v Bratislave, v mestskej časti Petržalka, Nachádza sa v miestnej časti Dvory. 
Na Vlasteneckom námestí 1 má sídlo základná škola pre žiakov s narušenou komunikačnou schopnosťou.
Na Vlasteneckom námestí 4 sa nachádza pošta.
Na Vlasteneckom námestí 1 sa nachádza Súkromná škola animovanej tvorby

</doc>
<doc id="3551" url="https://sk.wikipedia.org/wiki?curid=3551" title="Veľký Draždiak">
Veľký Draždiak

Veľký Draždiak je jazero a prírodné kúpalisko v Petržalke, Bratislave. Ako letné prírodné kúpalisko vzniklo okolo roku 1982 po ťažbe štrku a prehĺbení pôvodnej vodnej plochy, ktorú zvykli pôvodní obyvatelia Petržalky nazývať "Šutrovka". Nachádza sa v okrese Bratislava V medzi Chorvátskym ramenom a areálom Nemocnice sv. Cyrila a Metoda na Antolskej ulici. Jeho vodná plocha má rozlohu 13 hektárov a okrem plavcov sa tu zdržiavajú aj početné kŕdle labutí, kačiek a iných vodných vtákov.
V lete sa tu ľudia kúpu, jazdia na vodných bicykloch a kajakoch, opaľujú sa, často okolo jazera uvidíte bežcov, ktorí majú od roku 2013 pri jazerách novú bežeckú dráhu. Tiež cyklisti sa tu radi vozia a zastavia na ceste na hrádzu, ktorá je vďaka spojeniu popri Chorvátskom ramene veľmi ľahko dostupná z celej Petržalky. Pri vodnej ploche sa nachádza zopár bufetov s občerstvením a taktiež sa dajú prenajať vodné bicykle, beach-volleyball ihriská. Pri jazere vedľa reštaurácie Oáza sa nachádza sauna a v zimných mesiacoch môžete mať šťastie aj na Petržalské ľadové medvede (vyznávači kúpania v studenej vode). 
Jeden z dôvodov prečo jazero nie je oficiálne spravované ako kúpalisko a nie sú k dispozícii ani plavčíci je kvôli elektrickému vedeniu veľmi vysokého napätia (110 kV), ktoré prechádza priamo nad jazerom. Kúpanie je možné len na vlastné nebezpečenstvo, čo však v letných mesiacoch prevažnej väčšine obyvateľstva neprekáža. Ľudia tam často napriek zákazu kúpu psov, v jazere sú stavebné odpadky a betónové kvádre, na ktorých hrozí riziko zranenia. Avšak vďaka ochotným občanom Petržalky pravidelne prebieha čistenie, takže s odpadkami sa situácia zlepšuje.
V roku 2006 bolo pri Veľkom Draždiaku vybudované detské ihrisko, do dnešných dní prebieha aj ďalšia investičná výstavba. Pri jazere je z juhu i štvorhviezdičkový hotel Bonbón, zo západu reštaurácia Oáza, nemocnica s poliklinikou Medissimo, Ústav lekárskej kozmetiky, Tenisová škola s ihriskami, na východ od jazera je v blízkosti nemocnica Antolská a sídlisková bytová zástavba s občianskym vybavením. Zo severu jazero ohraničuje areál bývalej základnej školy (dnes súkromnej vysokej školy) a Lesopark Zrkadlový háj. 

</doc>
<doc id="3552" url="https://sk.wikipedia.org/wiki?curid=3552" title="Kuchajda">
Kuchajda

Kuchajda je jazero a prírodné kúpalisko v Bratislave. Jeho meno pochádza z nemeckého "Kuhheide" (kravský pasienok), čo poukazuje na pôvodné využitie tejto lokality.
Areál Kuchajdy sa nachádza v III. mestskom okrese v blízkosti železničnej stanice Bratislava-Nové Mesto a obchodného centra Vivo!. Kúpalisko malo v minulosti problémy so zvýšeným obsahom siníc. V roku 2012 však bolo Úradom verejného zdravotníctva označené za vhodné na kúpanie, pričom okrem Kuchajdy boli takto v Bratislave označené len Zlaté piesky, ostatné prírodné kúpaliská nesplnili kritériá na čistotu vody.
Okruh okolo Kuchajdy po chodníku (dlažba) meria 1454 metrov. V areáli Kuchajdy sa nachádzajú aj rôzne športoviská (futbal, preliezky, plážový volejbal, pingpong a i.), smart skrinka "LOX" z ktorej si vedia návštevníci požičať na 90 minút zadarmo športové pomôcky ako lopty, ping-pongové rakety alebo závažia na cvičenie, bufety, reštaurácie, amfiteáter a voľnočasové aktivity.

</doc>
<doc id="3553" url="https://sk.wikipedia.org/wiki?curid=3553" title="Zlaté piesky (Bratislava)">
Zlaté piesky (Bratislava)

Zlaté piesky sú oblasť pri jazere, v Bratislave na katastrálnom území Trnávka v mestskej časti Ružinov.
V Areáli zdravia Zlaté Piesky, ktorý prevádzkuje Správa telovýchovných a rekreačných zariadení hlavného mesta Slovenskej republiky Bratislavy (STARZ) sú možnosti na rekreáciu – požičovňa vodných bicyklov, člnkov, paddleboardov, tobogány, plážový volejbal, stolný tenis, bufety, reštaurácia. Konajú sa v ňom kultúrne podujatia. V severnej časti je v prevádzke vlek na vodné lyžovanie.
Vody južnej a východnej časti, ktoré STARZ neprevádzkuje a sú verejne prístupné, sú vhodné na lov rýb.
Prístup je možný verejnou dopravou električkou a autobusom, nakoľko je neďaleko zastávka, Zlaté Piesky. Auto sa dá zaparkovať na nespevnených a asfaltových parkoviskách.
Jazero vzniklo po vyťažení štrku, ktoré sa udialo v 50. rokoch 20. storočia. Vodná plocha má nepravidelný tvar s dĺžkou 1 kilometer, šírkou 340 až 900 metrov a voda má maximálnu hĺbku 11 metrov. V strede jazera je ostrov.
V roku 1976 sa po chybe pristávania do jazera zrútilo lietadlo na linke Praha – Bratislava.
Začiatkom 21. storočia bolo v blízkosti jazera postavené veľké nákupné centrum Shopping Palace.

</doc>
<doc id="3555" url="https://sk.wikipedia.org/wiki?curid=3555" title="1918">
1918



</doc>
<doc id="3556" url="https://sk.wikipedia.org/wiki?curid=3556" title="19. február">
19. február



</doc>
<doc id="3557" url="https://sk.wikipedia.org/wiki?curid=3557" title="6. január">
6. január

Je dňom pracovného pokoja.

</doc>
<doc id="3558" url="https://sk.wikipedia.org/wiki?curid=3558" title="3. marec">
3. marec



</doc>
<doc id="3559" url="https://sk.wikipedia.org/wiki?curid=3559" title="1845">
1845



</doc>
<doc id="3565" url="https://sk.wikipedia.org/wiki?curid=3565" title="15. marec">
15. marec



</doc>
<doc id="3566" url="https://sk.wikipedia.org/wiki?curid=3566" title="9. november">
9. november



</doc>
<doc id="3567" url="https://sk.wikipedia.org/wiki?curid=3567" title="1922">
1922



</doc>
<doc id="3568" url="https://sk.wikipedia.org/wiki?curid=3568" title="1974">
1974



</doc>
<doc id="3573" url="https://sk.wikipedia.org/wiki?curid=3573" title="Josif Vissarionovic Stalin">
Josif Vissarionovic Stalin



</doc>
<doc id="3576" url="https://sk.wikipedia.org/wiki?curid=3576" title="25. marec">
25. marec



</doc>
<doc id="3577" url="https://sk.wikipedia.org/wiki?curid=3577" title="7. november">
7. november



</doc>
<doc id="3578" url="https://sk.wikipedia.org/wiki?curid=3578" title="4. január">
4. január



</doc>
<doc id="3579" url="https://sk.wikipedia.org/wiki?curid=3579" title="16. december">
16. december



</doc>
<doc id="3580" url="https://sk.wikipedia.org/wiki?curid=3580" title="25. január">
25. január



</doc>
<doc id="3581" url="https://sk.wikipedia.org/wiki?curid=3581" title="1984">
1984



</doc>
<doc id="3583" url="https://sk.wikipedia.org/wiki?curid=3583" title="27. február">
27. február



</doc>
<doc id="3584" url="https://sk.wikipedia.org/wiki?curid=3584" title="1913">
1913



</doc>
<doc id="3585" url="https://sk.wikipedia.org/wiki?curid=3585" title="1861">
1861



</doc>
<doc id="3588" url="https://sk.wikipedia.org/wiki?curid=3588" title="7. august">
7. august



</doc>
<doc id="3590" url="https://sk.wikipedia.org/wiki?curid=3590" title="1988">
1988



</doc>
<doc id="3592" url="https://sk.wikipedia.org/wiki?curid=3592" title="26. september">
26. september



</doc>
<doc id="3593" url="https://sk.wikipedia.org/wiki?curid=3593" title="26. máj">
26. máj



</doc>
<doc id="3594" url="https://sk.wikipedia.org/wiki?curid=3594" title="20. apríl">
20. apríl



</doc>
<doc id="3595" url="https://sk.wikipedia.org/wiki?curid=3595" title="30. apríl">
30. apríl



</doc>
<doc id="3596" url="https://sk.wikipedia.org/wiki?curid=3596" title="1889">
1889



</doc>
<doc id="3598" url="https://sk.wikipedia.org/wiki?curid=3598" title="Kalkata">
Kalkata

Kalkata alebo Kolkata (do roku 2000 Calcutta, bengálsky কলকাতা ) je hlavné mesto štátu Západné Bengálsko, ktorý je súčasťou Indie. Je tretie najväčšie mesto Indie (hneď po Bombaji a Čennai), samotné mesto má 4,6 mil. obyvateľov, aglomerácia vyše 15,6 miliónov (poznámka: toto je oficiálne číslo obyvateľov, ktorí majú „strechu nad hlavou“, miestni obyvatelia hovoria o 18 – 20 mil.)
Dejiny.
Zakladateľ mesta Job Charnock († 1693) v auguste v roku 1690 si prenajal od predkov Roy Chowdhryovcov dedinu "Sutanati" (Sutanuti), v ktorej vystaval pevnosť Fort William. Hneď po dostavaní pevnosti (1699) spojil so Sutanati dve okolité dediny "Govindpur" (Gobindapur) a "Kalikagate" (Kolkata) a vytvoril tak prosperujúce mesto Kalkata. V Kalikagate bol starý chrám bohyne Kálí, nazývaný "Kalikutir", a predpokladá sa, že Job Charnock dal Kalkate meno práve podľa tohto chrámu. Tento chrám je dodnes významné kultúrne hinduistické centrum.
V roku 1780 James Hicky začal vydávať prvé noviny "The Bengal Gazzette". O 4 roky neskôr Kalkata začala vydávať svoje prvé noviny s názvom: "The Calcutta Gazzette".
V roku 1814 v Kalkate založené prvé moderné múzeum v Ázii. Od 1839 do 1847 tu bola postavená prvá katolícka katedrála sv. Pavla.
V roku 1854 bola postavená prvá železnica v Indii z Kalkaty do Hooghly.
V roku 1857 si mesto vyslúžilo prezývku Mesto palácov. Už v tom čase boli postavené Court House, Government House, katedrála sv. Pavla, Writers Building.
V 70. tich rokoch 19. storočia dôležitosť mesta Kalkaty začína klesať tým, že dostala tri rany: otvorenie Suezského prieplavu, založenie mesta Bombaj a ukončenie obchodu s ópiom (najväčší vývoz do Číny). Definitívne sláva Kalkaty, hlavného mesta Britskej Indie končí rokom 1911, potom Angličania presúvajú koloniálne hlavné mesto Indie do Dillí. Angličania síce stratili politickú moc, ale nie ekonomickú a mesto ako-tak prosperovalo až do druhej svetovej vojny.
9. augusta 1975 začala vysielať prvá televízna stanica "DoorDarshan". V roku 1984 bolo postavené v Kalkate prvé metro v Indii. Dnes metro má 17 staníc. V roku 1995 sa zavádza prvý servis na mobilné telefóny.
V roku 1997 v Kalkate zomiera Matka Tereza (* 1929).
1. januára 2001 Kalkata zmenila oficiálny názov mesta na Kolkata (je to priblíženie sa k bengálskej výslovnosti).
Jazyk.
V Kalkate je povinná školská dochádzka, v ktorej sa učia: hindčinu, angličtinu a bengálsky jazyk. Mahátma Gándhí túžil zjednotiť jazyk celej Indie a odporúčal jazyk hindi. Južná India to do dnes neprijala. Anglický jazyk sa miestni obyvatelia učia už od čias britskej kolonizácie, a bengálčina je oficiálny jazyk Kalkaty, ale miestni obyvatelia zväčša rozprávajú nepálsky.
Mesto.
Mesto je správne stredisko Západného Bengálska. Kalkata vždy bola a je kultúrnou metropolou Západného Bengálska. Sú tu tri univerzity. V Kalkate sa narodili a žili slávni indickí spisovatelia. Rámakrišna tu došiel k osvieteniu.
Rozpadajúce sa budovy a jednotvárne ulice vyvolávajú zlý prvý dojem. Ale je potrebné zostať v meste pár dní. Človek neskôr zistí, že je to fascinujúce mesto – mesto náboženstiev, rôznych vplyvov a štýlov.
Kalkata je emocionálne náročné mesto. Je ťažké zostať stáť bokom. Mesto dáva výnimočné a trvalé nároky na zmysly: farby, pouličný život, úpadok mesta; pachy, vegetácia, stoky, továrne, pouličné varenie (vôňa bengálskych sladkostí a rýb), podivná príchuť vzduchu; zvuky áut, pouličných predavačov, zvuky písacích strojov, vrán, hádiek, detských hier a nemôžeme zabudnúť aj na dotyk – dotyk druhých ľudí a občas kozy alebo posvätnej kravy.
Mapy mesta nám môžu pomôcť iba sa orientovať, ale nie spoľahnúť sa na názvy ulíc, nakoľko ulice mesta sa od 60. rokov minulého storočia menia až do dnešných dní, ale dodnes mnohé ulice používajú oba názvy (dokonca kalkaťania používajú ešte ďalší názov ulice, ktorý vraj je najpôvodnejší). Preto človek ak chce nájsť napríklad ulicu "Rafi Ahmed Kidwai Street", musí s ňou hľadať aj "Wellesley Street". A ak domorodec pozná iba pôvodný názov, pomôže nám už iba hľadať známe budovy v konkrétnej časti (v tomto prípade Majestic cinema, alebo Muslim institute)
Mosty.
Cez Kalkatu preteká rieka Hooghly. Pre Indov je to posvätná rieka, je to „vlas Matky Gangy“.
V roku 1943 cez rieku postavili prvý most Howrah ("Howrah bridge – Rabindra Setu"), dovtedy bola premostená pontónmi. Most je dlhý a vysoký .
V roku 1993 postavili cez rieku Hoogly druhý most ("second Howrah bridge – Vidyasagar Setu"), ktorý patrí so siedmimi miliónmi ľudí a sto tisícmi áut, ktorí denne po ňom prejdú, medzi najfrekventovanejšie mosty na svete. Dnes už je rovnako ako prvý most neúmerne preťažený. Je zároveň tretím najväčším konzolovým mostom na svete. Stavba mostu trvala 15 rokov. Most je dlný (medzi pilierami) a vysoký .
Doprava.
V Kalkate sa na prepravu ľudí a materiálu používajú:
Osobnosti.
Osobnosti, ktoré sa narodili alebo žili v Kalkate:
Priemysel.
Priemysel je najmä textilný, strojársky, chemický a potravinársky. Najdôležitejšia je výroba lodí a juty.
Vznik nového štátu Bangladéš v roku 1971 pripravil Kalkatu o zdroje surovín, na ktorých stál miestny priemysel. Mnohí sa dodnes snažia žiť zo zvyškov mesta, žijú v slumoch, ktoré sú azda najväčšie v Indii.
Film.
S Kalkatou je spojený vznik indického filmového priemyslu. V roku 1897 v kine "Star" bol po prvýkrát v Indii premietnutý film Panorama of Calcutta. V okolí Kalkaty sú známe tzv. pojazdné kiná, ktoré chodia z dediny do dediny a pre chudobných je to vlastne najlacnejšia zábava, ktorú si môžu dovoliť (2 – 3 rupie).
City of joy (Mesto radosti, 1992) v hlavnej úlohe Patrick Swayze. Obraz slumov v Kalkate. Samotný kalkatčania hovoria, že tento film skresľuje reálnu skutočnosť mesta.
Externé odkazy.
"(prevzaté z anglickej wiki)"

</doc>
<doc id="3600" url="https://sk.wikipedia.org/wiki?curid=3600" title="Čadca">
Čadca

Čadca (do roku 1927 ), je okresné mesto v Žilinskom kraji.
Polohopis.
Čadca leží pri severozápadných hraniciach s Českom a Poľskom, na sútoku rieky Kysuca a jej prítoku Čierňanky. Väčšina územia mesta na rozhraní medzi Západnými a Strednými Beskydami je rozdelená medzi Turzovskú vrchovinu (podcelky Hornokysucké podolie – centrálna časť mesta, Predné vrchy a Kornická brázda – časti Podzávoz a Milošová) na západe a Kysucké Beskydy (podcelok Javorský Beskyd – časti Drahošanka a Čadečka) na východe. Južný okraj územia v časti Vojty patrí do celku Javorníky (časť Rakovská hornatina). Do časti Horelica okrajovo zasahuje Kysucká vrchovina (podcelok Krásňanská kotlina).
Mesto je vzdialené približne na sever od Žiliny, južne od Třinca a juhozápadne od poľského Żywca. Čadcou vedú významné dopravné komunikácie na Moravu, do Sliezska a Poľska. Cestu I/11 tu križuje II/487 na Turzovku a železničnú trať Žilina – Ostrava tu križuje trať do Makova a za mestom aj trať do Poľska.
Dejiny.
Mesto vznikalo z malých osád valašského osídľovania v 16. storočí, ktoré bolo vyvolané nedostatkom ornej pôdy, no bohatstvom okolitých lesov a množstvom pasienkov. Dobré podmienky na chov dobytka a oviec, no aj množstvo kvalitného dreva na stavbu obydlí i obchod podnietil rýchle osídľovanie dovtedy riedko obývaných horských oblastí. Okolie Čadce patrilo do chotára Krásna nad Kysucou, ktoré podliehalo Strečianskemu panstvu, ktoré však viedlo o túto oblasť časté spory s Budatínskym panstvom.
V 16. storočí ešte nebola ustálená hranica medzi Uhorskom a Sliezskom a preto dochádzalo k sporom i medzi tamojšími osadníkmi, ktorým sa nepáčilo prenikanie Valachov na sever. Jedna z najstarších písomných zmienok o osade "dorf Tzaczka" pochádza z roku 1565 a spomína práve územný spor. Názov zrejme pochádza od činnosti miestnych osadníkov, ktorí vypaľovaním získavali pasienky a ornú pôdu, pri čom sa „čadilo“. Tento názor potvrdzuje i existencia názvov okolitých osád Žarec, Čadečka a Horelica. Rokmi sa používali názvy Chatcha, Czacza, Szattcza, Chatcza, Čatca, Czača a od roku 1918 už dnešná podoba Čadca.
Počet obyvateľov Čadce rýchlo rástol a už v roku 1676 tu vznikla rímskokatolícka farnosť a bol postavený drevený kostol. Obec sa stala centrom oblasti. Od 17. storočia vzniká mnoho kopaničiarskych usadlostí, dodnes typických pre celé Kysuce, no rozvíjali sa i obce a mestečká, centrá obchodu a remesiel. V mestečku začiatkom 18. storočia vznikla pobočka žilinskej poštovej stanice, bol vybudovaný nový kostol sv. Bartolomeja (1734 – 35) a v roku 1751 sa už spomína miestna škola. Vzostup významu Čadce nastal po roku 1773, kedy sa stanovila hranica a vtedy ešte obec sa stala centrom kysuckého dištriktu Strečianskeho panstva. Zmena výsad nastala 9. januára 1778, kedy kráľovná Mária Terézia udelila obci "Csatza" mestské výsady s jarmočným právom.
Počas nepokojných revolučných rokov obsadili mesto 4. decembra 1848 cisárske vojská a slovenskí dobrovoľníci a zdržiavali sa tu Ľudovít Štúr, Jozef Miloslav Hurban a vojenskí velitelia povstalcov F. Zach a B. Bloudek. Práve v Čadci vydala Slovenská národná rada 6. decembra 1848 výzvu s cieľmi a požiadavkami, namierenými proti maďarskému útlaku. Kysucké mesto sa týmto stalo na pár dní fakticky hlavným mestom Slovenska. Tejto udalosti je dnes venovaný pamätník na námestí Slobody. Neskôr tu v rokoch 1854 – 58 ako súdny úradník pôsobil aj významný štúrovský básnik Janko Kráľ.
Dôležitou udalosťou v dejinách mesta bola výstavba košicko-bohumínskej železnice, ktorá v roku 1871 dopravne spojila Čadcu s priemyselným Sliezskom i Považím. V roku 1884 bola vybudovaná trať Skalité – Zwardoň, spájajúca Kysuce s Poľskom. Zlepšenie dopravy podnietilo hospodársky rozvoj a v meste a okolí vzniklo niekoľko parných píl a v roku 1903 aj Hornouhorská textilná továreň. Od roku 1912 boli ulice osvetlené elektrickým osvetlením a 9. júla 1914 bola otvorená aj železničná trať Čadca – Makov.
V ťažkých medzivojnových časoch bol zásluhou miestneho odboru Matice slovenskej v rokoch 1926 – 28 vybudovaný zo zbierky obyvateľov "Palárikov dom", ktorý sa stal miestom kultúrno-výchovnej činnosti. Výrazne sa realizovalo aj miestne ochotnícke divadlo, ktoré v meste vzniklo už v roku 1898. V rokoch 1932 – 35 v centre mesta pribudli aj budovy dnešného mestského a okresného úradu.
Zlepšenie ekonomickej a sociálnej situácie obyvateľov nastal až po oslobodení 1. mája 1945 a konci druhej svetovej vojny. V roku 1946 bola obnovená výroba v miestnej textilke, ktorá sa stala závodom podniku Slovena. V 40. rokoch sa rozbehla i výroba hasiacich zariadení, ktorá sa neskôr zmenila a vo vzniknutom závode Tatra boli vyrábané komponenty pre túto automobilku. Špecifickým a svetoznámym podnikom sa stalo družstvo "Okrasa", ktoré desaťročia vyrába sklenené vianočné ozdoby.
Politika.
Obyvateľstvo.
Zdroj: Sčítanie obyvateľov, domov a bytov 2021
Mesto malo jazykovo zmiešané obyvateľstvo od svojho založenia v 16. storočí. 
Gorali sa dnes koncentrujú do severných a východných mestských častí Čadečka, Horelica a Milošová. Goralské nárečie ovláda menej ako 5 % obyvateľov, medzi deťmi minimum.
Kultúra a zaujímavosti.
Pamiatky.
V meste je rímskokatolícky kostol sv. Bartolomeja apoštola z roku 1734 a na sídlisku Kýčerka je kostol sv. Jozefa Robotníka dokončený v roku 2002, taktiež rímskokatolíckej cirkvi. Pred bránami kostola je Pamätník Slovenskej národnej rady 1848 (sochár Vojtech Ihriský), ktorý je postavený na mieste bývalej fary. Vo fare začiatkom decembra 1848 sídlili predstavitelia SNR (Ľ. Štúr, J. M. Hurban a vojenskí velitelia povstania) počas tzv. zimného ťaženia slovenských dobrovoľníkov bojujúcich za slobodu slovenského národa. Vodcovia povstania tu vydali „Výzvu k národu slovenskému“.
Nádražie.
Nádražie v Čadci patrí medzi významné budovy v bruselskom štýle. Bolo postavené 196769 podľa návrhu architekta Josefa Hrejsemnou, autora blízkej stanice Havířov. Autorom plastík je sochár Miroslav Rybička.
Kino.
V kultúrnom dome na Matičnom námestí sa nachádza kino, ktoré bolo v roku 2012 zmodernizované. Premieta sa v 2D digitálnej podobe, plánuje sa aj rozšírenie pre 3D premietanie.
Hlavné mesto Slovenska
Málo kto vie, že počas nepokojných revolučných rokov obsadili mesto 4. decembra 1848 cisárske vojská a slovenskí dobrovoľníci, a zdržiavali sa tu Ľudovít Štúr, Jozef Miloslav Hurban, a vojenskí velitelia povstalcov F. Zach a B. Bloudek. Práve v Čadci vydala Slovenská národná rada 6. decembra 1848 výzvu s cieľmi a požiadavkami, namierenými proti maďarskému útlaku. Kysucké mesto sa týmto stalo na pár dní fakticky hlavným mestom Slovenska. Tejto udalosti je dnes venovaný pamätník na námestí Slobody.

</doc>
<doc id="3601" url="https://sk.wikipedia.org/wiki?curid=3601" title="Myanmar">
Myanmar



</doc>
<doc id="3602" url="https://sk.wikipedia.org/wiki?curid=3602" title="San Marino">
San Marino

San Marino môže byť:

</doc>
<doc id="3603" url="https://sk.wikipedia.org/wiki?curid=3603" title="Andora">
Andora



</doc>
<doc id="3604" url="https://sk.wikipedia.org/wiki?curid=3604" title="Maurítius">
Maurítius



</doc>
<doc id="3607" url="https://sk.wikipedia.org/wiki?curid=3607" title="Azbuka">
Azbuka

Azbuka (z mnemotechnických názvov prvých dvoch písmen hlaholskej abecedy, ("az") a ("buki")) môže byť:

</doc>
<doc id="3608" url="https://sk.wikipedia.org/wiki?curid=3608" title="Prepis z cyriliky do latinky">
Prepis z cyriliky do latinky

Toto je článok o prepise (transkripcii alebo transliterácii) z cyriliky do latinky.
Slovenské systémy.
Systém podľa PSP 1991/1998/2000 (používaný aj v slovenskej Wikipédii).
Je opísaný v PSP (z roku 1991 resp. 1998 resp. 2000) v Kap. VII podkapitole 1.1 a podkapitole:
Pozri 
Systém podľa STN 01 0185 (starší názov ČSN 01 0185).
Bola to česko-slovenská norma (v slovenčine) pre ruštinu, ukrajinčinu, bieloruštinu, "srbskú verziu srbochorvátskeho jazyka", macedónčinu a bulharčinu. Vydaná v roku 1975, platná od roku 1977, zrušená v Česku 2002, na Slovensku v 2003, ale na Slovensku stále používaná, lebo nebola nahradená inou. Komentár pozri napr. str. 32, náhľad tu 
Systém podľa starších PSP.
V PSP platných pred rokom 1991 (teda z rokov 1953 - 1971) a podľa knihy Príručka slovenského pravopisu pre školy (autori: Ján Oravec, Vincent Laca) platil systém zhodný so systémom uvedeným v PSP z roku 1991 a nasl. s tým rozdielom, že: 
Systém podľa "Pravidla jmenného katalogu" (1959/1969).
Išlo o česko-slovenské katalogizačné inštrukcie. Prvé vydanie bolo z roku 1959, druhé z roku 1969. Systém bol založený na medzinárodnom vedeckom prepise.
České systémy.
Systém podľa PČP.
Je opísaný v Pravidlách českého pravopisu (z roku 1993 resp. 2002). Kópia textu je dostupná tu (s.13 a ďalej).
Tento systém nie je zhodný so slovenským systémom podľa PSP. Hlavné rozdiely sú:
Systém podľa "Pravidla jmenného katologu".
Pozri vyššie
Medzinárodné systémy.
Systémy ISO.
Z vyššie uvedných posledných troch (teda starších) noriem sa ešte dnes pomerne často používa norma ISO/R 9:1968: pozri napr. (K textu zobrazenému na uvedenom linku treba dodať, že ISO/R 9:1968 povoľuje ako alternatívu aj tzv. "2. podštandard" - písať zh (namiesto ž), sh (namiesto š), ĭ (namiesto j), kh (namiesto h), ts (namiesto c), ch (namiesto č), shch (namiesto šč), yu (namiesto ju) a ya (namiesto ja). Išlo o ústupok anglosaskej tradícii prepisu cyriliky. )
Systém RVHP.
V RVHP platil oficiálne systém RVHP 1362 (po rusky: (ST) SEV 1362) z roku 1978, ktorý bol zhodný s GOST 16876-71 (pozri nižšie).
Systém Slavic Review.
Myslí sa starší systém podobný ISO 9:1968, dnes časopis používa systém ALA-LC.
Sovietske/ruské systémy.
Prehľad podľa anglickej wikipédie:
Zátvorky označujú prípustné varianty
Jazyky s oficiálnou latinkou.
Pre tieto (a niektoré ďalšie malé jazyky) existuje/existovalo (aj) úradne používané latinské písmo, ktoré prirodzene slúži(lo) ako hlavná forma „prepisu“:

</doc>
<doc id="3609" url="https://sk.wikipedia.org/wiki?curid=3609" title="Južná Amerika">
Južná Amerika

Južná Amerika je kontinent, ktorý je súčasťou svetadielu Amerika a nachádza sa v jeho južnej polovici. Južná Amerika je od Severnej Ameriky oddelená pevninskou úžinou nazývanou Stredná Amerika. K prepojeniu kontinentov došlo z geologického hľadiska nedávno.
Po celej dĺžke západného pobrežia Južnej Ameriky sa vypína pohorie Andy. Na východ od Ánd, smerom do vnútrozemia, sú rozľahlé oblasti tropického dažďového pralesu. Väčšina juhoamerickej pevniny východne od Ánd patrí do povodia Amazonky.
K prvému osídleniu Južnej Ameriky došlo zrejme prechodom ľudí cez pevninský most v mieste dnešného Beringovho prielivu. Existujú však aj náznaky migrácie z južného Tichého oceánu.
Štáty a závislé územia.
Juhoamerický kontinent bol od 16. storočia do začiatku 19. storočia takmer úplne rozdelený do kolónií pod španielskou a portugalskou správou. V súčasnosti sa v Južnej Amerike okrem nezávislých štátov ostáva niekoľko kolónií: Francúzska Guyana, Falklandy a priľahlé ostrovy.
K juhoamerickému kontinentu sa počítajú aj priľahlé ostrovy, ktorých väčšina je kontrolovaných krajinami na kontinente. Ostrovy v Karibiku sa zaraďujú k Severnej alebo Strednej Amerike.
Hospodárstvo.
V hospodárstve Južnej Ameriky treba rozlišovať štáty s vyspelým trhovým hospodárstvom a štáty s ekonomikou rozvojových krajín. Najvyspelejšími štátmi sú takzvané „južné štáty“ – Brazília, Argentína, Čile a Uruguaj a na severe Venezuela. 
Priemysel.
Hlavnými priemyselnými odvetviami sú ťažobný priemysel, hutníctvo, chémia, potravinárstvo, strojárstvo, textilný kožiarsky a v poslednej dobe rozvíjajúci sa spracovateľský priemysel. Najdôležitejšími ťaženými nerastnými surovinami sú železná ruda (takmer 20 % svetovej ťažby Brazília), ropa (Venezuela, Brazília, Argentína), meď (najväčšie nálezisko na svete je v Čile), bauxit, jód (60 % svetovej ťažby je v Čile), zlato, striebro, zinok, zemný plyn, cín, uhlie, urán, mangán, nikel, chróm, diamanty (Brazília) a iné. Južná Amerika má najbohatšie zdroje vodnej energie na svete. V posledných desaťročiach sa stavajú veľké priehradné nádrže a hydroelektrárne.
Poľnohospodárstvo.
Poľnohospodárska rastlinná výroba má plantážny, monokultúrny charakter. Orná pôda zaberá 6 % využiteľnej pôdy, lúky a pasienky 28,3 % a lesy 48 %. Najdôležitejšími pestovanými plodinami sú cukrová trstina, káva (40 % svetového zberu), citrusy, banány, kakao, ďalej pšenica, kukurica, ryža, sója, fazuľa, zelenina, slnečnica, bavlna, kokosové orechy alebo tabak. 
Veľký význam má chov hovädzieho dobytka, oviec, ošípaných, koní, hydiny a lám, produkcia mäsa a koží, vlny. Južná Amerika je najlesnatejší kontinent sveta – prevažujú listnaté lesy. 
Doprava.
Veľký význam pre hospodársky rozvoj má doprava – predovšetkým cestná, letecká a námorná. Najdôležitejšími prístavmi sú Santos, Rio de Janeiro, Porto Alegre, Maracaibo, Guayaquil, Buenos Aires, Montevideo a iné. Železničná doprava sa využíva na prepravu nákladov. Dôležitý je cestovný ruch.
Obyvateľstvo.
Obyvateľstvo Južnej Ameriky, ktorého populačným základom boli Indiáni, prešlo silným miešaním rás. Zmenila sa pôvodná demografická štruktúra obyvateľstva vplyvom prisťahovalectva z Európy a Afriky. Vysoká pôrodnosť a súčasne klesajúca úmrtnosť spôsobujú populačnú explóziu. Dochádza ku koncentrácii obyvateľstva tam, kde sú vhodnejšie prírodné podmienky (napríklad klčovanie dažďových pralesov). Podiel mestského obyvateľstva rastie predovšetkým migráciou z dedín (nové miliónové mestá Manaus, Goiánia a Arequipa). Vznikajú obrovské aglomerácie (napr. Gran Buenos Aires, São Paulo) a v neposlednom rade rozvoj dopravnej infraštruktúry urýchľuje integráciu medzi metropolami a odľahlými regiónmi. K najväčším veľkomestám patrí São Paulo, Rio de Janeiro, Lima, Bogota, Santiago, Buenos Aires a Brazília.
Fyzickogeografická charakteristika.
Horstvo.
Jednoduchosť tvaru kontinentu Južná Amerika je založená na jeho geologickej stavbe a geomorfologickom vývoji. Nad geologicky starými hlbinami Tichého oceánu, na západ od Panamskej šije po južný koniec pevniny, boli v treťohorách a štvrtohorách vyvrásnené v úzkom pruhu do veľhorských výšok juhoamerické Kordillery, nazývané Andy. Druhú časť jadro pevniny – tvorí rozľahlý starobylý Brazílsko-guyanský štít, zložený z najstarších hornín a vyvretých hlbinných telies. Medzi oboma hlavnými jednotkami, Andami a štítom, sa rozprestierajú rozľahlé nížiny: Orinocká, Amazonská a Laplatská. Oba celky pevniny sa viditeľne stýkajú len v oblasti strednej Bolívie, kde sa skladba západného kraja štítu ponára do hĺbky pod andské vrásy. Nachádza sa tu množstvo vodopádov, z ktorých Salto Angel () je najvyšší vodopád na svete. Najvyššou horou Brazílskej vysočiny je Pico de Bandeira , pričom najvyšším vrchom celého Brazílsko-guyanského štítu je osamelá Pico da Neblina . Andy sa delia na tri časti: severnú, centrálnu a južnú. Severné Andy sa rozprestierajú na území Venezuely a Kolumbie. Majú ti vetvy, ktoré sú od seba oddelené širokými úvalmi vrásneho i zlomového pôvodu a pretekajú nimi rieky Cauca a Magdalena. Najvyšším vrchom je Cristobal Colón 
Centrálne Andy sa delia na severnú a južnú časť. Ich najvyšším vrcholom je Ojos del Salado Najvyšším vrchom celej Južnej Ameriky je Cerro Aconcagua Južné Andy sú totožné s orografickým názvom Patagónske Andy. Dosahujú už nižšie výšky a vplyvom častých snehových zrážok sú i dnes silne zľadovatené. Ľadovcová modelácia vytvorila mnohé údolia, morské fjordy, zálivy a množstvo ostrovov. Súostrovie Galapágy sú sopečného pôvodu, Falkandy a Južná Georgia sú pevninského pôvodu.
Najväčšou činnou sopkou je Guallatiri (), ktorá sa nachádza v Čile.
Počasie a podnebie.
Väčšina územia Južnej Ameriky patrí do pásma rovníkového tropického a subtropického. V miernom klimatickom páse leží len oblasť Patagónie., ráz podnebia tu určujú morské prúdy, prevládajúce vetry a vertikálna členitosť povrchu, preto je veľký rozdiel v klíme západného a východného pobrežia, medzi nížinami a horami Východné pobrežie je bohaté na zrážky a tiež tichomorské SZ svahy Ánd. Hlavným zdrojom zrážok je Atlantický oceán a v oblasti tropických dažďových pralesov silnie vplyv zrážok vznikajúcich výparom v priebehu dňa. Oproti tomu stredozápadný okraj Južnej Ameriky je suchší a chladnejší. Podnebie je v tejto oblasti ovplyvnené studeným Peruánskym prúdom a výstupnými hlbinnými prúdmi Tichého oceánu. Výnimkou je čilská Patagónia, ktorá leží v zrážkovom tieni Ánd. Je výrazne suchšie a v zime dochádza k prenikaniu chladného antarktického vzduchu.
Vodstvo.
Najdlhšou a najväčšou riekou Južnej Ameriky a celého sveta je Amazonka ( dlhá, povodie 7180 tis. km2). Pramení v Peru, preteká celou nížinou, pokrytou tropickými dažďovými lesmi, a vlieva sa do Atlantického oceánu ústím, ktoré je široké až . Jej najväčšími prítokmi sú Madeira, Purus, Tapajós, Xingu, Japurá, Rio Negro a ďalšie. Väčšinu Guyanskej vysočiny odvodňuje ďalší veľtok – Orinoko. Do zálivu Rio de la Plata ústi Paraná s prítokom Paraguaj a Uruguaj. Brazílsku vysočinu odvodňuje Sao Francisco. Najväčšími andskými riekami sú Magdalena, Cauca, Maranon, Huallaga, Ucayali, Urubamba a iné. Významnou riekou Patagónie je Rio Negro, ktoré ústi do Atlantického oceánu. V Južnej Amerike nájdeme niekoľko typov jazier: lagunárne, slané močiare, tektonického pôvodu a ľadovcové jazerá v Patagónskych Andách.

</doc>
<doc id="3611" url="https://sk.wikipedia.org/wiki?curid=3611" title="Severná Amerika">
Severná Amerika

Severná Amerika je kontinent na severnej a západnej pologuli. Severná Amerika hraničí na severe so Severným ľadovým oceánom, na východe s Atlantickým oceánom, na juhovýchode s Južnou Amerikou a Karibským morom a na západe a juhu s Tichým oceánom. Do tohto regiónu patria Bahamy, Bermudy, Kanada, Karibik, Stredná Amerika, Clippertonov ostrov, Grónsko, Mexiko, Saint Pierre a Miquelon, ostrovy Turks a Caicos a Spojené štáty.
Severná Amerika má rozlohu približne 24 709 000 km2, čo predstavuje približne 16,5 % rozlohy Zeme a 4,8 % jej celkového povrchu. Rozlohou je tretím najväčším kontinentom po Ázii a Afrike a štvrtým najväčším kontinentom podľa počtu obyvateľov po Ázii, Afrike a Európe. V roku 2021 sa počet obyvateľov Severnej Ameriky odhadoval na viac ako 592 miliónov ľudí v 23 zvrchovaných štátoch, čo predstavuje približne 7,5% svetovej populácie.
Nie je presne známe, ako a kedy sa prvé ľudské populácie dostali do Severnej Ameriky. Je známe, že ľudia žili v Amerike najmenej pred 20 000 rokmi, ale rôzne dôkazy poukazujú na skoršie dátumy. Paleoindiánske obdobie v Severnej Amerike nasledovalo po poslednom glaciáli a trvalo približne do 8 000 pred Kr., keď sa začalo archaické obdobie. Klasická etapa nasledovala po archaickom období a trvala približne od 6. do 13. storočia. Od roku 1000 n. l. boli Severania prvými Európanmi, ktorí začali objavovať a napokon aj kolonizovať oblasti Severnej Ameriky.
Objaviteľské plavby Krištofa Kolumba v roku 1492 viedli k transatlantickej výmene, ktorá zahŕňala migráciu európskych osadníkov počas doby objavov a raného novoveku. Súčasné kultúrne a etnické vzorce odrážajú interakcie medzi európskymi kolonistami, pôvodnými obyvateľmi, zotročenými Afričanmi, prisťahovalcami z Európy, Ázie a potomkami týchto príslušných skupín.
Kolonizácia Európanov v Severnej Amerike viedla k tomu, že väčšina Severoameričanov hovorí európskymi jazykmi, ako sú angličtina, španielčina a francúzština, a kultúry tohto regiónu bežne odrážajú západné tradície. V relatívne malých častiach Severnej Ameriky v Kanade, Spojených štátoch, Mexiku a Strednej Amerike však žije pôvodné obyvateľstvo, ktoré sa naďalej drží svojich príslušných predeurópskych koloniálnych kultúrnych a jazykových tradícií.
Etymológia.
Najširšie akceptovaným názorom na pôvod názvu Severnej a Južnej Ameriky je, že boli pomenované nemeckým kartografom Martinom Waldseemüllerom podľa Ameriga Vespucciho. Vespucci bol prvý Európan, ktorý poukazoval na to, že Amerika nie je západnou Indiou, ale celkom novým kontinentom.
Druhou teóriou je, že kontinenty sú pomenované podľa anglického obchodníka Richarda Amerika z Bristolu, ktorý vraj financoval objavnú plavbu Johna Cabota z Anglicka do Newfoundlandu v roku 1497. Ďalším rozšíreným názorom je, že Amerika bola pomenovaná podľa španielskeho moreplavca, so starým vizigótskym menom „Amairick“. Posledná teória tvrdí, že meno má pôvod v reči amerických indiánov. 
Geografia.
Severná Amerika zaberá severnú časť zemskej plochy nazývanej Nový svet alebo Amerika. Pobrežie kontinentu je dlhé a nepravidelné. Mimo pobrežia sa nachádza niekoľko ostrovov: hlavne Kanadské arktické ostrovy, Malé a Veľké Antily a Aleutské ostrovy. Grónsko, dánsky autonómny ostrov a súčasne najväčší ostrov sveta, je na rovnakej tektonickej doske a je geograficky časťou Severnej Ameriky. Bermudy nie sú súčasťou Ameriky, ale sú to oceánske polostrovy, ktoré sa utvorily pred viac ako sto miliónmi rokov. Najbližšie k nim je Mys Universe v Južnej Karolíne a preto sú často považované za časť Severnej Ameriky. Pri pobreží Kanady sa rozkladá St. Pierre a Miquelon, posledný z kedysi rozsiahlych francúzskych dŕžav v Severnej Amerike.
Obyvateľstvo.
Prevažujúce jazyky v Severnej Amerike sú angličtina, španielčina a francúzština. Termín angloamerický je používaný pre anglicky hovoriace krajiny Ameriky, menovite: USA a Kanada (kde sú oficiálne zároveň angličtina a francúzština), ale tiež niekedy Belize a časti Karibiku.
Francúzsky jazyk hral v Severnej Amerike historicky dôležitú úlohu a ponecháva si v niektorých regiónoch značnú prítomnosť. Kanada je oficiálne dvojjazyčná; francúzština je oficiálny jazyk kanadskej provincie Quebec a je spolu s angličtinou oficiálny jazyk v provincii Nový Brunsvik. Ďalšia francúzsky hovoriaca oblasť je tiež štát Louisiana v USA, kde je tiež oficiálnym jazykom.
Sociálne a kultúrne predstavuje Severná Amerika dobre definovaný celok. Kanada a USA zdieľajú kultúru a podobné tradície ako výsledok toho, že obidve krajiny sú bývalé britské kolónie. Kvôli silným ekonomickým a historickým väzbám sa medzi týmito dvoma národmi vyvinul spoločný kultúrny a ekonomický trh. Španielsky hovoriaca časť Severnej Ameriky zdieľa spoločnú minulosť s niekdajšími španielskymi kolóniami.
Finančne sú Kanada a USA najbohatšie a najvyvinutejšie národy na kontinente; krajiny Strednej Ameriky a Karibiku sú rozvinuté omnoho menej, zatiaľ čo Mexiko – novo industrializovaná krajina – leží medzi týmito dvoma extrémami. Najdôležitejšími obchodnými blokmi sú Karibská komunita a spoločný trh (CARICOM), Severoamerická zóna voľného obchodu (NAFTA) a nedávno podpísaná Stredoamerická zóna voľného obchodu (CAFTA) – posledná z nich je príklad ekonomickej integrácie, vyhľadávaný národmi tohoto podregiónu ako cesta ku zlepšeniu ich finančného stavu.
Demograficky je Severná Amerika rasovo a etnicky odlišný kontinent. Jej tri hlavné etnické skupiny sú belosi, černosi a miešanci. Nad ostatnými menej početnými skupinami silne prevažujú americkí Indiáni a Číňania.
Hospodárstvo.
Medzinárodný menový fond (MMF) vyhodnotil v októbri 2016 HDP na obyvateľa Severnej Ameriky na 41 830 USD, čo z nej robí najbohatší kontinent na svete, za ktorým nasleduje Oceánia.
Kanada, Mexiko a USA majú významné a mnohostranné hospodárske systémy. USA majú najväčšie hospodárstvo na svete. V roku 2016 mali USA podľa odhadov Svetovej banky hrubý domáci produkt na obyvateľa (PPP) vo výške 57 466 USD a sú technologicky najrozvinutejšou ekonomikou z týchto troch krajín. Sektor služieb v USA tvorí 77 % HDP krajiny (odhad z roku 2010), priemysel 22 % a poľnohospodárstvo 1,2 %. Hospodárstvo USA je zároveň najrýchlejšie rastúcou ekonomikou v Severnej Amerike a v Amerike ako celku, pričom má aj najvyšší HDP na obyvateľa v Amerike.
Kanada vykazuje výrazný rast v odvetviach služieb, ťažby a výroby. HDP Kanady na obyvateľa (parita kúpnej sily) sa odhaduje na 44 656 USD a v roku 2014 mala 11. najväčšie HDP (nominálne). Sektor služieb Kanady tvorí 78 % HDP krajiny (odhad z roku 2010), priemysel 20 % a poľnohospodárstvo 2 %. Mexiko má HDP na obyvateľa (parita kúpnej sily) vo výške 16 111 USD a v roku 2014 bolo 15. najväčším HDP (nominálne) na svete. Keďže je Mexiko novoindustrializovanou krajinou, udržiava moderné aj zastarané priemyselné a poľnohospodárske zariadenia a prevádzky. Jeho hlavnými zdrojmi príjmov sú ropa, priemyselný vývoz, priemyselný tovar, elektronika, ťažký priemysel, automobily, stavebníctvo, potravinárstvo, bankové a finančné služby.
Severoamerické hospodárstvo je dobre definované a štruktúrované v troch hlavných hospodárskych oblastiach. Ide o oblasti v rámci Severoamerickej dohody o voľnom obchode (NAFTA), Karibského spoločenstva a spoločného trhu (CARICOM) a Stredoamerického spoločného trhu (CACM). Z týchto obchodných blokov sa USA zúčastňujú na dvoch. Okrem väčších obchodných blokov existuje okrem mnohých iných vzťahov voľného obchodu aj dohoda o voľnom obchode medzi Kanadou a Kostarikou, často medzi väčšími, rozvinutejšími krajinami a krajinami Strednej Ameriky a Karibiku.
NAFTA vytvorila jeden zo štyroch najväčších obchodných blokov na svete. Jeho realizácia v roku 1994 bola zameraná na hospodársku homogenizáciu s nádejou na odstránenie prekážok obchodu a zahraničných investícií medzi Kanadou, USA a Mexikom. Zatiaľ čo Kanada a USA už viedli - a dodnes vedú - najväčšie bilaterálne obchodné vzťahy na svete a kanadsko-americké obchodné vzťahy už umožňovali obchodovanie bez národných daní a ciel, NAFTA umožnila Mexiku zažiť podobný bezcolný obchod. Dohoda o voľnom obchode umožnila zrušiť clá, ktoré predtým platili v americko-mexickom obchode. Objem obchodu sa každoročne neustále zvyšoval a v roku 2010 dosiahol plošný obchod medzi tromi krajinami NAFTA historický nárast o 24,3 %, teda 791 miliárd USD. HDP obchodného bloku NAFTA (PPP) je so 17,617 biliónov USD najväčší na svete. Čiastočne sa to pripisuje skutočnosti, že hospodárstvo USA je najväčším národným hospodárstvom na svete; v roku 2010 mala krajina nominálny HDP približne 14,7 bilióna USD. Krajiny NAFTA sú zároveň jednými z najväčších vzájomných obchodných partnerov. USA sú najväčším obchodným partnerom Kanady a Mexika, pričom Kanada a Mexiko sú navzájom tretími najväčšími obchodnými partnermi. V roku 2018 bola NAFTA nahradená Dohodou USA–Mexiko–Kanada.
Karibský obchodný blok (CARICOM) vznikol v roku 1973, keď ho podpísalo 15 karibských krajín. V roku 2000 predstavoval objem obchodu CARICOM-u 96 miliárd USD. CARICOM umožnil aj vytvorenie spoločného pasu pre pridružené krajiny. V poslednom desaťročí sa obchodný blok zameral najmä na dohody o voľnom obchode a v rámci Úradu CARICOM pre obchodné rokovania boli podpísané dohody o voľnom obchode, ktoré nadobudli platnosť.
K integrácii stredoamerických ekonomík došlo v roku 1961 podpísaním dohody o spoločnom stredoamerickom trhu, ktorá bola prvým pokusom o nadviazanie silnejšej finančnej spolupráce medzi krajinami tejto oblasti. Po realizácii Stredoamerickej dohody o voľnom obchode (CAFTA) v roku 2006 zostala budúcnosť CACM nejasná. Stredoamerickú dohodu o voľnom obchode podpísalo päť stredoamerických krajín, Dominikánska republika a USA. ústredným bodom CAFTA je vytvorenie zóny voľného obchodu podobnej zóne NAFTA. Okrem USA má vzťahy v stredoamerických obchodných blokoch aj Kanada.
Tieto krajiny sa zúčastňujú aj na medzikontinentálnych obchodných blokoch. Mexiko sa zúčastňuje na dohode o voľnom obchode G3 s Kolumbiou a Venezuelou a má obchodnú dohodu s EÚ. Spojené štáty navrhli a udržiavajú obchodné dohody v rámci Transatlantickej zóny voľného obchodu medzi sebou a Európskou úniou; Zóny voľného obchodu medzi USA a Blízkym východom medzi mnohými štátmi Blízkeho východu a sebou; a Transpacifického strategického hospodárskeho partnerstva medzi štátmi juhovýchodnej Ázie, Austráliou a Novým Zélandom.
Doprava.
Trasa Panamerickej magistráli v Amerike je časť siete ciest s dĺžkou takmer 48 000 km, ktorá prechádza kontinentálnymi štátmi. Neexistuje žiadna definitívna dĺžka Panamerickej diaľnice, pretože vlády USA a Kanady nikdy oficiálne nedefinovali žiadne konkrétne trasy ako súčasť Panamerickej diaľnice a Mexiko má oficiálne mnoho vetiev spájajúcich sa s hranicami USA. Celková dĺžka časti od Mexika po severný koniec diaľnice je však približne 26 000 km.
Prvá transkontinentálna železnica v USA bola postavená v 60. rokoch 19. storočia a spojila železničnú sieť na východe USA s Kaliforniou na pobreží Tichého oceánu. Dokončená bola 10. mája 1869 pri slávnej udalosti so zlatým hrotom na Promontory Summit v Utahu a vytvorila celoštátnu mechanizovanú dopravnú sieť, ktorá spôsobila revolúciu v obyvateľstve a hospodárstve amerického Západu a stala sa katalyzátorom prechodu od vozových súprav predchádzajúcich desaťročí k modernému dopravnému systému. Hoci išlo o úspech, dosiahla status prvej transkontinentálnej železnice tým, že spojila nespočetné množstvo železníc na východe USA s Tichým oceánom a nešlo o najväčší samostatný železničný systém na svete. Kanadská železnica Grand Trunk Railway už v roku 1867 nazbierala viac ako 2 055 km tratí tým, že cez Sarniu v Ontáriu spojila Ontário s kanadskými atlantickými provinciami na západe až po Port Huron v Michigane.
Kultúra.
Kultúry Severnej Ameriky sú rozmanité. USA a anglická Kanada majú mnoho kultúrnych podobností, zatiaľ čo francúzska Kanada má odlišnú kultúru od anglofónnej Kanady, ktorá je chránená zákonom. Keďže USA vznikli z častí, ktoré boli predtým súčasťou španielskeho impéria a neskôr nezávislého Mexika, a na juh od americko-mexickej hranice sa uskutočňuje značná a pokračujúca imigrácia osôb hovoriacich po španielsky. Na juhozápade USA existuje mnoho hispánskych kultúrnych tradícií a značná dvojjazyčnosť. Mexiko a Stredná Amerika sú súčasťou Latinskej Ameriky a kultúrne sa odlišujú od anglofónnej a frankofónnej Severnej Ameriky. So Spojenými štátmi ich však spája vytvorenie vlád po získaní nezávislosti, ktoré sú federatívnymi zastupiteľskými republikami s písanými ústavami pochádzajúcimi z obdobia ich vzniku ako národov. Kanada je federatívna parlamentná demokracia v rámci konštitučnej monarchie.
Ústava Kanady pochádza z roku 1867, kedy bola prijatá konfederácia, v zákone o Britskej Severnej Amerike, ale až v roku 1982 získala Kanada právomoc meniť svoju vlastnú ústavu. Frankofónne dedičstvo Kanady je v zákone zakotvené od roku 1774, keď britský parlament prijal Quebecký zákon. Na rozdiel od prevažne protestantských angloamerických osadníkov v Severnej Amerike boli francúzsky hovoriaci Kanaďania katolíci a quebeckým zákonom im bola zaručená sloboda vyznávať svoje náboženstvo, obnovené právo katolíckej cirkvi vyberať desiatok na jej podporu a zavedené francúzske občianske právo za väčšiny okolností.
Odlišnosť francúzskeho jazyka a kultúry bola kodifikovaná v kanadskom práve, takže angličtina aj francúzština sú úradnými jazykmi. Spojené štáty nemajú žiadny úradný jazyk, ale ich národným jazykom je angličtina.
Kanadská vláda prijala opatrenia na ochranu kanadskej kultúry tým, že obmedzila nekanadský obsah vo vysielaní a vytvorila Kanadskú rozhlasovú a telekomunikačnú komisiu na monitorovanie kanadského obsahu. V provincii Quebec vláda zriadila Quebecký úrad pre francúzsky jazyk, ktorý anglofóni často nazývajú „jazykovou políciou“ a ktorý nariaďuje používanie francúzskej terminológie a označenia vo francúzštine. Od roku 1968 sa jednokomorový zákonodarný zbor nazýva Quebecké národné zhromaždenie. Deň Saint-Jean-Baptiste, 24. jún, je národným sviatkom Quebecu a oslavujú ho frankofónni Kanaďania v celej Kanade. V Quebecu bol školský systém rozdelený na katolícke a protestantské, tzv. konfesionálne školy. Anglofónne školstvo v Quebecu bolo čoraz viac oslabované.
LGBT kultúra sa výrazne prejavuje v tolerantnejších oblastiach Severnej Ameriky. Najvýraznejšie sa to prejavuje na pochodoch hrdosti v mestách po celom kontinente, pričom dva najväčšie sa konajú v New Yorku a Toronte.
Latinskoamerická kultúra je silná na juhozápade Spojených štátov, ako aj v metropolitnej oblasti New Yorku a na Floride, kam prichádzajú Latinoameričania z mnohých krajín západnej pologule. Severné Mexiko, najmä mestá Monterrey, Tijuana, Ciudad Juárez a Mexicali, je silne ovplyvnené kultúrou a spôsobom života v USA. Monterrey, moderné mesto s významnou priemyselnou spoločnosťou, sa považuje za najviac amerikanizované mesto v Mexiku. Severné Mexiko, západ USA a Alberta v Kanade majú spoločnú kovbojskú kultúru.
Anglofónne karibské štáty boli svedkami a účastníkmi úpadku Britského impéria a jeho vplyvu na región a jeho nahradenia hospodárskym vplyvom Severnej Ameriky v anglofónnom Karibiku. Čiastočne je to spôsobené relatívne malým počtom obyvateľov anglicky hovoriacich karibských krajín a tiež tým, že v mnohých z nich žije v súčasnosti viac ľudí v zahraničí ako tých, ktorí zostali doma.
Grónsko zažilo mnoho prisťahovaleckých vĺn zo severnej Kanady, napr. z kmeňa Thule. Grónsko má preto určité kultúrne väzby s pôvodnými obyvateľmi Kanady. Grónsko sa tiež považuje za severské a má silné dánske väzby v dôsledku stáročnej kolonizácie Dánskom.
Šport.
USA a Kanada majú veľké športové tímy, ktoré medzi sebou súťažia, ako sú baseball, basketbal, hokej a futbal. Kanada, Mexiko a USA budú v roku 2026 hostiť majstrovstvá sveta vo futbale.
V nasledujúcej tabuľke sú uvedené najvýznamnejšie športové ligy v Severnej Amerike v poradí podľa priemerného príjmu. Kanada má samostatnú kanadskú futbalovú ligu, ktorá je oddelená od amerických tímov.
Americký lakros sa v Kanade považuje za národný šport. Curling je v Kanade dôležitým zimným športom a na zimných olympijských hrách je zaradený na listinu športov. Anglický šport kriket je populárny v niektorých častiach anglofónnej Kanady a veľmi obľúbený v niektorých častiach bývalého britského impéria, ale v Kanade sa považuje za menej významný šport. Box je tiež významným športom v niektorých krajinách, napríklad v Mexiku, Paname a Portoriku, a v USA sa považuje za jeden z hlavných individuálnych športov.

</doc>
<doc id="3614" url="https://sk.wikipedia.org/wiki?curid=3614" title="Austrália (kontinent)">
Austrália (kontinent)



</doc>
<doc id="3615" url="https://sk.wikipedia.org/wiki?curid=3615" title="Austrália (štát)">
Austrália (štát)

Austrália, celým názvom Austrálske spoločenstvo (tiež "Austrálsky zväz", ), je federatívny štát na južnej pologuli nachádzajúci sa na rovnomennom kontinente. Okrem pevninskej časti ho tvorí aj veľký ostrov Tasmánia a množstvo menších ostrovov v Južnom, Indickom a Tichom oceáne. Na severe susedí s Indonéziou, Východným Timorom a Papuou-Novou Guineou, na severovýchode so Šalamúnovými ostrovmi, Vanuatu a Novou Kaledóniou a na juhovýchode s Novým Zélandom. Austrália je najväčšou krajinou Oceánie a šiestou najväčšou krajinou na svete podľa celkovej rozlohy (7 617 930 kilometrov štvorcových). Jej populácia, skladajúcej sa z cca. 26 miliónov ľudí, je vysoko urbanizovaná a veľmi koncentrovaná na južnom a východnom pobreží. Hlavným mestom je Canberra a najväčším Sydney. Ďalšie dôležité mestské oblasti v krajine sú Melbourne, Brisbane, Perth a Adelaide.
Austrálčania osídľovali Austráliu (kontinent) počas asi 65 000 rokov pred prvým príchodom prieskumníkov zo Spojených provincií (dnešného Holandska) na začiatku 17. storočia, ktorí územie pomenovali ako Nové Holandsko. V roku 1770 obsadilo Kráľovstvo Veľkej Británie východnú časť Austrálie. Prvotný príliv anglicky hovoriacich obyvateľov dosiahli Briti tým, že od 26. januára 1788 transportovali trestancov do kolónie Nový Južný Wales, čo je dátum, ktorý sa stal austrálskym národným dňom. Populácia v nasledujúcich desaťročiach neustále rástla a v dobe zlatej horúčky v 50. rokoch 19. storočia bola väčšina kontinentu preskúmaná európskymi osadníkmi a bolo založených ďalších päť samosprávnych kolónií britskej koruny. Dňa 1. januára 1901 týchto šesť kolónií vytvorilo federáciu, čím vzniklo Austrálske spoločenstvo. Austrália si od tej doby udržuje stabilný liberálno-demokratický politický systém, ktorý funguje ako federálna parlamentná konštitučná monarchia a zahŕňa šesť štátov a desať teritórií.
Austrália je najstarší najplošnejší a najsuchší obývaný kontinent, s najmenej úrodnou pôdou. Má rozlohu 7 617 930 kilometrov štvorcových. Je to veľmi rôznorodá krajina, jej veľkosť jej dáva širokú škálu krajín a podnebí, s púšťou vo vnútrozemí, tropickými dažďovými pralesmi na severovýchode a horskými pásmami na juhovýchode. Austrália generuje svoje príjmy z rôznych zdrojov, vrátane exportu súvisiaceho s ťažbou, telekomunikáciami, bankovníctvom, výrobou a medzinárodným vzdelávaním.
Austrália je vyspelá krajina s trinástou najväčšou ekonomikou na svete a desiatym najvyšším príjmom na obyvateľa. Je považovaná za regionálnu mocnosť a má trináste najvyššie vojenské výdavky na svete. Prisťahovalci tvoria 30% populácie, čo je najvyšší podiel vo všetkých krajinách s počtom obyvateľov nad 10 miliónov. Krajina sa radí na prvé miesto v oblasti zdravia, vzdelania, ekonomickej slobody a občianskych práv.
Austrália je členom OSN, G20, Commonwealthu, ANZUS, Organizácie pre hospodársku spoluprácu a rozvoj (OECD), Svetovej obchodnej organizácie, Ázijsko-tichomorskej hospodárskej spolupráce, Fóra tichomorských ostrovov a ASEAN Plus Six.
Názov.
Meno "Austrália" je odvodené z latinského "Terra Australis Incognita" - „neznáma južná krajina“, čo bolo pomenovanie používané pre hypotetický kontinent na južnej pologuli už starovekými Grékmi. Keď začali Európania v 17. storočí po prvý krát navštevovať a mapovať Austráliu, bol názov "Terra Australis" ("južná krajina") prirodzene aplikovaný na toto novoobjavené územie. 
Až do začiatku 19. storočia bola Austrália známa ako „Nové Holandsko“, teda pod menom, ktoré po prvý krát použil holandský prieskumník Abel Tasman v roku 1644 (ako "Nieuw-Holland"), a ktoré bolo následne poangličtené. Názov "Austrália" spopularizoval prieskumník Matthew Flinders, ktorý povedal, že je „príjemnejšie pre ucho a je podobné menám ďalších svetadielov“. Niekoľko raných kartografov použilo slovo Austrália na mapách. Už Gerardus Mercator (1512–1594) použil na svojej dvojitej cordiformnej mape sveta z roku 1538 frázu "climata australia" (klíma Austrálie), rovnako ako Gemma Frisius (1508–1555), ktorý bol Mercatorovým učiteľom a spolupracovníkom, na svojej vlastnej mape cordiform wall v roku 1540. Austrália sa objavuje v knihe o astronómii od Cyriaca Jacoba zum Bartha vydanej vo Frankfurte nad Mohanom v roku 1545.
Zdá sa, že meno "Austrália" bolo po prvý krát oficiálne použité v apríli 1817, keď guvernér Lachlan Macquarie potvrdil prijatie Flindersových máp Austrálie od grófa Henryho Bathursta. V decembri 1817 Macquarie odporučil Colonial Office, aby bolo formálne prijaté. V roku 1824 sa admiráli dohodli, že kontinent by mal byť oficiálne známy pod týmto menom. Prvé oficiálne publikované použitie nového mena prišlo s vydaním "The Australia Directory" v roku 1830 Hydrografickou kanceláriou.
Hovorové názvy pre Austráliu sú napríklad „Oz“ a „Land Down Under“ (obvykle skrátené na „Down Under“). Ďalšie epitetá zahrňujú „Veľkú južnú krajinu“, „Lucky Country“, „Sunburnt Country“ a „Wide Brown Land“. Posledné dva názvy sú odvodené z básne Dorothey Mackellar z roku 1908 „Moja krajina“.
Dejiny.
Pravek.
"Bližšie informácie: Austrálski domorodci"
Je známe, že ľudské osídľovanie Austrálie ako kontinentu začalo pred minimálne 65 000 rokmi s migráciou ľudí cez pozemné mosty a krátke námorné prechody z dnešnej juhovýchodnej Ázie. Všeobecný názor za príčinu pohybu obyvateľov juhovýchodnej Ázie na juh označuje dobu ľadovú. Podľa knihy austrálskeho archeológa Scotta Canea bola príčinou migrácie tzv. tobská katastrofa, ku ktorej došlo 72 000 rokov pred n. l., čo bolo prijaté ako kontroverzná a nepodložená hypotéza. Išlo o erupciu supervulkánu Toba v Indonézii na ostrove Sumatra, ktorej je niekedy pripisované posledné veľké vymieranie druhov. Osídľovanie austrálskeho kontinentu migráciou trvalo zhruba 10 000 rokov. Skalný úkryt Madjedbebe, v Arnhemskej krajine je považovaný za najstaršie miesto ukazujúce prítomnosť ľudí v Austrálii. Najstaršie objavené ľudské pozostatky sú pozostatky v jazere Mungo, na juhozápade Nového Južného Walesu, ktoré boli datované zhruba do doby pred 41 000 rokmi. Títo ľudia boli predkami moderných domorodých Austrálčanov. Austrálčania používali kamenné nástroje a po svojom príchode čoskoro vyhubili obrie vačnatce. Krajinu zmenili vypaľovaním, ktorým si uľahčovali lov zvierat. Krajina tak získala väčšinový charakter savany. Domorodá austrálska kultúra je jednou z najstarších kontinuálnych kultúr na Zemi.
V dobe prvého kontaktu s Európanmi bola väčšina domorodých Austrálčanov lovcami a zberačmi so zložitými ekonomikami a spoločnosťami. Nedávne archeologické objavy naznačujú, že bolo možné udržať populáciu 750 000 ľudí. Domorodí Austrálčania majú ústnu tradíciu s duchovnými hodnotami založenými na úcte ku krajine a viere v „Čas snov“, teda v zlatú éru na začiatku sveta, keď totemové bytosti stvorili svet, stanovili zákony a prikázali obrady, ktoré je nutné uskutočňovať na zaistenie kontinuity života.
Domorodé umenie Austrálčanov je považované za najstaršiu pokračujúcu umeleckú tradíciu na svete. Doklady o ňom možno vysledovať najmenej 30 000 rokov naspäť a nachádzajú sa v celej Austrálii, hlavne v blízkosti Uluru a v národných parkoch Kakadu či Ku-ring-gai. Delili sa na zhruba 250 kmeňov, z ktorých mal každý vlastný jazyk; 200 z týchto jazykov už úplne zaniklo. Najväčšia hustota obyvateľstva sa predpokladá v údolí rieky Murray. Ostrovy Torres Strait Island, etnicky melanézske, sa živili sezónnym záhradníctvom a zdrojmi svojich útesov a morí. Severné pobrežie a vody Austrálie boli sporadicky navštevované makassanskými rybármi z dnešnej Indonézie. Ich kultúra však bola od dnešných Austrálčanov odlišná.
Objavenie kontinentu Európanmi.
Prvé zaznamenané európske pozorovanie austrálskej pevniny a prvé zaznamenané európske pristátie na austrálskom kontinente sú pripočítané Holanďanom. Existuje síce teória portugalského pristátia pri brehoch Austrálie v 20. rokoch 16. storočia, nie je však vierohodne doložená a stále sa o nej diskutuje. Prvá loď a posádka, ktorá zmapovala Austrálske pobrežie a stretla sa s Austrálčanmi bola "Duyfken" vedená holandským navigátorom, Willemom Janszoonom. Na začiatku roku 1606 zahliadol pobrežie Yorského polostrova a 26. februára 1606 pristal pri rieke Pennefather blízko dnešného mesta Weipa na myse York. Neskôr toho istého roku preplával španielsky prieskumník Luís Vaz de Torres ostrovmi okolo Torresovho prielivu. Holanďan zmapoval celé západné a severné pobrežie a pomenoval ostrovný kontinent „Nové Holandsko“ v priebehu 17. storočia, a aj napriek tomu, že nebol uskutočnený žiadny pokus o osídlenie, mnoho vrakov zanechalo mužov buď uviaznutých, alebo ako v prípade "Batavie" v roku 1629, opustených kvôli vzbure a vražde, a stal sa tak prvým Európanom, ktorý trvalo obýval kontinent. William Dampier, anglický objaviteľ a lupič, sa vylodil na severozápadnom pobreží Nového Holandska v roku 1668 (keď slúžil ako člen posádky pod kapitánom Johnom Readom) a znovu v roku 1699 na spiatočnej ceste. V roku 1770 sa James Cook plavil okolo a zmapoval východné pobrežie, ktoré pomenoval Nový Južný Wales a priznal ho Veľkej Británii.
So stratou amerických kolónií v roku 1783 poslala britská vláda flotilu lodí, tzv. „Prvú flotilu“ pod velením kapitána Arthura Phillipa, aby založil novú trestaneckú kolóniu v Novom Južnom Walese. Tábor bol založený a britská vlajka bola vyzdvihnutá v Sydney Cove v Port Jacksone 26. januára 1788, v deň, ktorý sa neskôr stal austrálskym národným dňom. Väčšina týchto raných odsúdených bola presunutá za malicherné zločiny a pri príchode zapísaní ako robotníci alebo sluhovia. Zatiaľ čo sa väčšina po emancipácii usadila v koloniálnej spoločnosti, organizovali sa aj vzbury a povstanie odsúdených, ktoré boli vždy stanným právom potlačené. Rumová vzbura v roku 1808 bolo jediné úspešné ozbrojené prevzatie vlády v Austrálii, čo podnietilo dvojročné obdobie vojenskej vlády.
Domorodá populácia sa znížila v dôsledku 150 ročného usadzovania Európanov, hlavne kvôli infekčným chorobám. Tisíce ďalších zomrelo v dôsledku hraničných konfliktov s osadníkmi. Vládna politika „asimilácie“ počnúc zákonom o ochrane domorodcov z roku 1869 vyústila do odňatia mnohých domorodých detí z ich rodín a komunít - označovaných ako Ukradnutá generácia - postup, ktorý rovnako prispel k poklesu domorodého obyvateľstva. Ako výsledok referenda z roku 1967 právomoc federálnej vlády prijímať zvláštne zákony s ohľadom na konkrétnu rasu bola rozšírený, aby bolo možné vytvárať zákony s ohľadom na domorodcov. Tradičné vlastníctvo pôdy („rodný titul“) bolo zákonom uznané až v roku 1992, keď Vrchný súd Austrálie rozhodol v "Mabo v Queenslandu (č. 2)", že právna doktrína, podľa ktorej bola Austrália "terra nullius" („krajina nikoho“) sa v dobe britského vysporiadania nevzťahovalo na Austráliu.
Britská kolonizácia.
V roku 1769 sa britský námorný poručík James Cook na lodi "Endeavour" priplavil najprv na Tahiti, aby pozoroval prechod Mesiaca cez Venušu. Mal však tajný pokyn britskej admirality, aby sa pokúsil objaviť cestu k južnému kontinentu. Cook sa rozhodol preskúmať východné pobrežie, jedinú časť Austrálie, ktorú holandskí moreplavci neprebádali. 19. apríla 1770 posádka "Endeavouru" zahliadla východné pobrežie a o desať dní neskôr Cook pristal v Botanickom zálive. Cook zmapoval pobrežie spolu s prírodovedcom lode Josephom Banksom, ktorý následne spísal správu o priaznivých podmienkach pre založenie kolónie, pričom odporučil, aby táto kolónia bola trestanecká.
V roku 1788 dorazila do Botanického zálivu prvá kolonizačná britská výprava (tzv. "First Fleet") vedená kapitánom Arthurom Philippom. Jedenásť lodí priviezlo aj prvých trestancov. Niekoľko dní po príchode do Botanického zálivu sa flotila presunula do vhodnejšieho prístavu Jackson, kde bola 26. januára 1788 založená osada Sydney Cove, dnešné Sydney. Tento dátum sa neskôr stalo austrálskym štátnym sviatkom, Dňom Austrálie.
v roku 1829 Spojené kráľovstvo Veľkej Británie a Írska oficiálne vyhlásilo svoje nároky na západnú časť Austrálie. Vtedajšia Zem Van Diemena, dnes známa ako Tasmánia, bola Britmi (z veľkej časti trestanci) osídlená v roku 1803, v roku 1825 sa stala samostatnou britskou kolóniou. Z častí Nového Južného Walesu boli vytvorené ďalšie samostatné kolónie: Južná Austrália v roku 1836, Viktória v roku 1851 a Queensland v roku 1859. Severné teritórium bolo založené v roku 1911 vyňatím z Južnej Austrálie. Južná Austrália bola založená ako „slobodná provincia“ ("free province") a nebola teda nikdy trestaneckou kolóniou. Provincia Viktória a Západná Austrália boli taktiež založené ako „slobodné“, ale neskôr prijali transporty trestancov. Transporty do Nového Južného Walesu boli v roku 1848 po protestoch obyvateľov zastavené.
Briti už na konci 18. storočia prišli s opatrením, že odsúdený, ktorý zostane po vykonaní trestu v Austrálii, získa vlastnú pôdu. Rovnaké opatrenie sa vzťahovalo aj na vojakov, ktorým skončila vojenská služba. To naštartovalo do tej doby zamierajúci poľnohospodársky sektor. Guvernér Lachlan Macquarie býva označovaný za otca austrálskeho rovnostárstva, lebo to bol on, kto zaviedol pravidlo, že odsúdenec, ktorý získa slobodu, sa stáva plnohodnotným kolonistom – a začal takýmto ľuďom prideľovať aj úrady, a dokonca aj funkciu sudcov. Navyše začali prichádzať aj regulárni osadníci, 16. februára 1793 dorazili prví. Trestanecký charakter si však kolónia držala dlho, dovoz väzňov skončil až v roku 1868. Jadrom ranej austrálskej ekonomiky sa stal chov oviec a výroba vlny. V roku 1834 bolo z Austrálie do Anglicka vyvezených už dve tisíc ton vlny. Dovoz niektorých európskych zvierat avšak narušil austrálsky ekosystém (známe premnoženie králikov).
Kolonizácia znamenala pre pôvodných obyvateľov katastrofu. Prvých 150 rokov po príchode Európanov ich populácia prudko klesala, vplyvom rozšírenia infekčných chorôb prinesených Britmi, ako boli kiahne alebo osýpky, a násilného presídľovania spojeného s kultúrnym rozkladom. Odoberanie detí, ktoré by podľa niektorých historikov i samotných Aborigéncov mohlo byť podľa istých definícií považované za genocídu, pravdepodobne taktiež prispelo k zníženiu populácie. Podobné podávania histórie sú avšak sporné, pretože sú veľmi často prehnané alebo ovplyvnené politickými či ideologickými cieľmi. V Austrálii sú tieto spory známe ako „Vojny o históriu“ ("History Wars"). Po referende z roku 1967 a nasledovných zmenách ústavy získala federálna vláda právomoc uplatňovať moc aj voči pôvodným obyvateľom kontinentu, čím im bolo priznané postavenie rovnoprávnych občanov. To, že by pôvodní obyvatelia mohli byť braní ako vlastníci pôdy predtým, než ju stratili počas európskej kolonizácie, nebolo uznávané až do roku 1992, keď Austrálsky najvyšší súd v prípade "Mabo v. Queensland (No 2)" odmietol predstavu Austrálie ako „prázdnej krajiny“ ("terra nullius") v dobe jej zabratia Európanmi.
Na začiatku 50. rokov 19. storočia vypukla v Bathurste v Novom Južnom Walese zlatá horúčka. Tzv. „Eureka Stockade“, vzbura proti zavedeniu poplatkov za ťažobné licencie potom bola v roku 1854 v Austrálii prvým prejavom občianskej neposlušnosti. Aj keď vzbura bola rozdrvená, je nutné povedať, že samo odborové hnutie bolo v ďalších rokoch značne úspešné. Nedostatok pracovných síl totiž viedlo k vysokým mzdám, uzákoneniu osemhodinového pracovného dňa a ďalším výhodám, v tej dobe v Európe neslýchaným. Austrália získala povesť „raja pracujúcich“. Niektorí zamestnávatelia sa pokúsili podkopať rastúci vplyv odborov dovozom lacných čínskych pracovníkov. To vyvolalo protitlak odborov, ktoré si u koloniálnych správ vynútili obmedzovanie prisťahovalectva z Ázie, čo viedlo k rozšíreniu politiky „Bielej Austrálie“ ("White Australia policy"), ktorá bola dlho súčasťou austrálskeho politického konsenzu a rozpadla sa až po druhej svetovej vojne, pričom definitívne bola z legislatívy ako rasistická odstránená v roku 1973. Druhá polovica 19. storočia bola každopádne v znamení rýchleho ekonomického rastu, niekedy nazývaného „dlhý boom“, počas ktorého sa Melbourne údajne stalo najbohatším mestom na svete. Boom skončil v 90. rokoch 19. storočia. Bol sprevádzaný nárastom populácie, v roku 1900 dosiahla 3,7 milióna, pritom takmer milión ľudí žil v Melbourne a Sydney. Populácia oviec v roku 1891 dosiahla 100 miliónov.
Medzi rokmi 1855 a 1890 postupne všetkých päť kolónií získalo svoju vlastnú samosprávnu vládu. Samozrejme stále zostávali súčasťou Britského impéria. Pod vlastnou kontrolou londýnskeho Ministerstva pre kolónie ponechalo predovšetkým zahraničnú reprezentáciu, obranu a medzinárodnú prepravu a obchod.
Prvé austrálske parlamentné voľby (do zákonodarnej rady Nového Južného Walesu) sa uskutočnili v roku 1843. Demokratizácia potom postupovala celým kontinentom. Austrálske ženy získali právo voliť do parlamentu Južnej Austrálie v roku 1895. Súbežne bolo ženám umožnené kandidovať, ako prvým na svete. Domorodí mužskí austrálčania získali právo voliť vo Viktórii, Novom Južnom Walese, Tasmánii a Južnej Austrálii rovnako ako ženy v roku 1895. Iba Queensland a západná Austrália zakázali domorodcom hlasovať.
Medzi jednotlivými štátmi na kontinente existovala istá rivalita, ale pozvoľna sa rodilo aj vedomie jednoty. Prvý, kto začal hovoriť o nutnosti federálnej vlády, bol premiér Nového Južného Walesu Henry Parkes v roku 1889. Preto je nazývaným „otcom federácie“.
Zjednotenie a federalizácia Austrálie.
V roku 1890 sa zástupcovia šiestich kolónií a Nového Zélandu stretli v Melbourne a vyzvali k zjednoteniu krajiny. Vymenovali aj zástupcov do komisie, ktorá mala pripraviť federálnu ústavu. Výsledkom bol návrh, ktorý bol v roku 1898 predložený obyvateľom štyroch kolónií na schválenie v referende. Nový Južný Wales návrh však zamietol, a tak bol upravený a v roku 1899 sa konala druhá séria referend, tentokrát už piatich kolónií. Návrh bol schválený. V roku 1900 ho schválil aj britský parlament a podpísala kráľovná Viktória. Vzápätí sa k piatim kolóniám pripojila aj Západná Austrália. 1. januárom 1901 tak vznikla Austrálska federácia. Severné teritórium bolo pod právomocou federálnej vlády prevedené v roku 1911. Prvé federálne voľby sa konali v marci 1901. Zvíťazila liberálna, ale ochranárska "Protectionist Party". Vďaka podpore tretích labouristov zostavila prvý vládny kabinet na čele Edmundom Bartonom. Hlavným mestom Austrálie bolo od roku 1901 Melbourne. Vláda tu sídlila až do roku 1927. V roku 1911 však bolo rozhodnuté o výstavbe úplne nového hlavného mesta Canberra, kam sa federálna moc postupne presúvala.
Austrália sa potom podieľala na prvej svetovej vojne. Viac než 416 000 austrálskych mužov sa dobrovoľne prihlásilo do armády a zapojilo sa do bojov. Historik Lloyd Robson to odhadol na tretinu až polovicu spôsobilej mužskej populácie vtedajšej Austrálie. Krvavý bol ich angažmán pri pokuse dobyť Gallipoli vtedajšej Osmanskej ríši (dnešnom Turecku). Zahynulo pri ňom počas ôsmich mesiacov bojov 8 141 Austrálčanov. Aj keď britsko-austrálske jednotky pri Gallipoli prehrali, pre Austrálčanov sa Gallipoli stalo významným stavebným kameňom národnej identity. Pamiatku veteránov si Austrálčania každoročne pripomínajú 25. apríla, v deň vylodenia pri Gallipoli v roku 1915. Na bojiskách prvej svetovej vojny zahynulo celkom 60 000 Austrálčanov a 160 000 ich bolo zranených, takže Austrálčania patrili k národom, ktoré počas vojny - relatívne - najviac zaplatili. Za svoju obeť avšak Austrália po vojne žiadala väčšiu mieru nezávislosti.
Politická závislosť od Británie bola prakticky vynulovaná, keď Briti v roku 1926 udelili Austrálii status domínia, ktoré je len symbolicky podriadené britskej korune, inak v žiadnom inom zmysle, čo potvrdil tzv. Westminsterský status z roku 1931. Ten však paradoxne Austrálčania prijali až po istom zdráhaní, a to v roku 1942, pretože prináležitosť k Británii im do tej doby nijak nevadila.
Od druhej svetovej vojny.
Ešte na začiatku druhej svetovej vojny bolo zrejmé, že emocionálna väzba na Spojené kráľovstvo je nesmierne silná. Austrálčania vyrazili Britom na pomoc podobne ako počas prvej svetovej vojny - bojovali hlavne pri Tobruku a pri El Alamejne. Austrálčania však boli stále viac znepokojení britskou slabosťou. Márne žiadali Britov o väčšiu aktivitu v Tichomorí. Spojené kráľovstvo už nebolo schopné globálnej vojny.
Austrália teda vydala historické vyhlásenie, že obrana demokracie v Tichomorí je po novom na Spojených štátoch a Austrálii a ich spolupráca musí prebiehať bez ohľadu na tradičné väzby k Británii. Tým bol ohlásený významný geopolitický presun. Rozhodujúcim spojencom Austrálie (až do dnešných dní) sa stali Spojené štáty, posledné reálne medzinárodnepolitické väzby na Londýn boli preťaté. Emocionálne toto preťatie podporil šok austrálskej verejnosti z britských porážok v Malajzii a Singapure, pričom hlavne v Singapure prežili potupný akt kapitulácie aj austrálske jednotky. Do zajatia tu padlo 15 000 austrálskych vojakov. Mnohí zo zajatcov potom prežili peklo - v roku 1943 ich zomrelo 2 815 pri stavbe japonskej barmsko-thajskej železnice, v roku 1944 Japonci vyslali 2 000 austrálskych zajatcov na pochod smrti, ktorý prežilo len šesť ľudí - išlo o najhorší vojnový zločin spáchaný na Austrálčanoch v celej histórii. V marci 1942 boli všetky austrálske vojenské jednotky podriadené americkému veleniu, konkrétne generálov Douglasovi MacArthurovi. Japonci potom uskutočnili na území Austrálie viac než sto náletov, útočili aj ponorkami na prístavy. Nakoniec začali inváziu na Novej Guinei (ktorú mala Austrália v správe od Versailleskej konferencie v roku 1919). Medzi júlom a novembrom 1942 austrálska armáda japonský útok zastavila. Bitka o Milne Bay v auguste 1942, ktorú Austrálčania zviedli, bola prvou porážkou japonských pozemných síl počas druhej svetovej vojny. Bitka o Novú Guineu však trvala až do roku 1945. Na konci vojny stáli Austrálčania znovu medzi víťazmi, avšak za cenu 40 000 obetí.
Najsilnejšou politickou stranou sa po vojne stali, po krátkom vzopätí lavice, liberáli. Tí získali až mocenskú hegemóniu – vládli krajine v rokoch 1949 – 1972. Ústrednou postavou povojnovej politiky sa stal Robert Menzies. Post premiéra zastával v rokoch 1949 – 1966, teda viac než osemnásť rokov. Je to austrálsky rekord, ktorému sa po ňom nikto ani nepriblížil. Liberáli sa pod Menziesovým vedením vyhupli do sedla potom, čo v roku 1949 viedli predvolebnú kampaň proti zámeru labouristov znárodniť banky. Komunistické nebezpečie viedlo Menziesovych liberálov aj k zapojeniu sa do kórejskej vojny. Do bojov sa zapojilo 17 000 Austrálčanov, počet austrálskych obetí bol viac než 1 500. Austrálčania podporili Američanov aj vo vietnamskej vojne od polovice 60. rokov. V tejto vojne stratili 500 mužov.
Menziesova dlhá vláda je spojená s mimoriadnym ekonomickým rozmachom, pevným spojenectvom so Spojenými štátmi (zmluva SEATO z roku 1955), antikomunizmom, nadviazaním pevných obchodných vzťahov so starým nepriateľom Japonskom (ktoré sa stalo pre Austráliu najväčším odbytiskom, hlavne uhlia), neschopnosťou naplno otvoriť trh a zrušiť tradičné ochranárske opatrenie (to bol kompromis s odbormi a poľnohospodármi) a politikou podpory hromadnej imigrácie z Európy, od roku 1970 po opustení tzv. „politiky bielej Austrálie“, potom aj z Ázie a z ďalších častí sveta. To spôsobilo radikálnu premenu austrálskeho demografického obrazu, jej kultúry a vnímanie v očiach sveta. V rokoch 1945 až 1985 migrovalo do Austrálie 4,2 milióna ľudí, z toho asi 40 percent pochádzalo z Británie a Írska. Pre Menziesovu éru bol typickým akýsi spoločenský kompromis – mnoho priestoru pre obchod, ale za cenu značného prerozdeľovania bohatstva. Išlo o akýsi austrálsky variant európskeho sociálneho štátu. V šesťdesiatych rokoch mala Austrália najrovnomernejšie rozdelenie príjmov v západnom svete. V roku 1972 získala Nová Guinea autonómiu a v roku 1975 vznikol nový, samostatný štát Papua-Nová Guinea. Nauru získalo nezávislosť už v roku 1968.
Posledné ústavne väzby medzi Austráliou a Spojeným kráľovstvom boli zrušené v roku 1986 prijatím tzv. Zákona o Austrálii odstraňujúceho všetky britské vplyvy v jednotlivých austrálskych štátoch a rušiaceho súdnu odvolateľnosť k orgánom Veľkej Británie. Prechod na republikánske zriadenie však austrálski voliči v roku 1999 odmietli 55 % väčšinou. Formálnou hlavou štátu tak zostáva britský monarcha.
V roku 1972 sa na čelo krajiny po mnohých rokoch postavil labourista Gough Whitlam. Začal klásť dôraz na budúcnosť Austrálie ako súčasť regiónu južnej Ázie a Pacifiku. Labouristi boli opäť pri moci v rokoch 1983 – 1996. Bob Hawke veril v tradičné spojenectvo s USA a zapojil sa do vojny v Zálive v roku 1991, druhý labouristický vodca Paul Keating však obnovil dôraz na kooperáciu v rámci APEC, teda so štátmi juhovýchodnej Ázie, obzvlášť zlepšil vzťahy s Indonéziou. Liberál John Howard, ktorý nastúpil do premiérskeho úradu v roku 1996 a vydržal v ňom desať rokov, sa vrátil skôr k proamerickej politike a vyslal vojakov do vojny v Afganistane a v Iraku. Ako prvý povojnový austrálsky vodca sprísnil imigračnú politiku, keď zaviedol zadržovanie žiadateľov o azyl v detenčných táboroch mimo austrálske územie v Nauru a na Papui-Novej Guinei. Prišiel tiež s navracaním plavidiel s nelegálnymi utečencami zachytenými na mori. Labouristi vládli potom v rokoch 2007 – 2013. Austrália dostala v tomto období oi. prvú ženu v premiérskom úrade Juliu Gillardovú. Vláda labouristov priniesla krajine zintenzívnenie vzťahov s juhovýchodnou Áziou a zrušenie Howardových protimigračných opatrení, ku ktorým sa však, po silnom zintenzívnení imigrácie, labouristi pozvoľna vracali. Od roku 2013 vládli znovu liberáli. Ihneď po prevzatí moci opätovne sprísnili migračnú politiku v rámci operácie "Sovereign Borders".
Geografia.
7,617,930 km² pevninskej Austrálie sa nachádza na Indoaustrálskej doske. Je obklopená Indickým, Južným a Tichým oceánom. Od Ázie je oddelená Arafurským a Timorským morom. Jej pobrežie je dlhé 25 760 kilometrov.
Veľká koralová bariéra je najväčším koralovým útesom sveta. Leží pomerne blízko k severovýchodnému pobrežiu, dlhý je viac než 2 000 kilometrov. Najväčším svetovým monolitom je Mount Augustus v Západnej Austrálii. Ďalším kandidátom na tento titul je Uluru známy tiež aj ako Ayerova skala, ležiaci v centrálnej časti. 2 228 metrov vysoký Mount Kosciuszko vo Veľkých predelových vrchoch je najvyššou horou Austrálie ako kontinentu, nie však štátu: Mawson Peak na Heardovom ostrove ho prevyšuje o 517 metrov.
Púšte a polopúšte v Austrálii zaberajú najväčšiu plochu. Austrália je najsuchším a najplošnejším obývaným kontinentom a má najmenšie množstvo úrodnej pôdy. Miernu klímu má iba juhovýchodná a juhozápadná časť kontinentu, predovšetkým pozdĺž pobrežia. V severnej časti krajiny je tropická klíma, vegetácia sa tu skladá z dažďových aj obyčajných lesov a mangrovových bažin. Klíma ako celok je velmi ovplyvnená oceánom vrátane javu El Niño spôsobujúceho pravidelné suchá so sezónnymi systémami tlakových níž, z ktorých vznikajú cyklóny.
Austrália trpí s výnimkou východného pobrežia a Tasmánie nedostatkom zrážok. Z tohto hľadiska je na tom Austrália najhoršie zo všetkých kontinentov. Jej prevažná časť leží v oblasti suchého až polosuchého tropického a subtropického podnebia, preto rozsiahle časti vnútrozemia a dokonca aj časti západného pobrežia majú len slabo vyvinutú riečnu sieť alebo nemajú vôbec žiadnu. 65% pevniny je bez povrchového odtoku k moru. Iba v horách v okolí Cairnsu v Queenslande, na juhovýchode kontinentu a na Tasmánii je pomerne hustá riečna sieť stálych tokov, zodpovedajúca pomerom v stredoeurópskych pohoriach.
Najnižší bod a zároveň najväčšie jazero Austrálie je slané Eyrovo jazero.
Štáty a teritóriá.
Austrália sa skladá zo šiestich federálnych štátov a dvoch teritórií. Štátmi Austrálskeho zväzu sú:
Najdôležitejšími teritóriami sú Severné teritórium (hlavné mesto Darwin) a Teritórium austrálskeho hlavného mesta (hlavné mesto Canberra). Hlavné mesto Canberra vzniklo na základe federálnej dohody ako kompromis medzi dvoma najväčšími austrálskymi mestami – Sydney a Melbourne.
Všetky štáty majú vlastné dvojkomorové parlamenty, okrem Queenslandu a oboch spomenutých teritórií, ktoré majú jednokomorový parlament. Medzi právomoci štátnych parlamentov patrí výber daní a legislatíva v rôznych oblastiach, do ich pôsobnosti patrí tiež napr. súdnictvo a regulácia vzdelávania.
Austrália má tiež niekoľko zámorských území:
Dejiny.
Austrália bola nepretržite obývaná už približne pred 50-tisíc rokmi. Pôvodnými obyvateľmi Austrálie sú domorodí obyvatelia (aborigéni) a ostrovania z Torreskej úžiny. Východná Austrália bola zámorským územím Veľkej Británie od roku 1770 a oficiálne vyhlásenou britskou kolóniou 26. januára 1788. Postupne, vďaka nárastu počtu obyvateľstva a preskúmaniu stále rozsiahlejších území, bolo vytvorených šesť kráľovských kolónií. 1. januára 1901 sa kolónie dohodli na vytvorení federácie a bol vytvorený Austrálsky zväz. Austrálsky zväz je od počiatkov stabilným demokratickým štátom a súčasťou (britského) Spoločenstva národov.
Politika.
Prijatím ústavy Austrálskeho zväzu ("Commonwealth of Australia") sa 1. januára 1901 vtedajšie britské kolónie na piatom svetadiele (Nový Južný Wales, Victoria, Queensland, Južná Austrália, Západná Austrália, Tasmánia) spojili do federácie. Hlavou štátu je aj naďalej britský monarcha (v súčasnosti kráľ Karol III.), ktorú v krajine zastupuje generálny guvernér (v súčasnosti Peter Cosgrove). 
Zákonodarstvo je v rukách parlamentu, zloženého z dvoch komôr – senátu a snemovne reprezentantov. Volebné obdobie snemovne reprezentantov je trojročné, senátu šesťročné s tým, že sa každý tretí rok obmeňuje polovica poslancov. V čele vlády stojí ministerský predseda volený parlamentom a menovaný generálnym guvernérom.
V decembri 2020 Austrália zmenili svoju štátnu hymnu, "Advance Australia Fair". Miesto „young and free“ budú o Austrálii spievať ako o „one and free“. Predchádzajúci text ignoroval pôvodných obyvateľov Austrálie. Zmenu navrhla premiérka štátu New South Wales, Gladys Berejiklian.
Pôvod mena.
Meno "Austrália" je odvodené z latinského "australis", čo znamená "južný" a pochádza z povestí z 2. storočia o „neznámej južnej zemi“ (v latinčine "terra australis incognita"). Britský objaviteľ Matthew Flinders pomenoval krajinu "Terra Australis", čo bolo neskôr skrátené do dnešnej podoby. Predtým, počas objaviteľských ciest holandských moreplavcov, niesla krajina názov "Nova Holandicus", teda Nové Holandsko.

</doc>
<doc id="3616" url="https://sk.wikipedia.org/wiki?curid=3616" title="Austrália (svetadiel)">
Austrália (svetadiel)

Austrália (z , neznáma južná zem) je najmenší svetadiel, ktorý sa nachádza medzi Tichým oceánom a Indickým oceánom. Za jeho súčasť je typicky považovaná i okolitá pevnina, obvykle Tasmánia a prípadne aj Nová Guinea (spravidla považovaná za časť Oceánie). Niekedy zahŕňa aj Oceániu (vrátane Nového Zélandu), potom sa správne označuje ako Austrália a Oceánia.
K osídleniu austrálskej pevniny černošským obyvateľstvom (Aborigénmi) došlo asi pred 10 000 rokmi. V podstate až do 20. storočia žili jednotlivé kmene pôvodného obyvateľstva na úrovni prvobytnej spoločnosti. K styku s Európanmi došlo v druhej polovici 18. storočia. Austrália sa stala kolóniou Britského impéria, kam boli deportovaní prevažne trestanci z materskej krajiny. Kolonizáciou boli domorodci zatlačovaní do púštnych oblastí vnútrozemia, najmä po roku 1851, keď bolo v Austrálii objavené zlato.

</doc>
<doc id="3617" url="https://sk.wikipedia.org/wiki?curid=3617" title="Oceánia">
Oceánia

Oceánia môže byť:

</doc>
<doc id="3628" url="https://sk.wikipedia.org/wiki?curid=3628" title="Herculaneum">
Herculaneum

Herculaneum alebo Herkulaneum je antické mesto ležiace pod Vezuvom.
Pri erupcii v roku 79, keď sa Vezuv po dlhej dobe prebudil, bolo toto mesto zaliate bahnom, ktoré pochovalo takúto katastrofu neočakávajúce obyvateľstvo mesta. Nešťastie mesto postihlo pravdepodobne o deň neskôr ako Pompeje (25.8.) a bolo iného druhu ako tomu bolo v Pompejach: Herculaneum zasiahol lahár (bahnotok).
Ľudia z Herculanea sa tiež snažili pred bahnotokom utiecť. Nemálo ich kostier sa našlo na pobreží (môžeme sa domnievať, že sa nestihli dostať na lode, lebo lodí tu bolo primálo).
Herculaneum zostáva tak trochu v „tieni Pompejí“, možno práve preto, že odkrytá bola omnoho menšia časť mesta, nakoľko v lokalite je zástavba súčasného mesta a diaľnica.
Toto mesto je charakteristické trochu inou architektúrou, ako bola v Pompejach. Domy sú vyššie, poschodové, zdobené krásnou mozaikovou výzdobou.

</doc>
<doc id="3629" url="https://sk.wikipedia.org/wiki?curid=3629" title="Lahár">
Lahár

Lahár (termín pochádza z Indonézie), občas nazývaný krátko lahar, a niekedy trochu nesprávne aj bahnotok (tento termín je trochu širší) je sprievodný jav pri niektorých sopečných erupciách. Lahár je vytvorený zo zmesi sopečného popola a vody.
Príčiny vzniku lahárov sú nasledovné:
Laháry sú veľmi nebezpečný fenomén (možno nebezpečnejší ako tečúca láva) pre ich veľkú mobilitu (niekoľko desiatok metrov/s). Jedna z najstarších katastrof sa odohrala v roku 79 pri erupcii sopky Vezuv, keď bolo lahárom zasiahnuté mesto Herculaneum. Posledná veľká katastrofa sa odohrala v 1985 v Kolumbii, keď bolo mesto Armero pochované pod 8 m hrubou vrstvou laháru, ktorý prešiel vzdialenosť vyše 40 km od eruptujúcej sopky Nevado del Ruiz.
Niektoré sídla, nachádzajúce sa v blízkosti sopiek s pravdepodobným výskytom lahárov (napr. Rainier v USA alebo Ruapehu na Novom Zélande) majú vypracovaný systém včasnej výstrahy pred blížiacim sa lahárom.

</doc>
<doc id="3630" url="https://sk.wikipedia.org/wiki?curid=3630" title="Káhira">
Káhira

Káhira (, ) je hlavné a najväčšie mesto Egypta a tiež hlavné mesto guvernorátu Káhira. Egypťania volajú Káhiru aj Egypt () čo ilustruje jej významné postavenie v krajine. Leží na ploche na brehoch a ostrovoch rieky Níl, na severnom konci jej púštneho údolia, v mieste kde sa začína rozvetvovať do svojej delty. 
Mesto má asi 6,7 milióna obyvateľov a ďalších asi 10 miliónov obýva širšiu metropolitnú oblasť, takže Káhira je jedenásta najľudnatejšia metropolitná oblasť sveta a súčasne najľudnatejšie mesto Afriky.
Je významným kultúrnym a duchovným centrom arabského a islamského sveta, ktorým sa stala už v stredoveku. Kozmopolitný charakter dodáva mestu aj prítomnosť početnej koptskej kresťanskej menšiny, keďže Káhira je aj centrom koptskej ortodoxnej cirkvi v Egypte.
História.
Na území mesta vznikali sídla už v období staroveku. V období Starej ríše sa tu nachádzalo jej centrum Mennofer, v období Novej ríše zase jej významné centrum Iunu. V časoch rímskej vlády tu postavili pevnosť Babylon, ktorej pozostatky sú najstaršou stavbou mesta.
Po moslimskom zábere helénskeho Egypta v roku 641 vzniklo severne od pevnosti Babylon mesto "Fustát", ktoré bolo prvým arabským a moslimským mestom na území Egypta.
Základ dnešnej Káhiry vznikol až v roku 969 za vlády dynastie Fátimovcov, ktorí tu založili mesto pod názvom "Misr al-Káhira" („Víťazné mesto“). V tomto čase vznikla aj mešita a univerzita al-Azhar. Po páde Fustátu v roku 1136 sa Káhira stáva centrom Egypta. Veľký rozmach zaznamenáva počas vlády dynastie Mamelúkov (1250–1517). V tomto čase vzniká aj veľká časť pamiatok islamskej architektúry. Mesto sa veľmi rozrastá najmä o okrajové vidiecke štvrte, v ktorých žijú najmä chudobnejšie časti egyptského obyvateľstva.

</doc>
<doc id="3632" url="https://sk.wikipedia.org/wiki?curid=3632" title="Fidži">
Fidži

Fidži, dlhý tvar Fidžijská republika (staršie "Republika Fidžijských ostrovov)", je ostrovný štát v Tichom oceáne. Tento štát tvoria dva ostrovy - Viti Levu a Vanua Levu a viacero malých ostrovov. Hlavné a zároveň najväčšie mesto je Suva.
Demografia.
Obyvateľstvo: 884 887 / 46,4 obyv. na km² / (2017)
Náboženské zloženie.
z toho
a iní
Gramotnosť: 92 %

</doc>
<doc id="3633" url="https://sk.wikipedia.org/wiki?curid=3633" title="Suva">
Suva

Suva (85 691 obyvateľov, vrátane prímestských oblastí 172 399) je hlavné mesto štátu Fidži.

</doc>
<doc id="3634" url="https://sk.wikipedia.org/wiki?curid=3634" title="1970">
1970



</doc>
<doc id="3635" url="https://sk.wikipedia.org/wiki?curid=3635" title="10. október">
10. október



</doc>
<doc id="3637" url="https://sk.wikipedia.org/wiki?curid=3637" title="1939">
1939



</doc>
<doc id="3685" url="https://sk.wikipedia.org/wiki?curid=3685" title="1643">
1643



</doc>
<doc id="3686" url="https://sk.wikipedia.org/wiki?curid=3686" title="31. marec">
31. marec



</doc>
<doc id="3687" url="https://sk.wikipedia.org/wiki?curid=3687" title="1727">
1727



</doc>
<doc id="3688" url="https://sk.wikipedia.org/wiki?curid=3688" title="Austrálsky zväz">
Austrálsky zväz



</doc>
<doc id="3689" url="https://sk.wikipedia.org/wiki?curid=3689" title="Venezuelská bolívarovská republika">
Venezuelská bolívarovská republika



</doc>
<doc id="3690" url="https://sk.wikipedia.org/wiki?curid=3690" title="Čilská republika">
Čilská republika



</doc>
<doc id="3691" url="https://sk.wikipedia.org/wiki?curid=3691" title="Kamčatka">
Kamčatka

Kamčatka je dlhý polostrov na ruskom Ďalekom východe, s rozlohou . Najsevernejší bod dosahuje 65° severnej šírky, najjužnejší je mys Lopatka (50°59'). Pobrežná čiara má približne . Nachádza sa medzi Tichým oceánom a Ochotským morom. Pacifickú pobrežnú líniu lemuje Kurilská priekopa. Kamčatka patrí do kamčatskej oblasti, vrátane Komandorských ostrovov, Karaginského ostrova a časti kontinentálneho Ruska.
Geografia.
Polostrov má pretiahnutý tvar (dĺžka približne , šírka ). Najvyšší bod je Kľučevskaja (), stredom polostrova sa od severu k juhu tiahne po celej dĺžke horský chrbát. Tento sa v spodnej časti rozdeľuje na dva chrbáty – Východný chrbát a Stredný chrbát. Medzi nimi sa nachádza veľké údolie, ktorým preteká rieka s rovnakým názvom Kamčatka. Prakticky všetky vrcholy Stredného chrbta sú sopky, niektoré aktívne, no oveľa viac ich je už vyhasnutých. Pre tak veľký výskyt vulkanizmu na relatívne malej ploche sú kamčatské vulkány zaradené do svetového dedičstva UNESCO. Kamčatka je taktiež jediná lokalita v Eurázii (ak nerátame Island), kde sa vyskytujú gejzíry – Dolina gejzerov.
Rieky.
Riečna sieť polostrova je veľmi hustá. Zo západnej časti polostrova stekajú mnohé pomerne krátke rieky patriace úmoriu Ochotského mora. Na východnej strane Kamčatky pramenia rieky, ktoré majú úmorie v Beringovom mori alebo bezprostredne vtekajú do Tichého oceánu.
Do Tichého oceánu sa vlieva aj najdlhšia rieka polostrova Kamčatka.
Rieky polostrova sa delia do troch skupín:
Pre všetky rieky polostrova je charakteristický ich pomalý proces samočistenia.
Podnebie.
Kamčatka, vďaka svojej rozľahlosti, je miestom viacerých klimatických pásiem. Od miernej klímy európskeho vnútrozemia na juhu po subarktické podnebie na severe. Z východu je podnebie silno ovplyvňované oceánom. Letné mesiace sú pomerne teplé, zima je dlhá s veľkými snehovými nádielkami. Priemerná hodnota ročných zrážok je na m², čo je jedna z najvyšších hodnôt v Rusku. Centrálna časť Kamčatky má klasické vnútrozemské podnebie s malými zrážkami a omnoho väčšími výkyvmi teplôt.
Fauna a flóra.
Kamčatka je domovom viacerých druhov zvierat. Vďaka riedkemu osídleniu sa tu dobre darí medveďom (približne 4 kusy na sto štvorcových kilometrov).
Obyvateľstvo.
Celkovo na polostrove žije viac ako 400 000 ľudí, väčšina Rusov. Významná menšina sú Koriaci (približne 13 000), ktorí žijú v severnej časti polostrova v Koriackom autonómnom okruhu. Najväčším a zároveň aj správnym mestom oblasti je Petropavlovsk-Kamčatskij.

</doc>
<doc id="3695" url="https://sk.wikipedia.org/wiki?curid=3695" title="Čukotka (autonómny okruh)">
Čukotka (autonómny okruh)

Čukotka, dlhý tvar Čukotský autonómny okruh, na ruskom Ďalekom východe je najvzdialenejší severovýchodný región Ruska. Nachádza sa prevažne na Čukotskom polostrove. Hlavné mesto autonómneho okruhu je Anadyr. V roku 2015 mal okruh 50 759 obyvateľov.
Geografia.
Ide o najvzdialenejší severovýchodný región Ruska a od doby predaje Aljašky Ruskom Spojeným štátom americkým (v roku 1867) je jediným regiónom Ruska ležiacim čiastočne na západnej pologuli. Pobrežie Čukotského autonómneho okruhu je obmývané Beringovým morom, ktoré je súčasťou Tichého oceánu, Čukotským morom a Východosibírskym morom ktoré sú súčasťami Severného ľadového oceánu. K okruhu patrí tiež Wrangelov ostrov. Na severe Čukotskej vrchoviny sa nachádza unikátne jazero Elgygytgyn.
Rozloha okruhu je 737 700 km² a hlavným mestom a administratívnym centrom je Anadyr. Okruh sa delí na 8 rajónov, z ktorých najväčší, Anadyrský, má väčšiu rozlohu než Veľká Británia.
História.
Čukotský národný okruh vznikol 10. decembra 1930 a bol súčasťou Kamčatskej oblasti. 28. mája 1951 bol včlenený do Chabarovského kraja a v roku 1953 sa Čukotka stala súčasťou Magadanskej oblasti. V roku 1980 bol zmenený status na autonómny okruh. 17. júna 1992 vyhlásila Čukotka oddelenie od Magadanskej oblasti, ktoré bolo v roku 1993 schválené ústavným súdom Ruskej federácie.
Hospodárstvo.
Čukotka má veľké zásoby surovín. Nachádza sa tu ropa, zemný plyn, uhlie, zlato a volfrám, ktorých ťažba sa rozvíja. Vidiecke obyvateľstvo sa živí predovšetkým pastierstvom sobov, lovom a rybolovom. Obyvateľstvo v mestách je naproti tomu zamestnané v ťažobnom a stavebnom priemysle, administratíve, kultúre, školstve a lekárstve.
Obyvateľstvo.
Počet obyvateľov je podľa sčítania ľudu z roku z 2010 50 526.
Národnostné zloženie obyvateľov je ovplyvnené migráciou prisťahovalcov. Pôvodné obyvateľstvo tvorí zhruba jednu tretinu celkovej populácie. Pri poslednom sčítaní v roku 2010 nedeklarovalo svoju národnosť 2 770 osôb. Okrem národností uvedených v tabuľke nižšie tu žijú Bielorusi (0,96 % populácie), Jukagirovia (0,4 %), Koriaci (0,2 %), Tatári, Čuvaši, Moldavčania, Burjati, Nemci, Baškirovia, Azerbajdžanci a niekoľko ďalších skupín.
Pohyb obyvateľstva (2005)
Pohyb obyvateľstva (2007) 
Prírastok sťahovaním: -8,2 na 1 000 obyvateľov
Miera prirodzeného prírastku: +0,37 % za rok
Miera celkového prírastku: -0,44 % za rok (Z dôvodu migrácie počet obyvateľov klesá aj napriek tomu, že počet narodených pomerne výrazne prevyšuje počet úmrtí).

</doc>
<doc id="3696" url="https://sk.wikipedia.org/wiki?curid=3696" title="Beringovo more">
Beringovo more

Beringovo more je s rozlohou a priemernou hĺbkou 1 598 m najrozsiahlejším morom obmývajúcim pobrežia Ruska. Nachádza sa medzi Sibírou a Aljaškou nad Aleutskými ostrovmi. Beringovo more je jedno z najbohatších krmovísk veľrýb a mrožov. 

</doc>
<doc id="3697" url="https://sk.wikipedia.org/wiki?curid=3697" title="Ochotské more">
Ochotské more

Ochotské more je okrajové more Tichého oceánu pri východnom pobreží Ázie. 
Hranice tvorí Ázia, Kamčatka, Kurilské ostrovy, Hokkaidó a Sachalin. Oblasť lovu rýb, krabov, tuleňov a veľrýb. 

</doc>
<doc id="3698" url="https://sk.wikipedia.org/wiki?curid=3698" title="Juhočínske more">
Juhočínske more

Juhočínske more je okrajové more a je súčasťou Tichého oceánu. Má rozlohu 1 249 000 km2. V Číne sa mu hovorí "Východné more". V Kórejskej republike sa mu niekedy hovorí "Južné more".

</doc>
<doc id="3699" url="https://sk.wikipedia.org/wiki?curid=3699" title="Arabské more">
Arabské more

Arabské more je more v severnej časti Indického oceánu. Zaberá plochu 3,832 mil. km² a dosahuje max. hĺbku . Teplota vrchných vrstiev vody je 2228 °C, priemerná slanosť 3536 ‰. 
Zaberá severozápadnú časť Indického oceánu, rozprestiera sa medzi polostrovom Predná India na východe a Arabským a Somálskym polostrovom na západe. Obmýva pobrežie Indie, Pakistanu, Iránu, Spojených arabských emirátov, Ománu, Jemenu, Džibutska, Eritrei a Somálska.
S Červeným morom ho spája prieliv Báb el-Mandáb, s Perzským zálivom Hormuzský prieliv. Na východe obmýva Malabarské pobrežie. Najväčším ostrovom je Sokotra.
Ostrovy a polostrovy.
Najviac ostrovov Arabského mora leží v juhovýchodnej časti mora. Sú to pomerne rozsiahle súostrovia Lakadivy patriace Indii a Maldivám. Na západe leží Jemenský ostrov Sokotra, ktorý je zároveň aj najväčší ostrov v Arabskom mori, a niekoľko malých Ománskych ostrovov z ktorých najväčší je ostrov Masirah. More ohraničujú tri veľké polostrovyArabský a Somálsky polostrov na západe a polostrov Predná India na východe. 
Zálivy.
Do Arabského mora ústia dve veľké rieky: rieka Indusnajdlhšia rieka južnej Ázie pritekajúca z Pakistanu a rieka Narmada z Indie. Ďalšie rieky ktoré ústia do Arabského mora sú: Šat al-Arab a Tapti. Z Arabského mora vybiehajú dva veľké zálivy: Ománsky záliv ktorý spája Arabské more cez Hormuzský prieliv s Perzským zálivom a Adenský záliv spája Červené more s Arabským morom. Na Indickom pobreží Arabského mora sa nachádza zopár malých zálivov ako Kambajský a Kačský záliv.
Fauna.
Arabské more je domovom veľkého množstva zvierat. Je veľmi rozsiahle a žije tu mnoho druhov rýb. Medzi živočíchy Arabského mora patria aj delfíny, úhory, žraloky, morské korytnačky, korčule, kraby,medúzy,delfíny skákavé a mnohé ďalšie živočíchy. 
Klíma.
More má monzúnovú klímu. V zime prevládajú severovýchodné vetry prinášajúce jasné a chladné počasie. Juhozápadné vetry sú typické pre letá a prinášajú so sebou oblačnosť a vlhké počasie. Na jar, v lete a na jeseň bývajú časté tajfúny. Pod vplyvom Červeného mora a Perzského zálivu nie je nikdy teplota vody nižšia ako 5 °C.
Morské dno.
Povrch morského dna je pomerne rovný a na niektorých miestach sa môžu nachádzať koralové útesy. Dno má všeobecný sklonzo severu na juh. Je prevažne bahnité. Len pri pobrežiach a na koralových útesoch, dno pokrýva koralový piesok. 
Význam.
Arabské more má veľmi veľký význam pre námornú dopravu. Hlavná obchodná cesta vedie z Perzského zálivu, odkiaľ sa cez Arabské more vyváža ropa. Ďalšie dôležité spojenie vedie cez Arabské more z Červeného mora do Indie. Prístavov je v Arabskom mori veľmi veľa. Medzi tie najznámejšie patria veľký prístav Bombaj v Indii, Karáčí v Pakistane, Aden v Jemene a Maskat v Ománe. Ďalšie prístavné mestá: Bandar-e-Abbás, Surat, Mangalore, Kalikat, Kočin, Trivandrum a iné.

</doc>
<doc id="3701" url="https://sk.wikipedia.org/wiki?curid=3701" title="Červené more">
Červené more

Červené more (arabs. البحر الأحمر, "al-Bahr al-Ahmar", alebo الخليج العربي, "al-Chalídž al-arabí", dosl. "Arabský záliv"; hebr. ים סוף, "Jam suf", dosl. "Trstinové more"; tigr. ቀይሕ ባሕሪ, "Qäjih bahiri") je vnútorné more v Indickom oceáne medzi Afrikou a Áziou.
Základné údaje: 
Geologicky vypĺňa riftovú zónu, zárodok nového oceánu, medzi Africkou a Arabskou platňou. Na juhu Červené more nadväzuje na Východoafrický zlomový systém a na severe na zlom Mŕtveho mora. 
V 19. storočí bol vybudovaný Suezský prieplav, ktorý prepojil Červené a Stredozemné more a výrazne tak skrátil lodnú cestu medzi Európou a Áziou.
Doprava.
Červené more je vďaka Suezskému prieplavu dôležitou námornou cestou spájajúcou Stredozemné more a Indický oceán. 
Existujú plány na premostenie Báb el-Mandeb či Tiranskej úžiny. 
Turistika.
Na pobreží Červeného mora v druhej polovici 20. storočia vyrástli turistické strediská. 
Potápanie.
Červené more je jedným z najsevernejších koralových morí na Zemi a vzhľadom na pomerne malú vzdialenosť od Európy patrí medzi najnavštevovanejšie potápačské lokality na svete. Hlavným lákadlom je najmä množstvo koralových útesov a podmorského života v ich okolí. Väčšina najpopulárnejších potápačských lokalít je pri egyptskom pobreží. Nemenej zaujímavé lokality sú však aj pri pobreží Sudánu, Eritrey alebo Saudskej Arábie.

</doc>
<doc id="3702" url="https://sk.wikipedia.org/wiki?curid=3702" title="Indický oceán">
Indický oceán

Indický oceán je tretí najväčší oceán na Zemi, zaberá okolo 20 % jej vodnej plochy. Na severe je ohraničený južnou Áziou; na západe Arabským polostrovom a Afrikou; na východe Malajským polostrovom, Sundskými ostrovmi a Austráliou; a na juhu Južným oceánom. Od Atlantického oceánu je oddelený 20. poludníkom (južný cíp "Afriky") a od Tichého oceánu 147. poludníkom. Najsevernejší okraj Indického oceánu je približne 30 ° severnej zemepisnej šírky v Perzskom zálive. Oceán je približne široký a má plochu (vrátane Červeného mora a "Perzského zálivu"). Jeho objem sa odhaduje na 292 ³.
V oceáne sa nachádza množstvo ostrovov, mnohé sú samostatné ostrovné štáty. Jedným z nich je Madagaskar, štvrtý najväčší ostrov, ďalej sú to Komory; Seychely; Maldivy; Maurícius, Cejlón a Indonézia ležiaca na okraji oceánu. Indický oceán sa pre svoju dôležitosť ako obchodná cesta medzi "Áziou" a "Afrikou" stal miestom početných konfliktov. Pre svoju veľkosť však trvalo až do začiatku 19. storočia, kým Británia získala dominantné postavenia, keď dostala pod kontrolu väčšinu priľahlých krajín.
Dejiny.
Najstaršie známe civilizácie sa rozvinuli v povodí riek Níl, Eufrat, Tigris a Indus v juhovýchodnej Ázii, blízko Indického oceánu. V časoch egyptskej 1. dynastie (cca. 3000 pred Kr.) podnikli námorníci obchodnú cestu do Puntu, ležiacom v dnešnom Somálsku. Vrátili sa späť naložené zlatom a myrhou.
Indický oceán je oveľa pokojnejší a teda skôr prístupnejší lodnej doprave ako Atlantický či Tichý oceán. Silné monzúny tiež umožňovali lodiam v sezóne ľahko preplávať na západ, potom počkať niekoľko mesiacov a vrátiť sa späť. To umožnilo dostať sa ľuďom z "Indonézie" cez oceán a usadiť sa na "Madagaskare".
V druhom alebo prvom storočí pred Kr. sa Eudoxus z Kyzikosu stal prvým známym Grékom brázdiacim Indický oceán. Objavenie priamej trasy z Arábie do Indie sa pripisuje Hippalusovi, zhruba v tom istom čase. Počas prvého a druhého storočia po Kr. sa rozvinul intenzívny obchod medzi Egyptom a starovekými kráľovstvami Tamilu v južnej Indii - Cheras, Cholas a Pandyas. Tak ako predtým obyvatelia Indonézie, západní moreplavci využili monzúnové vetry, aby preklenuli oceán. Neznámy autor Periplusu Eritrejského mora opisuje túto cestu pozdĺž pobrežia Afriky a Indie, spolu prístavmi a prepravovaným tovarom (okolo 70 po Kr.).
V roku 1497 Vasco da Gama oboplával Mys Dobrej nádeje a doplával až do Indie. Európske lode, vystrojené delami, rýchlo ovládli obchod. Portugalci sa prví pokúsili získať dominantné postavenie založením pevností v dôležitých bodoch a prístavoch. Taký malý národ však nebol schopný dosiahnuť ciele takého nákladného projektu a boli v polovici 17. storočia postupne nahradení inými európskymi mocnosťami. Získať kontrolu nad obchodom sa pokúšala Nizozemská východoindická spoločnosť (1602-1798). Obchodné spoločnosti založila aj Británia a Francúzsko. Časom Británia získavala prevahu a do roku 1815 priestor ovládla.
Otvorenie Suezského prieplavu v roku 1869 obnovilo záujem Európy o Východ, no žiadny národ už nadvládu nad obchodom nezískal. Od 2. svetovej vojny sa Spojené kráľovstvo z oblasti stiahlo, čiastočne ho nahradili India, Sovietsky zväz a Spojené štáty.
26. decembra 2004 boli krajiny priliehajúce k Indickému oceánu zasiahnuté vlnami tsunami spôsobenými zemetrasením v Indickom oceáne. Vlny pripravili vyše 226 000 ľudí o život a ďalšiemu viac ako miliónu zobrali strechu nad hlavou.

</doc>
<doc id="3704" url="https://sk.wikipedia.org/wiki?curid=3704" title="Barentsovo more">
Barentsovo more

Barentsovo more je okrajové more Severného ľadového oceánu medzi severným pobrežím Európy a Medvedím ostrovom, Špicbergami, Zemou Františka Jozefa a Novou zemou. 
Lovia sa tu vo veľkom množstve tresky, slede, kambaly a iné morské živočíchy. Významný je prístav Murmansk, ktorý nikdy nezamŕza.

</doc>
<doc id="3705" url="https://sk.wikipedia.org/wiki?curid=3705" title="Nórske more">
Nórske more

Nórske more () je okrajové more Atlantického oceánu, ktoré býva niekedy zaraďované k Severnému ľadovému oceánu. Tvorí dôležité spojenie medzi otvoreným severným Atlantikom a Severným ľadovým oceánom. More leží medzi Nórskom, Islandom, súostrovím Špicbergy a ostrovom Jan Mayen a má rozlohu 1,383 milióna km2. Na rozdiel od Severného mora, nadväzujúceho na juhu, a Barentsovho mora na severovýchode nie je šelfovým morom, ale dosahuje hĺbku až 4 000 metrov. Jeho dno je veľmi členité a bohaté na ložiská ropy a zemného plynu, pobrežné vody slúžia ako neresiská mnohým druhom rýb.
Severoatlantický prúd je príčinou vyrovnaných teplôt vody po celý rok, ktoré sú zhruba o 10 °C vyššie ako zodpovedá stupňu zemepisnej šírky. Spolu so susedným Grónskym morom je Nórske more miestom vzniku severoatlantického podmorského prúdu (); teplá voda Severoatlantického prúdu s vysokou salinitou sa tu ochladzuje a klesá do hlbín oceánu. Nórske more je rozhodujúcim miestom pre vznik a udržanie termohalinného výmenníku svetového oceánu.
Reliéf dna mora je tvorený dvoma výraznými podmorskými panvami – Nórskou panvou a Lofotskou panvou. Od Grónskeho mora je Nórske more na dne oddelené Mohnovým chrbtom. Pred zhruba osemtisíc rokmi došlo v Nórskom mori k obrovskému podmorskému "zosuvu Storrega", ktorý mal za následok vlnu tsunami na pobreží Nórskeho a Severného mora.
Geografia.
Poloha a veľkosť.
Nórske more zaberá juhovýchodnú podmorskú panvu medzi Grónskom a Škandináviou, severozápadnú panvu zaberá Grónske more. Na severozápade tvorí jeho hranicu línia z Gerpiru, najvýchodnejšieho bodu Islandu, cez faerský ostrov Fugloy na bod, ktorý tvorí 61. rovnobežka a poludník 0° 53' západnej zemepisnej dĺžky. Táto línia tvorí hranicu s otvoreným severným Atlantikom. Odtiaľ tvorí hranicu až k Nórskemu pobrežiu 61. rovnobežka.
Juhovýchodnú hranicu tvorí nórske pobrežie od 61. rovnobežky po Severný mys. Hranicu s Barentsovým morom tvorí línia zo Severného mysu cez Medvedí ostrov k najjužnejšiemu bodu ostrova Západný Špicberg. Svah, ktorý delí podmorskú panvu od šelfového Barentsovho mora, prebieha pozdĺž 16. poludníka východnej dĺžky na sever mnoho kilometrov juhovýchodne od tradičnej hranice. Na severe prebieha hranica zo súostrovia Špicbergy cez ostrov Jan Mayen späť k najvýchodnejšiemu bodu Islandu, Gerpiru, a sleduje podmorský prah, ktorý delí nórsku a grónsku podmorskú panvu. Nórske more má rozlohu 1,383 milióna km² a objem 2,408 miliónov km³, je v priemere 2 kilometre hlboké. Podmorské prahy a kontinentálne svahy oddeľujú Nórske more od susedných morských oblastí. Na juhu leží Severné more na európskom kontinentálnom šelfe, na východe Barentsovo more na euroázijskom kontinentálnom šelfe. Na západe tvoria hranicu s Atlantikom južné časti škótsko-grónskeho chrbta. Chrbát leží v hĺbke len 500 metrov, len na niekoľkých miestach dosahuje hĺbku 850 metrov. Na severe leží chrbát Jan Mayen a Mohnov chrbát, ktoré sa nachádzajú v hĺbke 2 000 metrov, niektoré ich sedlá dosahujú hĺbku 2 600 metrov.
Vznik a tvar.
Nórske more vzniklo približne pred 250 miliónmi rokov, keď sa európska kontinentálna doska s Nórskom a severoamerická kontinentálne doska s Grónskom začali pohybovať smerom od seba. Predchádzajúce úzke šelfové more medzi Nórskom a Grónskom sa začalo rozširovať a prehlbovať.
Kontinentálny svah začína približne tam, kde pred 250 miliónmi rokmi bola hranica medzi Nórskom a Grónskom. Na severe prebieha východne od súostrovia Špicbergy, na juhozápade medzi Veľkou Britániou a Faerskými ostrovmi. Z časti ho vytvorili veľké zosuvy, z ktorých zosuv Storega pred 8 000 rokmi bol príčinou gigantickej vlny cunami na pobreží Severného mora. V oblasti kontinentálneho svahu sa nachádzajú bohaté loviská rýb a koralové útesy.
Pobrežie Nórskeho mora je silne ovplyvnené ľadovými dobami uplynulých troch miliónov rokov. Veľké, mnoho kilometrov vysoké kontinentálne ľadovce sa posúvali predovšetkým v Nórsku do mora a vytvorili hlboké otvorené údolia a fjordy. Materiál, ktorý ľadovce pred sebou nahrnuli do mora, zväčšil kontinentálny šelf pred pobrežím a rozšíril oblasť medzi kontinentálnym svahom a pevninou. Veľmi zreteľné je na mape rozšírenie šelfu pri nórskom pobreží medzi súostrovím Lofoty a Halter Hank.
Nórsky kontinentálny šelf je 40 až široký, na rozdiel od šelfu Severného alebo Barentsovho mora je jeho reliéf formovaný bývalými ľadovcami. Nepravidelné plytčiny a vyvýšeniny s prevýšením 100 metrov sú rozdelené častými kanálmi s hĺbkou 200 metrov. Medzi nimi sa často nachádzajú prepadliny a priekopy, ktoré dosahujú hĺbku až 400 metrov. Vyvýšeniny medzi priekopami sa na konci doby ľadovej na krátku dobu nachádzali nad hladinou mora alebo tesne pod ňou. Ich zloženie sa podobá zloženiu hornín na pobreží, ide o zmes štrku, piesku a blata. Jemnejší materiál ako napr. hlina a íl bol naplavený do zníženín medzi plytčinami a tvorí dno mnohých priekop. V niektorých priekopách sú silné podmorské prúdy, takže sa v nich nemohol uložiť žiadny materiál; dno týchto priekop je také, ako ho zanechali doby ľadovej, predovšetkým tu majú neresiská mnohé druhy rýb.
V hlbinách Nórskeho mora sa nachádzajú dve panvy, ktoré sú oddelené hlbokým prahom na dne medzi Vøring Plateau a ostrovom Jan Mayen. Južná panva je väčšia a na značnej časti rozlohy dosahuje hĺbku 3 500 až skoro 4 000 metrov. Severná panva je menšia a plytšia, dosahuje v priemere hĺbku 3 200 až 3 300 metrov, má ale miesta, ktoré majú hĺbku až 3 500 metrov. Prah medzi panvami je na najhlbšom mieste 3 000 metrov pod morskou hladinou.
Na pobreží Nórskeho mora sa nachádza mnoho tisíc ostrovov, najznámejšie sú súostrovie Lofoty a Vesterály.
Hydrológia.
V Nórskom mori sa stretávajú štyri vodné masy, ktoré čiastočne vznikajú v severnom Atlantiku, čiastočne v Severnom ľadovom oceáne. V Nórskom mori sa premiešajú a utvoria nové morské prúdy, ktoré majú základný význam pre klímu Arktídy a globálne morskú cirkuláciu. Zo severného Atlantiku prichádza teplý, slaný Severoatlantický prúd, zo Severného mora prichádza teplý, ale menej slaný Nórsky prúd. Z juhozápadu prichádza arktický Východoislandský prúd, čo je odnož Grónskeho prúdu. Jeho vody sa dajú nájsť hlavne v stredných hĺbkach mora. Hlbokým morom prichádza arktická hlbinná voda, ktorá sa tu nakoniec mení na podzemnú vodu Nórskeho mora.
Povrchové morské prúdy.
Hydrológia povrchových vôd je hlavne ovplyvňovaná vodou zo severného Atlantiku, kam tečie rýchlosťou 10 sverdrupov. Dosahuje hĺbku maximálne 700 metrov v okolí ostrovov Lofoty, na väčšine svojej rozlohy dosahuje hĺbku 400 až 500 metrov. Do Nórskeho mora prichádza predovšetkým Faersko-shetlandským kanálom a má vysokú salinitu 34,3 ‰. Voda pochádza hlavne zo Severoatlantického prúdu, prúdila ale predovšetkým cez Biskajský záliv okolo európskeho kontinentálneho svahu, kde v južných zemepisných šírkach výpar viedol k vysokej salinite vody. V menšom množstvo prúdi voda priamo zo Severoatlantického prúdu cez Grónsko-škótsku priekopu medzi Faerskými ostrovmi a Islandom do Nórskeho mora. Voda v priekope má salinitu 34 ‰ až 35,2 ‰. Množstvo vody podlieha silným sezónnym zmenám a v zime môže byť dvakrát väčšie ako v lete. Voda Severoatlantického prúdu so sebou prináša veľké množstvo tepla a je príčinou toho, že klíma v severnej Európe je oveľa teplejšia a prívetivejšia než v rovnakých zemepisných šírkach na celej planéte. V prielive medzi Shetlandami a Faerskými ostrovmi má voda teplotu 9,5 stupňa Celzia, na ceste ku Špicbergom sa ochladí na päť stupňov Celzia a svoju energiu odovzdá okolitému prostrediu. Odhady vychádzajú z toho, že tepelný výkon prenášaný vodou prúdiacou z Atlantiku do Nórskeho mora je 250 terawattov.
Voda zo Severného mora a z toho dôvodu aj voda z Baltického mora, a tým voda z veľkej časti severoeurópskeho povodia, tečie pozdĺž nórskeho pobrežia na sever do Nórskeho mora. Táto voda predstavuje s porovnaní s vodou z Atlantiku relatívne malé množstvo. Voda podlieha silným sezónnym a ročným zmenám, v rôznych ročných obdobiach má inú teplotu a salinitu. Dlhodobé merania v 50 metrovej hĺbke pri nórskom pobreží ukazujú maximálnu teplotu 11,3 stupňov Celzia v septembri na 63. rovnobežke nórskeho pobrežia a minimálnu 3,9 stupňa Celzia pri Severnom myse v marci. Salinita leží medzi 34,3 ‰ až 34,6 ‰. Celoročne je salinita najnižšia na jar, kedy sladká voda z topenia snehu tečie do mora, kde sa mieša so slanou a zmenšuje tak salinitu. Priamo do Nórskeho mora tečú nórskej rieky zo severozápadnej strany Škandinávskeho pohoria. Na severe prebieha hranica povodia s Baltským morom približne na nórsko-švédskej a nórsko-fínskej hranici, v Nórsku prebieha na hlavnom hrebeni Škandinávskeho pohoria. Veľké rieky, ktoré tečú do Nórskeho mora, sú Namsen, Ranelva a Vefsna. Všetky tieto rieky sú relatívne krátke, ale vďaka polohe na náveternej strane Škandinávskeho pohoria sú na vodu najbohatšími riekami Škandinávie. Napriek tomu ale teplota klesá smerom od juhu na sever a zvyšuje sa obsah solí.
Čiastočne prúdi teplá voda z Atlantiku ďalej do Grónskeho mora a odteká z Nórskeho mora Západošpicbergským prúdom, ktorý tečie rýchlosťou troch sverdrupov cez Grónske more do Severného ľadového oceánu a tam má veľký vplyv na celkové klimatické podmienky okolitých oblastí. Ďalšia povrchová voda, približne jeden sverdrup, tečie pozdĺž nórskeho pobrežia do Barentsovho mora. V Nórskom mori sa väčšina povrchovej vody ochladí, čím sa zmení jej hustota, a preto klesne do väčších hĺbok, kde vytláča pôvodnú vodu, ktorá následne tečie späť do severného Atlantiku.
Arktická voda z Východoislandského prúdu sa nachádza predovšetkým v juhozápadnej časti mora, v blízkosti Grónska, blízko hladiny mora. Aj táto voda podlieha silným sezónnym zmenám. Jej priemerná teplota leží pod tromi stupňami Celzia a salinita medzi 34,7 ‰ až 34,9 ‰. Podiel, ktorý táto voda zaberá na povrchu mora, závisí na sile Východoislandského prúdu, ktorá je zase ovplyvnená severoatlantickou osciláciou, rozdielom tlaku medzi islandskou tlakovou nížou a Azorskou tlakovou výšou. Čím je väčší rozdiel medzi tlakovou nížou a tlakovou výšou, tým je silnejší Východoislanský prúd a tým viac arktickej vody je na povrchu mora.
Hlbinné morské prúdy.
S Grónskym morom a ďalej so Severným ľadovým oceánom je Nórske more spojené úžinou Fram (), ktorá dosahuje hĺbky až 2 600 metrov. Hlbokomorské vody Nórskeho mora () v hĺbkach viac ako 2 000 metrov sú homogénnym typom vody so salinitou 31,91 ‰, ktorá má len malú výmenu vody s okolitým oceánom. Jej teplota leží pod bodom mrazu a na dne mora klesá na -1 stupeň Celzia. Voda tam prevažne tečie jedným kanálom z Grónskeho mora v hĺbke 2 000 metrov severne od ostrova Jan Mayen. Cez zmeny teploty a tým aj hustoty vody došlo v minulých rokoch k obráteniu toku vody v podmorskom kanáli. Na rozdiel od okolitých morí a ich hlbokomorských oblastí má Nórske more vo svojich hlbinách najvyšší podiel živín, ale najnižší podiel kyslíka a najmenej stôp po ľudskej činnosti a patrí medzi vody s najdlhšou dobou bez akejkoľvek výmeny s vodami okolitých morí.
Výmenu vody s Atlantikom obmedzuje plytký Škótsko-grónsky chrbát medzi Škótskom a Grónskom, ktorý je výbežkom Stredoatlantického chrbta. Len štyri miesta Škótsko-grónskeho chrbta sú hlbšie ako 500 metrov. Sú to kanál vo Faerskej plytčine (850 metrov), niektoré miesta Islandsko-faerského chrbta (600 metrov), Wyvillov-Thomsonov chrbát (620 metrov) a medzi Grónskom a Islandom Dánsky prieliv (850 metrov). Ale aj tam je hĺbka 850 metrov vysoko nad dosahom hlbokomorskej vody Nórskeho mora, ktorá tak nemá výmenu vody so zvyškom Atlantiku. Tu tečie studená, hustá voda, bývalá teplá voda Golfského prúdu, ktorá klesla do hlbín z Nórskeho a Grónskeho mora voda, späť do Atlantiku. Cez kanál vo Faerskej plytčine tečie 1,9 sverdrupov vody späť do Atlantiku, v rôznych miestach Islandsko-faerského chrbta tečie 1,1 sverdrupov vody, cez Wyvillov-Thomsonov chrbát ďalších 0,1 sverdrupov vody. Pri turbulenciách, ktoré vznikajú, keď hlbinná voda za Grónsko-škótskym chrbtom padá do hlbín Atlantiku a zlieva sa s okolitou vodou oceánu a tvorí hĺbkovú vodu severného Atlantiku, vzniká hlbinný Severoatlantický prúd, jeden z najdôležitejších morských prúdov, ktoré udržujú termohalinný výmenník v chode a hlboký oceán zásobujú kyslíkom.
Klíma.
Ako pumpa termohalinného výmenníka má Nórske more dôležitú úlohu pre globálnu klímu. Nórske more je cieľom mnohých výskumných projektov. Regionálne podnebie sa veľmi líši od klímy na rovnakej zemepisnej šírke inde. Nielen na pobreží mora a v jeho dosahu je priemerná teplota o 10 stupňov Celzia vyššia ako inde na rovnakej zemepisnej šírke, ale sú aj rozdiely v dlhodobých priemerných teplotách. Teplota v rokoch 1920 až 1960 ležala celosvetovo nad dlhodobým priemerom, zatiaľ čo v Nórskom mori priemerná teplota klesla. Tiež sa zreteľne znížila frekvencia búrok. Počas 120 rokov, odkedy existuje presné meranie teplôt, bol od roku 1880 do roku 1910 častý výskyt búrok. Ich frekvencia potom až do roku 1960 zreteľne poľavila. Odvtedy je výskyt búrok opäť na úrovni rokov 1880 až 1910.
V protiklade ku Grónskemu moru (a iným moriam Arktídy) Nórske more nikdy nezamŕza. V zimných mesiacoch je to dôležitým faktorom studenej klímy, keď veľmi chladný vzduch sa dostáva nad Nórske more a vo väčšom meradle vzniká konvekcia. V severnej časti Nórskeho mora prebieha izoterma 10 stupňov Celzia, na juhu má najteplejší letný mesiac priemernú teplotu 10 stupňov Celzia a často býva považovaný za južnú hranicu Arktídy. V zimných mesiacoch má väčšinou Nórske more najnižší tlak vzduchu v celej Arktíde a je miestom vzniku oblastí nízkeho tlaku, islandskej tlakovej níže, sčasti tu vznikajú polárne búrky so závažnými následkami na pobreží severozápadnej Európy.
Fauna a flóra.
Nórske more tvorí prechod medzi boreálnymi a arktickými podmienkami, v Nórskom mori sa vyskytujú živočíchy oboch klimatických pásiem. Južná hranica leží v oblasti Severného mysu, Islandu a v stredu Nórskeho mora, zatiaľ čo severná hranica boreálnych druhov je na hranici Nórskeho a Grónskeho mora, prípadne Nórskeho, Barentsovho a Karského mora. Niektoré, ako mäkkýš hrebenatka islandská ("Chlamys Islandica") alebo ryba huňáčik severný ("Mallotus villosus"), sú špecializované na priestor medzi Atlantikom a Arktídou.
Planktón a živočíchy žijúce na dne mora.
Život sa v Nórskom mori koncentruje, podobne ako v iných moriach, do horných vrstiev vody. Odhady pre celý severný Atlantik hovoria, že len 2 percentá produkcie biomasy sa odohráva v hĺbkach pod 1 000 metrov a 1,2 percenta na dne mora. 
Kvitnutie rastlinného planktónu, charakterizované maximálnou koncentráciou chlorofylu, prebieha v priemere okolo 20. mája, s tým, že sa posúva od juhu na sever v období od polovice apríla do polovice júna. Dominujúci rastlinný planktón tvoria rozsievky, z ktorých hrajú dôležitú úlohu predovšetkým druhy "Thalassiosira" a "Chaetoceros". Po jarnom kvitnutí tvoria najvýznamnejší druh morskej riasy "Phaeocystis pouchetii". Vzniknutý rastlinný planktón je veľmi dôležitý pre celý ekosystém, pretože sa ním živia ďalšie morské živočíchy. Najviac biomasy zo zooplanktónu vyprodukujú klanonožci "Calanus finmarchicus" a "Calanus hyperboreus", pričom "Calanus finmarchinus" je približne štyrikrát početnejší ako "Calanus hyperboreus", a vyskytuje sa predovšetkým v atlantických vodách, zatiaľ čo "Calanus hyperboreus" je početnejší vo vodách arktických. Oba spomínané druhy klanonožcov sú hlavnou potravinovou zložkou mnohých rýb či väčších dravých kôrovcov, z ktorých najväčší podiel na biomase tvoria tzv. kril. Produkcia planktónu však v jednotlivých rokoch silno kolíše. V roku 1995 produkoval "Calanus finmarchinus" 28 g/m2 sušiny, o dva roky neskôr 8 g/m2. Stav rýb, pre ktoré je "Calanus finmarchinus" obživou, kolíše v uvedených rokoch v rovnakom pomere.
Najdôležitejšími druhmi krilu v Nórskom mori sú kôrovce "Meganyctiphanes norvegica", "Thysanoessa inermis" a "Thysanoessa longicaudata". Ďalšími dôležitými druhmi zooplanktónu sú rôznonožce zo skupiny Hyperiidea. V protiklade ku Grónskemu moru sú silno zastúpené kalcifikujúce riasy zo skupín Coccolithophorales a Globigerinida. Zo živočíchov žijúcich na dne mora hrajú pri súostroví Špicbergy a na euroázijskom kontinentálnom šelfe Barentsovho mora v potrave rýb dôležitú úlohu chladnovodné krevety, predovšetkým pre tresky. Ich najčastejšie výskyt je v hĺbkach medzi 200 a 300 metrov. Zvláštnosťou v Nórskom mori sú koralové útesy chladnomilného koralu turbinatky vetvenej ("Lophelia pertusa"). Chladnomilné koraly sú rozšírené v okrajových zónach severného Atlantiku, nikde sa ale nevyskytujú v takom množstve ako na nórskom kontinentálnom svahu. Tvoria dôležitú zložku životného prostredia rôznych druhov rýb. Tiež rôzne druhy rohovitiek (ďalšej skupiny koralov) tvoria celé podmorské lesy. Koralové útesy však začínajú byť ohrozené, pretože ich ničia moderné vlečné siete pre lov rýb ťahané po dne mora.
Ryby.
Vody Nórskeho mora pri pobreží Nórska sú jedným z najdôležitejších neresísk sleďa v severnom Atlantiku, liahnutie tu prebieha v marci. Larvy sleďov stúpajú ku hladine mora a sú pobrežnými prúdmi prenášané smerom na sever. Menšia časť populácie sleďa zostáva v pobrežných fjordoch a pri pobreží Nórska, väčšia trávi letné mesiace v Barentsovom mori, kde sa živí planktónom bohatým na živiny. Po dosiahnutí pohlavnej dospelosti sa sleď vracia späť do Nórskeho mora. Početnosť sleďov v priebehu rokov veľmi kolíše. S nástupom miernejšieho podnebia po roku 1920 bol zaznamenaný vzostup ich stavu, okolo roku 1970 ich populácie skolabovali, pretože boli zdecimované nadmerným rybolovom. Biomasa vyliahnutých sleďov klesla z 11 miliónov ton v roku 1956 prakticky na nulu v roku 1970. Zvyšné ryby sa vyhýbali otvorenému moru a pohybovali sa z jedného veľkého fjordu len do pobrežných vôd Nórska. Výpadok najdôležitejšieho požieračov planktónu a zároveň najdôležitejšieho zdroja potravy mal vážne následky pre ekosystém Nórskeho a Barentsovho mora.
Odvtedy platia prísnejšie predpisy na ochranu životného prostredia a spolu so zvýšením teplôt mora populácia sleďa od roku 1987 opäť stúpa. Od roku 1990 sa sleď opäť vyskytuje vo väčšom množstve na otvorenom mori, od roku 2004 existujú opäť kŕdle, ktoré prezimovávajú v Nórskom mori. Návrat sleďa pokračoval cez decimovanie populácií tresky a korušky polárnej. Hoci koruška polárna stratila s vymiznutím sleďa potravinového konkurenta, zvýšenie teploty mora v 80. rokoch 20. storočia viedlo k jej zmiznutiu z Nórskeho mora. Za prvé sa zmenou životného prostredia znížila produkcia zooplanktónu, za druhé sa znova vyskytovali mladé populácie sleďov, ktoré mladým populáciám korušky polárnej zožrali všetok zooplanktón, a to viedlo ku kolapsu populácie korušky. V rovnakom čase rástli väčšie exempláre tak rýchlo, že všetka staršia populácia padla za obeť rybolovu. Z tohto dôvodu vymiznutím korušky polárnej zmizla potrava tresky. Tým vypadla koruška polárna ako potrava tresiek a slede boli ešte príliš malé, aby ju ako potrava tresiek mohli nahradiť. U tresiek sa vyvinul silný sklon ku kanibalizmu, zvyšok padol za obeť tuleňom a morským vtákom, ktorí tiež trpeli zmiznutím korušky severnej. Tým došlo v krátkej dobe k zníženiu populácie tresky na zlomok pôvodného stavu.
Prospech z extrémneho zníženia stavu sleďa mala treska modrastá ("Micromesistius poutassou"), ktorá je v súčasnosti v Nórskom mori najväčším požieračom planktónu, a huňáčik severný. Treska modrastá sa trie západne od Britských ostrovov. Morské prúdy nesú larvy rýb do Nórskeho mora a dospelí jedinci tam tiež plávajú, aby využili bohatú ponuku potravy v Nórskom mori. Mladí jedinci rýb trávia leto a ďalšie mesiace až do februára na nórskom pobreží, aby sa vrátili do vôd západne od Škótska.
Nórsko-arktická treska je rozšírená v Barentsovom mori a vo vodách okolo súostrovia Špicbergy. V zostávajúcom Nórskom mori dochádza len k jej rozmnožovania, neresiská ležia pri pobreží ostrovov Lofoty, larvy sa nechávajú niesť morskými prúdmi späť do Barentsovho mora a ku Špickergom. Ďalšie druhy rýb, ktoré pobrežie Nórskeho mora využívajú ako neresiská, sú treska škvrnitá ("aeglefinus") a treska tmavá ("Pollachius virens"). Komerčne sa využívajú veľké kŕdle makrel, ktoré majú tiež neresiská západne od Britských ostrovov a v Nórskom mori nachádzajú zdroj obživy. V koralových útesoch Nórskeho mora žijú rôzne druhy rýb rodu "Sebastes", z ktorých najznámejší je ostriežik ("S. marinus").
Ostatné morské živočíchy a vtáky.
Z veľrýb sa v Nórskom mori vyskytujú vo väčšom množstve vráskavec minke, vráskavec dlhoplutvý, vráskavec sejval a kosatka dravá. Pri nórskom pobreží sa vyskytuje delfín bielonosí. Vráskavce sú po storočiach lovu väčších druhov veľrýb s prevahou najpočetnejším druhom veľrýb v Nórskom mori. Okrem kosatky sú ostatné druhy cestovatelia, ktorí tu zastavujú v letných mesiacoch, aby využili potravinové možnosti Nórskeho mora. Kosatky sú naproti tomu viazané na kŕdle sleďov v Nórskom mori a sledujú ich do ich zimovísk. Vráskavce sa v Nórsku a na Islande lovia dodnes. Ich celková populácia sa odhaduje na 110 tisíc jedincov v severnom Atlantiku, pričom Nórsko každoročne povolí uloviť zhruba tisíc jedincov. V minulosti sa veľryby spracovávali na rybí tuk, v súčasnosti sa konzumuje veľrybie mäso.
Veľryba grónska, ktorá patrila k najväčším požieračom planktónu v Nórskom mori, kvôli intenzívnemu veľrybárstvu v 19. storočí z mora zmizla a je považovaná v severnom Atlantiku za vyhynutú. To isté sa dá povedať o vráskavcovi obrovskom, ktorý vo väčšom množstve zastúpený medzi ostrovom Jan Mayen a súostrovím Špicbergy. V dnešnej dobe žije v severnom Atlantiku sotva niekoľko exemplárov. V zriedkavých prípadoch možno v Nórskom mori uvidieť vorvaňovca anarnaka. Ďalšie druhy zvierat, ktoré žijú v Nórskom mori a živia sa rybami, sú tuleň (tuleň mechúrnatý, tuleň grónsky) a kalmár "Gonatus Fabricio".
Okolo Faerských ostrovov sa vyskytuje delfín skákavý, sviňucha tuponosá, delfín dlhoplutvý a delfín krátkoplutvý. Tieto druhy veľrýb sa lovia tradičným lovom "grindadráp".
Dôležitými vodnými vtákmi v Nórskom mori sú alka bielobradá, čajka trojprstá a alka tenkozobá. Alky boli ťažko postihnuté kolapsom populácie sleďa. Alky bielobradé na Lofotoch nemali potravinovú alternatívu k mladým sleďom, mnoho nasledujúcich rokov tak nemali žiadne mláďatá a v ďalších rokoch neprežilo okolo 50 percent vyliahnutých mláďat.
Ľudia a more.
Veľkú časť Nórskeho mora si nárokujú Nórsko, Island a okolo Faerských ostrovov Dánsko, ako výlučnú ekonomickú zónu. Nórsko si od roku 2004 nárokuje dvanásťmíľovú zónu ako teritoriálne vody. Od roku 1976 si Nórsko nárokuje 200 míľovú výlučnú ekonomickú zónu, a vďaka ostrovu Jan Mayen a súostroví Špicbergy tak juhovýchodné, severovýchodné a severozápadné časti mora. Juhozápadná časť mora leží v dosahu Islandu a Faerských ostrovov. Pre lov sleďov prideľuje jednotlivým krajinách pevné kvóty Komisia pre rybolov v severovýchodnom Atlantiku (NEAFC). Dôvodom je ochrana populácie sleďa.V poslednej dobe komisia prideľuje kvóty aj pre ostatné druhy rýb.
Okrem priamych následkov rybolovu a veľrybárstva ovplyvňuje človek životné prostredie Nórskeho mora aj nepriamo. Aj keď je Nórske more celkovo v dobrej kondícii, je jeho ekosystém vystavený nielen klimatickému stresu, ale je aj obeťou znečistenia. Do Nórskeho mora sa dostávajú rádioaktívne látky, ktoré sem nesú morské prúdy od európskych brehov. Veľkú úlohu tu hrá britský jadrový komplex Sellafielde; celkovo je britský jadrový priemysel najväčším jednotlivým zdrojom škodlivín plynúcich do Nórskeho mora. Nórsko a v jeho pobrežné vody ohrozujú emisie ropného priemyslu, únik škodlivín pri ťažbe ropy v mori. Britské námorníctvo po dvoch svetových vojnách potopilo v mori neznáme množstvo munície a bojových chemických látok, pričom menšia časť skončila aj v Nórskom mori. V ochrane životného prostredia spadá Nórske more predovšetkým pod OSPAR, "Konvenciu pre ochranu morského životného prostredia v severovýchodnom Atlantiku".
Lov rýb a veľrýb.
Na lov tresiek zaviedli Nórsko a Rusko po ustanovení 200 míľového výlučného hospodárskeho pásma v Nórskom a Barentsovom mori kvóty. Hoci sa detailne špecifikujú kvóty rýb na každú jednotlivú rybársku loď, stavy tresiek sa stále znižujú.
Rybolov sa v oblasti súostrovia Lofoty prevádzkuje už niekoľko storočí. Neúrodné a vzdialené ostrovy majú vo svojich pobrežných vodách jednu z najbohatších oblastí rybolovu v Európe. Tresky z veľkej časti Atlantiku prichádzajú v zime do pobrežných vôd v okolí ostrovov Lofoty, aby sa tu treli. Rybári ich lovili vlascami a do sietí, sušená treska bola do konca 19. storočia hlavným exportným produktom Nórska a najdôležitejším hospodárskym odvetvím severného Nórska. Jeden zo zdrojov opisuje v roku 1879 ostrovy:
Kvôli početným morským prúdom a veľkému množstvu búrok tu bol rybolov veľmi nebezpečný. Podľa odhadov tretina rybárov našla smrť na mori za veterného dňa, ako bol „smrteľný pondelok“ v roku 1821, kedy zomrelo na mori počas jedného dňa niekoľko stoviek rybárov.
Veľmi dôležitú úlohu hralo veľrybárstvo. Angličan Stephen Bennet začal na Medveďom ostrove decimovať veľké stáda mroža ľadového. V ďalších rokoch stretávali objavitelia z britskej Moskovskej spoločnosti, ktorá pôvodne hľadala morskú cestu severozápadnou pasážou, stále vo vodách Nórskeho mora veľkej skupiny veľrýb. Ostrov Jan Mayen sa v 17. storočí stal najdôležitejším východiskovým bodom v Nórskom a Grónskom mori pre holandských lovcov veľrýb.
Lovili sa predovšetkým veľryba grónska, ktorej sa podľa odhadov na začiatku 16. storočia vodách medzi ostrovom Jan Mayen a Špicbergami nachádzalo 25 000 kusov. V týchto vodách okrem Holanďanov lovili Dáni a veľrybári z hanzového mesta Hamburg, neskôr dominovali Briti, a nakoniec v 19. storočí sa veľrybárskym národom stali Nóri.
V období 1615 – 1820 sa okolie ostrova Jan Mayen, súostrovia Špicbergy, okolie Medvedieho ostrova a Grónska stalo najväčším loviskom veľrýb na svete. Začiatkom 20. storočia boli stavy veľrýb tak nízke, že sa ich komerčný lov vyplatil už len v okolí súostrovia Špicbergy. V roku 1903 uskutočnil Christen Christensen do vôd jeho okolia výpravu na vráskavca obrovského, ale do roku 1912 sa ich stavy klesli natoľko, že sa komerčný lov už ďalej nevyplatil. 
S rozvojom techniky sa počet veľrybárov znižoval, ale počet ulovených veľrýb zostal rovnaký alebo sa zvyšoval.Za 40 rokov medzi rokmi 1864 až 1904 ulovili len nórski veľrybári 40 000 veľrýb. V prvom rade išlo o vráskavce, lovili sa predovšetkým kvôli tuku. Nóri, neskôr aj Švédi – predovšetkým Svend Foyn – vyvinuli metódy lovu veľrýb, ktoré sa neskôr stali štandardom pre moderné veľrybárstvo a veľmi vážne ohrozili stavy veľrýb. Delo pre vystreľovanie harpún s explozívnou hlavicou malo svetovú premiéru v Nórskom mori, rovnako ako loď na priemyselné spracovanie rýb, nádrž na olej, ktorá nahradila jednotlivé sudy, aj varenie veľrybieho tuku v tlakovom hrnci na palube lode.
Kraken a maelström.
Nórske more ležalo po mnoho storočí na okraji známeho sveta. Bolo preto zahalené legendami. V mori sa mal zdržiavať obrí hlavonožec kraken a potápať celé lode. Ešte Encyclopaedia Metropolitana z roku 1845 sa v niekoľkostránkovom príspevku od Erika Pontoppidana píše o najväčšej oblude, ktorá sa vyskytuje vo mori. Opis znie: "Obluda má priemer niekoľkých anglických míľ, má rohy a môže loď bez akejkoľvek námahy stiahnuť do morských hlbín." Legenda má pravdepodobne pôvod v historickom diele Olausa Magnusa "Historia de gentibus septentrionalibus" z roku 1539, kde je opis krakena a strašného morského hada, ako aj obrieho víru maelströmu.
Medzi Lofotskými ostrovmi Moskenesøy a Værøy sa objavuje silný morský vír moskenstraumen, ktorý do európskych dejín vošiel ako maelström a dal meno celému druhu vírov. Bol spomenutý už v Edde a stával sa motívom pre maliarov a básnikov od Edgara Allana Poea až po moderných autorov komiksov. V knihe "Dvadsaťtisíc míľ pod morom" o maelströme napísal Jules Verne:
Aj keď je uvedený knižný opis značnou nadsádzkou, maelström v okolí ostrovov Lofoty skutočne vzniká vďaka špecifickým vlastnostiam prílivu a odlivu a mimoriadnej topografii morského dna. Je jedným z najväčších morských vírov svojho druhu. Na rozdiel od ostatných vírov nevzniká v prielive či zátoke, ale na otvorenom mori. Má priemer 40 až 50 metrov a môže ohroziť malé rybárske lode, ktoré na prelome stredoveku a novoveku vyplávali na more. Vír priťahuje malé morská zvieratá, za ktorými sa sťahujú tresky, ktoré sa nimi živia, za nimi zas k maelströmu priplávajú rybárske lode.
Maelström sa stal slávnym aj vďaka rovnomennej básni Alfreda Tennysona, hrá úlohu v "Bielej veľrybe" Hermana Melvilla a je po ňom pomenovaná horská dráha v Disneyparku.
Objavitelia a oceánografovia.
Na ryby bohaté pobrežie severného Nórska bolo osídlené už skôr, ako vznikli prvé písomné pramene. Obyvatelia pobrežia boli dobrí námorníci a za čias Vikingov osídlili Island a Grónsko a využívali trasy ležiace západne od Nórskeho mora pri svojich plavbách Atlantikom. Osady na Islande a v Grónsku ležali prevažne na teplejšom západnom pobreží ostrovov. Prvá spoľahlivejšia mapy severnej Európy "Carta marina" z roku 1539 zobrazuje Nórske more len ako pobrežie a nezobrazuje nič severne od Severného mysu. Nórske more mimo pobrežia sa na mapy dostalo v 17. storočí: v prvom rade ako časť vtedy hľadanej severovýchodnej pasáže, ďalej ako bohaté loviská veľrýb.
Jan Mayen bol objavený v roku 1607 a v nasledujúcich desaťročiach sa z neho stala dôležitá základňa 
holandských veľrybárov. Holanďan Willem Barents objavil Špicbergy a Medvedí ostrov. Špicbergy boli po stáročia základňou ruských lovcov mrožov. Ostrovy na okraji Nórskeho mora boli rýchlo rozdelené medzi sféry vplyvu pobrežných štátov. V čase vrcholiaceho lovu veľrýb bolo v okolí súostrovia Špicbergy 300 rybárskych lodí ročne s dvanásťtisícovou posádkou, z ktorých sa v prístavoch vždy nachádzala len veľmi malá časť lodí. Neskôr pribudli k veľrybárom námorníci hľadajúci severovýchodnú a severozápadnú pasáž a polárne expedície. Prvé meranie hĺbky Nórskeho mora uskutočnil v roku 1773 Constatine Phips na palube lode HMS Racehorse počas svojej polárnej expedície a nameral hĺbku 683 fathomov (1249 metrov).
Ku koncu 19. storočia začal v Nórskom mori oceánografický prieskum. Pokles stavov tresiek a sleďov pri Lofotskom pobreží donútil nórsku vládu vyslať expedíciu s meracími prístrojmi. Zoológ Georg Sarsat a meteorológ Henrik Mohn v roku 1874 presvedčili nórske ministerstvo vnútorných vecí, že neexistujú poznatky o Nórskom mori okrem nórskeho pobrežia a že tie poznatky musia byť získané; príkladom im bol Angličan Charles Wyville Thomson. Letá rokov 1876 až 1878 strávili na lodi Vøringen v priestore Nórskeho mora.
Výsledky expedícií zhrnul Mohn v publikácii "Prúdy Nórskeho mora", kde prvýkrát predstavil dynamický model morských prúdov, do ktorých zahrnul vietor, rozdiely tlaku vzduchu, teplotu mora a salinitu. Prvýkrát tak bola zverejnená podložená správa o prúdoch v Nórskom mori.
Lodná doprava.
Pobrežie Nórskeho mora je riedko osídlené, pobrežie Severného ľadového oceánu a jeho okrajové moria nemali až do 20. storočia prakticky žiadne osídlenie. Lodná doprava existovala po mnohé stáročia len pre rybárstvo či lov veľrýb alebo spájala miesta pri pobreží. More bolo najdôležitejšou nórsku spojnicou miest na pobreží, lodná doprava však bola veľmi riedka. Na trasách pozdĺž pobrežia existuje už od konca 19. storočia lodné spojenie medzi husto zaľudneným južným Nórskom a pobrežím severného Nórska, ktoré zabezpečuje prepravu osôb a tovaru minimálne raz denne. Významnou lodnou trasou Nórskym morom je trasa ruského, bývalého sovietskeho vojenského námorníctva z Barentsovho mora pre lepšie spojenie tamojších prístavov so svetom. Cesta Nórskym morom je oveľa horšie kontrolovateľná ostatnými námornými veľmocami ako ostatné námorné spojenie Ruska či Sovietskeho zväzu s Atlantikom (Severné more – Skagerrak – Kattegat – Baltské more alebo Gibraltár – Stredozemné more – Bospor – Čierne more).
Nórske more tvorí priame spojenie ruských prístavov (Murmansk, Archangeľsk a Kandalakša) so severným Atlantikom, ktoré nikdy nezamŕza. To nadobudlo význam v 20. storočí, keď prístavy v Baltickom a Čiernom mori boli odrezané od zvyšku Ruska a iné cesty neexistovali. Vojensky dôležité sa stalo počas 2. svetovej vojny, keď ho využívali najmä konvoje z USA. Z USA vyplávalo 811 lodí, z toho 720 doplávalo do ruských prístavov. Hmotnosť tovaru bola 4 milióny ton, bolo dodaných 5 000 tankov a 7 000 lietadiel. Spojenci stratili v konvojoch 18 vojnových a 89 obchodných lodí, nemecké námorníctvo stratilo bojový krížnik "Scharnhorst", tri krížniky, 38 ponoriek a množstvo lietadiel.
V lete plávali konvoje Grónskym morom, v zime ich zaľadnenie donútilo plávať bližšie k nórskemu pobrežiu. Najdôležitejšie boje nemeckého námorníctva proti týmto konvojom, predovšetkým operácia Rosselsprung v júni 1942, bitka v Barentsovom mori v decembri 1942 a námorná bitka pri Nordkappe v decembri 1943, sa uskutočnili na hraniciach Barentsovho a Nórskeho mora a blízko Nordkappu.
Na začiatku studenej vojny boli vzťahy medzi štátmi východného a západného bloku na bode mrazu, pozornosť sveta bola upriamená predovšetkým na strednú Európu. Nórsko, predovšetkým jeho východná časť, sa stala priestorom pre špionážne a kontrolné akcie.
Keď Sovietsky zväz začal v šesťdesiatych a sedemdesiatych rokoch dvadsiateho storočia budovať severnú flotilu, ktorá sa stala najväčšou zo štyroch sovietskych flotíl, začalo Nórske more zohrávať dôležitejšiu strategickú úlohu. V Nórskom mori sa nepretržite zdržiavali veľké flotily Sovietskeho zväzu a NATO, v strategickom plánovaní oboch blokov hralo Nórske more dôležitú úlohu. Veľké námorné manévre severnej a baltickej flotily dali Nórskemu moru u časti armády pomenovanie "Mare soveticum". Jednak tadiaľ viedla cesta sovietskych lodí do Atlantiku a tým smerom k USA, ďalej mala značná časť sovietskej flotily základňu v Murmansku, kúsok za hranicami Nórskeho mora. Aby Sovietsky zväz mohol chrániť svoju flotilu, bolo nutné, aby bol schopný brániť Nórske more.
V päťdesiatych rokoch NATO plánovalo útok na Murmansk a zničenie sovietskych ponoriek, v ďalších desaťročiach bola stratégia opatrnejšia. Hlavný dôraz sa kládol na priestor medzi Veľkou Britániou a Islandom, ďalej medzi Islandom a Grónskom. V 80. rokoch 20. storočia bolo Nórske more v prednej línii obrany, bolo v ňom prítomných veľa vojenských lodí a malo byť východiskom na útok na sovietske prístavy v Barentsovom mori. Aj v dobe uvoľňovania napätia medzi blokmi bolo Nórske more svedkom mnohých "hier na mačku a myš" medzi sovietskymi lietadlami a lietadlami NATO, medzi loďami a predovšetkým medzi ponorkami oboch námorných mocností.
Pozostatkom studenej vojny v Nórskom mori je jadrová ponorka "K-278 Komsomolec", ktorá sa potopila v roku 1989 juhozápadne od Medvedieho ostrova. Keby do okolitého mora unikli rádioaktívne látky z ponorky, mohlo by to spôsobiť značné škody na životnom prostredí Nórskeho mora.
Nórske more je súčasťou severovýchodnej pasáže zo stredoeurópskych prístavov do Ázie. Lodná cesta medzi Európou a Áziou (Rotterdam – Tokio) cez Suezský prieplav meria , cesta severovýchodnou pasážou , je teda výrazne kratšia. Severovýchodná a severozápadná pasáž boli v roku 2008 prvýkrát súčasne bez ľadu.
V budúcnosti bude pravdepodobne Rusko ťažiť ropu a zemný plyn v pobrežných vodách Severného ľadového oceánu a časť ropy prepravovať do Európy a Ameriky tankermi. V roku 2002 sa preplavilo cez Nórske more 166 ruských tankerov, v roku 2015 ich má byť 615 a majú mať trikrát väčší objem.
Zemný plyn.
Najdôležitejším produktom Nórskeho mora nie sú v súčasnej dobe ryby, ale ropa a predovšetkým zemný plyn. Náleziská v Nórskom mori nie sú ešte celkom preskúmané a otvorené. Viaceré z nich sú považované za veľmi výdatné a mohli by produkovať plyn niekoľko desaťročí. Pretože Nórsko má zo Severného mora bohaté skúsenosti s ťažbou ropy a zemného plynu aj s ich úpravou, neboli žiadne politické problémy, keď bolo v roku 1993 v Nórskom mori otvorené prvé ropné pole. V roku 2001 nasledovalo otvorenie náleziska zemného plynu Huldra na hraniciach so Severným morom, jedného z najväčších ťažobných zariadení v Nórskom mori.
Ťažba zemného plynu v Nórskom mori naráža na technické problémy, predovšetkým na zlé počasie a oveľa väčšiu hĺbku mora ako v Severnom mori. Ťažba plynu do hĺbky 500 metrov je dobre preskúmaná, vrty vo väčšej hĺbke sú ešte len v počiatočnej fáze. Vrty v hĺbkach viac ako pol kilometra sa uskutočňujú až od roku 1995, komerčne sa využíva len málo polí zemného plynu z veľkých hĺbok mora. Najdôležitejším ložiskom zemného plynu je v súčasnosti Ormen Lange, v prevádzke je od roku 2007. Podľa odhadov obsahuje 1,4 x10¹³ kubických stôp zemného plynu. Po nálezisku Troll by sa mohlo stať najdôležitejším nórskym poľom zemného plynu. Na náleziská Sleipnir v Severnom mori, a tým na plynovody do prímorských štátov Severného mora, je napojené plynovodom Lengeled, v súčasnosti najdlhším podmorským plynovodom na svete. Ďalšie náleziská zemného plynu sú v prípravnej fáze. Zvláštnu výzvu predstavuje pole Kristin, v ktorom je tlak plynu prakticky rovnaký ako tlak, pri ktorom sa trieštia okolité horniny, čo vedie k technickým problémom a tým pádom k meškaniu začatia ťažby.

</doc>
<doc id="3706" url="https://sk.wikipedia.org/wiki?curid=3706" title="Severné more">
Severné more

Severné more je šelfové more Atlantického oceánu. Nachádza sa na severozápade Európy.
Na juhozápade nadväzuje na kanál La Manche, na severe priamo na Atlantik, na východe za prielivom Skagerrak pokračuje Baltské more.
Európska pevnina k Severnému moru prilieha z juhu pobrežím Nemecka, Holandska, Belgicka a Francúzska, zo západu Spojeného kráľovstva a z východu Nórska a Dánska.
Asi najdôležitejšími riekami, ktoré do Severného mora privádzajú svoje vody, sú Labe / Elbe v Nemecku, Rýn / Rhein / Rijn v Holandsku a Temža / Thames v Anglicku.
V mori sa ťaží ropa a zemný plyn a lovia ryby.

</doc>
<doc id="3707" url="https://sk.wikipedia.org/wiki?curid=3707" title="Baltské more">
Baltské more

Baltské more(staršie [resp. podľa niektorých názorov nesprávne]: "Baltické more", hovorovo Baltik; po rusky "Балтийское море" - Baltijskoje more, po nemecky "Ostsee", po dánsky "Østersøen", po švédsky "Östersjön", po poľsky "Morze Bałtyckie", po fínsky "Itämeri", po estónsky "Läänemeri", po litovsky "Baltijos jūra", po lotyšsky "Baltijas jūra") je šelfové vnútrozemské more Atlantického oceánu, s ktorým ho spájajú prielivy Kattegat, Skagerrak a Severné more. Nachádza sa v severnej Európe. Je obklopené Škandinávskym polostrovom, pevninou východnej a strednej Európy a Jutským polostrovom s dánskymi ostrovmi. 
Zaberá plochu dosahuje priemernú hĺbku , maximálnu . Priemerná teplota na hladine v zime je na otvorenej časti mora 1 – 3 °C, v lete 18 – 20 °C, v centrálnych častiach je slanosť vrchných vrstiev 7 – 7,5 ‰. V zime zvykne zamŕzať Botnický záliv, Fínsky záliv a Rižský záliv.
Zálivy a ostrovy.
Súčasťou mora sú zálivy:
Medzi najväčšie ostrovy patria:
 Gotland, Saaremaa, Hiiumaa, Öland, Bornholm, Rujana a súostrovie Alandy
Morský ľad.
Morský ľad sa v "Baltskom mori" zvyčajne začína tvoriť v polovici novembra v najsevernejších zátokách Botnického zálivu. Maximum zvykne dosahovať vo februári alebo marci, keď je okrem Botnického zálivu zamrznutý aj Fínsky záliv, Rižský záliv a more v oblasti súostrovia Ålandy. Počas najchladnejších zím môže nastať situácia, že zamrzne celé Baltské more. Naposledy sa tak stalo v zime 1986/1987. Topenie ľadu začína zvyčajne v apríli, pričom v máji ľad prežíva len v severnej časti Botnického zálivu, kde sa môžu zvyšky udržať až do začiatku júna.
Prítoky a úmorie.
Najvýznamnejšie rieky ústiace do mora sú: 
 Visla, Odra, Daugava, Gauja, Nemunas (rieka), Narva, Neva, Kymijoki, Kokemäenjoki, Oulujoki, Kemijoki, Tornionjoki (Torneälven), Luleälven, Skellefteälven, Umeälven, Ångermanälven, Indalsälven a Dalälven
Do úmoria Baltského mora patrí okrem krajín na jeho pobreží aj:
Bielorusko, Česko, Nórsko, Slovensko a Ukrajina.
Obyvateľstvo.
Na pobreží mora leží 9 štátov: Dánsko, Estónsko, Fínsko, Litva, Lotyšsko, Nemecko, Poľsko, Rusko, Švédsko. 
K najdôležitejším prístavným mestám sa radia: 
Štetín, Gdansk, Gdynia, Rostock, Lübeck, Štokholm, Riga, Petrohrad, Kaliningrad, Klaipėda, Liepāja, Tallinn, Helsinki, Kodaň, Turku, Pori, Vaasa, Oulu, Luleå, Umeå, Gävle, Norrköping, Karlskrona, Malmö, Wismar a Kiel.
Na západe je more spojené so Severným morom (Kattegat) cez prielivy Malý Belt, Veľký Belt a Öresund.
História.
V praveku a rímskej dobe bol kraj okolo Baltského mora (Pobaltie) spojený s Jadranským morom jantárovou cestou. V priebehu storočí o vplyv v oblasti Baltského mora bojoval Rád nemeckých rytierov, Rusko, Švédsko, Poľsko, Prusko a i. Významná bola severná vojna, vďaka ktorej Rusko znížilo vplyv Švédska. 
Keď skončila 1. svetová vojna, získalo obnovené Poľsko prístav Gdansk ("Danzig"), čo pobúrilo Nemecko, ktoré počas 2. svetovej vojny obsadilo južne a východné pobrežie "Baltu". Po vojne dostalo južné pobrežie Poľsko, východné Sovietsky zväz, ktorý zabral pobaltské republiky a vytvoril Kaliningradskú oblasť. Po rozpade ZSSR sa stav nezmenil.

</doc>
<doc id="3708" url="https://sk.wikipedia.org/wiki?curid=3708" title="Tichý oceán">
Tichý oceán

Tichý oceán (hovorovo Pacifik) je najväčší oceán Zeme. Zaberá tretinu zemského povrchu. Názov vychádza z latinského názvu "Mare Pacificum", ktorý mu dal portugalský moreplavec Fernão de Magalhães pri prvej plavbe okolo sveta po tom, čo nezaznamenal ani jednu búrku. 
V oceáne sa nachádza okolo 25 000 ostrovov, čo je viac, ako súčet všetkých ostrovov v ostatných oceánoch. Najväčší z nich je ostrov Nová Guinea.

</doc>
<doc id="3709" url="https://sk.wikipedia.org/wiki?curid=3709" title="Karibské more">
Karibské more

Karibské more (špan. "Mar Caribe;" fran. "Mer des Caraïbes;" hol. "Caraïbische Zee") alebo zastarano Antilské more je americké stredozemné more Atlantického oceánu v trópoch západnej pologule. Je ohraničené Mexikom a Strednou Amerikou na západe a juhozápade, na severe Veľkými Antilami, počnúc Kubou, na východe Malými Antilami a na juhu severným pobrežím Južnej Ameriky. 
S pojmom Karibské more súvisí aj termín Karibik - pozri Karibik.
Geografia.
Karibské more je jedným z najväčších morí; má rozlohu asi 2 754 000 km². Najhlbším bodom mora je Kajmanská priekopa medzi Kajmanskými ostrovmi a Jamajkou, v hĺbke 7 686 m pod hladinou mora. Karibské pobrežie má veľa zálivov: Gonâvský záliv, Venezuelský záliv, Dariénsky záliv, Mosquitov záliv, Parský záliv a Honduraský záliv.
Karibik je domovom viac ako 9 % koralových útesov sveta (celková plocha približne 50 000 km²). Väčšina koralov sa nachádza v okolí ostrovov a pri pobreží Strednej Ameriky. V Karibskom mori sa nachádza aj druhý najväčší bariérový útes na svete, Mezoamerický koralový útes. Rozprestiera sa na 1 000 km pozdĺž pobrežia Mexika, Belize, Guatemaly a Hondurasu.
Geológia.
Karibské more sa nachádza na karibskej platni, jeho vek sa odhaduje na 20 000 až niekoľko miliónov rokov. Dno je tvorené niekoľkými panvami, ktoré sú oddelené podmorskými chrbátmi. Okrem spomínanej Kajmanej priekopy sa v Karibiku nachádzajú aj Portorická a Hispaniolská priekopa – miesta častých zemetrasení. Malé Antily sú tiež miestom aktívneho vulkanizmu.
Podnebie.
Teplota vrchných vrstiev vody Karibského mora je v letných mesiacoch 24-28 °C, v zime 25 °C, slanosť 36 ‰. Karibské more je jedno z najteplejších morí na svete a taktiež more s častým výskytom tropických búrok a hurikánov.
Ekonomika a turizmus.
Oblasť Karibského mora (vrátane Mexického zálivu) je významná ťažbou ropy a zemného plynu. Venezuela, Kolumbia, Mexiko, Trinidad a Tobago a USA ročne vyťažia viac ako 170 mil. ton ropy. Ďalšia dôležitá ekonomická aktivita je rybolov (500 000 ton rýb a iných plodov mora ročne).
Turizmus je nemenej dôležitý ekonomický faktor. Podľa "Caribbean Tourism Organisation" oblasť ročne navštívi viac ako 12 miliónov turistov, ďalších 8 miliónov sú zákazníci výletných lodí.

</doc>
<doc id="3710" url="https://sk.wikipedia.org/wiki?curid=3710" title="Japonské more">
Japonské more

Japonské more (日本海 / にほんかい / nihonkai) je polouzavreté more Tichého oceána ohraničené na západe a severozápade pevninou Ázie (obe Kórey a Rusko), na juhovýchode ostrovmi Hokkaidó a Honšú a na severovýchode ostrovom Sachalin.
Kórejská republika ho nazýva Východné more (동해 / 東海 / Tonghä) a Kórejská ľudovodemokratická republika Kórejské (čosonské) východné more (조선동해 / 朝鮮東海 / Čoson tonghä). Názov Východné more možno nájsť už v čínskych, ale aj kórejských mapách používaných v stredoveku. Názov "Japonské more" sa začal používať až koncom 19. storočia pod vplyvom Japonska. Dnes sa hlavne Kórejská republika snaží presadiť používanie názvu Východné more, ale zatiaľ neúspešne.
Na juhu ho Kórejský prieliv oddeľuje od Žltého mora, na severe La Pérousov prieliv a Tatársky prieliv od Ochotského mora. Prielivy Tsugaru a Bungo sú spojnicami s otvoreným Tichým oceánom.
Význam.
Oblasť rybolovu, lovu krabov a chalúh s intenzívnou dopravou.

</doc>
<doc id="3711" url="https://sk.wikipedia.org/wiki?curid=3711" title="Filipínske more">
Filipínske more

Filipínske more je okrajové more na západe Tichého oceánu ohraničené Filipínami, Rjúkju a Taiwanom na západe, Japonskom na severe, Mariánskymi ostrovmi na východe a Palau na juhu. Rozlohou ide o najväčšie more na Zemi.
Filipínska tektonická doska, ktorá utvára dno mora sa podsúva pod Eurázijskú tektonickú dosku. Na rozhraní dosiek tak vznikli Filipíny a taktiež Filipínska priekopa.
Fernão de Magalhães bol prvý Európan, ktorý sa tu plavil. V roku 1944 sa Filipínske more stalo dejiskom námornej bitky medzi Japonskom a Spojenými štátmi.

</doc>
<doc id="3713" url="https://sk.wikipedia.org/wiki?curid=3713" title="Bandské more">
Bandské more

Bandské more je medziostrovné more Tichého oceánu v Indonézii.
Rozprestiera sa medzi ostrovmi Buru a Seram na severe, súostrovím Kai na východe, reťazcom ostrovov medzi Tanimbarom a Timorom na juhu, ostrovom Buton na západe a Celebesom na severozápade. Dosahuje maximálnu hĺbku 7 440 m. Na juhozápade, medzi súostrovím Tukangbesi a ostrovom Alor, prechádza do Floreského mora.
More je súčasťou indonézskych provincií Maluku (najväčšia, centrálna a východná časť), Tengah (na severozápade) a Tenggara (na západe).

</doc>
<doc id="3714" url="https://sk.wikipedia.org/wiki?curid=3714" title="Arafurské more">
Arafurské more

Arafurské more je okrajové more Indického oceánu a Tichého oceánu. Zaberá plochu ², dosahuje maximálnu hĺbku . Je súčasťou subekvatoriálneho pásma.
Nachádza sa v najvýchodnejšej časti Indického oceánu, medzi Austráliou na juhu a juhovýchode, Novou Guineou na severe a severovýchode, ostrovom Timor na západe a súostroviami Tanimbar a Aru na severozápade. Súčasťou mora je veľký Karpentársky záliv na juhovýchode, na západe prechádza v priestore medzi ostrovmi Timor a Melvillov ostrov do Timorského mora a na východe je Torresovym prielivom spojené s Koralovým morom.
Do mora vybiehajú polostrovy Arnhemská zem (s menšími polostrovmi Cobourg Peninsula a Napier Peninsula) a Yorský polostrov, najväčšími ostrovmi sú Pulau Dolak pri pobreží Novej Guiney, Groote Eylandt, Wellesley Island v Karpentárskom zálive a Wessel Island a Crocker Island pri pobreží Austrálie. Do mora ústia viaceré rieky: Digul, Pulau na Novej Guiney, Wenlock, Mitchell, Flinders, Leichhardt v Austrálii. 

</doc>
<doc id="3716" url="https://sk.wikipedia.org/wiki?curid=3716" title="Žlté more">
Žlté more

Žlté more (čínsky 黄海, pinyin "Huáng Hǎi," slovenský prepis "Chuang-chaj," kórejsky 황해, transliterované "Hwang Hae)," v Kóreii niekedy nazývané Západné more (korejsky 서해, hanja 西海, transliterované "Seo Hae)", leží na severnom okraji Východočínskeho mora, ktoré je okrajovým morom Tichého oceánu. More je vklínené medzi pevninskú Čínu a Korejský polostrov. Svoje meno získalo Žlté more podľa piesku, ktorý charakteristicky zafarbuje jeho vody a ktorý má svoj pôvod v mohutnom toku Žltej rieky.
Geologicky je dno Žltého mora pokleslou časťou Severočínskej nížiny a patrí k severočínskej doske.

</doc>
<doc id="3717" url="https://sk.wikipedia.org/wiki?curid=3717" title="Andamanské more">
Andamanské more

Andamanské more je okrajové more v severovýchodnej časti Indického oceánu. Rozprestiera sa medzi polostrovom Zadná India na severovýchode a severe, Malajským polostrovom na východe, súostroviami Andamany a Nikobary na západe a severným pobrežím Sumatry na juhu.
Najväčším zálivom je Martabanský záliv, z viacerých ostrovov pri pobreží sú významné Pinang, Langkawi, Bilugyun, súostrovia Mergui a Moscos. Andamanské more obmýva pobrežie Mjanmarska, Thajska, Malajzie, Indonézie a spomenutých súostroví, ktoré prináležia Indii. Najvýznamnejšie rieky ústiace do mora sú Iravadi, Salween a Sittang Myit. Na pobreží ležia prístavné mestá Rangún, Moulmein, Tavoy, Mergui a známe letovisko Phúket.
S Juhočínskym morom ho spája Melacký prieliv, s Bengálskym zálivom prielivy Preparis North Channel a Preparis South Channel.
Cyklón Nargis.
V sobotu 2. mája 2008 sa prehnal oblasťou v severnej časti mora cyklón Nargis, ktorý najviac zasiahol husto obývané a nízko položené pobrežie Mjanmarska v oblasti delty rieky Iravadi, pričom si vyžiadal približne 100 000 obetí a 1,5 milióna ľudí zostalo bez strechy nad hlavou.

</doc>
<doc id="3718" url="https://sk.wikipedia.org/wiki?curid=3718" title="Severný ľadový oceán">
Severný ľadový oceán

Severný ľadový oceán (zastarano "Severné ľadové more/Severné Ľadové more"), ktorého väčšina sa nachádza za severným polárnym kruhom, je najmenším aj najplytším z piatich oceánov Zeme.
Severný ľadový oceán má rozlohou približne (o niečo menšou ako 1,5 násobok veľkosti USA). Dĺžka pobrežia je . Oceán je skoro úplne obklopený pevninou – pobrežím Eurázie, Severnej Ameriky, Grónska a početnými ostrovmi.
Severný ľadový oceán zahŕňa aj Baffinovo more, Barentsovo more, Beaufortovo more,
Čukotské more, Východosibírske more, Grónske more, Hudsonov záliv, Hudsonov prieliv, Karské more, More Laptevovcov, Biele more a ďalšie priľahlé vodné plochy.
Je prepojený s Tichým oceánom, Beringovou úžinou a s Atlantickým oceánom cez Grónske more a Barentsovo more a Baffinov záliv.
Lomonosovov stredooceánsky chrbát rozdeľuje oceán na dve panvy: Eurázijskú (alebo Nensenovu) s hĺbkou medzi 4 000 až a Severoamerickú, ktorá má hĺbku okolo . Priemerná hĺbka oceánu je , čiastočne pre veľkú rozlohu pevninového šelfu na eurázijskej strane (siaha približne do 1/3 oceánu).
Najväčší prílev vody pochádza z Atlantického oceánu cestou Nórskeho prúdu, ktorý prúdi okolo eurázijského kontinentu. Voda taktiež prúdi z Tichého oceánu Beringovou úžinou. Naopak, východogrónskym prúdom najviac vody z oceánu odteká.
Teplota a soľnatosť vody sa mení podľa sezóny spolu s topením ľadu alebo mrznutím vody.
Ľad pokrýva väčšinu plochy oceánu po celý rok (v zime až 90 % plochy).
Maximum zaľadnenia býva dosahované v mesiacoch február a marec, minimum v septembri.
Arktída je hlavný zdroj studeného vzduchu, ktorý sa nevyhnutne pohybuje smerom k rovníku. V stredných zemepisných šírkach sa stretáva s teplým vzduchom, pričom spôsobuje dažde a sneženie.
Prírodné bohatstvo.
Náleziská ropy a plynu, ryby, cicavce (tulene, veľryby, sezónne polárne medvede).

</doc>
<doc id="3719" url="https://sk.wikipedia.org/wiki?curid=3719" title="Ligúrske more">
Ligúrske more

Ligúrske more (taliansky "Mar Ligure") je okrajové more Stredozemného mora. 
Nachádza sa medzi ligúrskym pobrežím Talianska na severe, toskánskym pobrežím na východe, Elbou na juhovýchode, Korzikou na juhu a východnou časťou Azúrového pobrežia Francúzska na západe.
Zaberá rozlohu asi 120 000 km², dosahuje maximálnu hĺbku 2 569 m (na sever od Korziky). Najvýznamnejšie rieky ústiace do mora sú Arno a Var. Najväčším ostrovom lokalizovaným vnútri mora je talianska Capraia. Na pobreží ležia tri štáty, okrem spomenutého Talianska a Francúzska aj Monako. Hlavné prístavy sú Janov, Nice, Livorno, La Spezia a prímorské letoviská Cannes, Saint-Tropez, San Remo a Monte Carlo.

</doc>
<doc id="3720" url="https://sk.wikipedia.org/wiki?curid=3720" title="Írske more">
Írske more

Írske more je medziostrovné more Atlantického oceánu, ktoré oddeľuje ostrovy Írsko na západe a Veľká Británia na východe. Je prepojené s Keltským morom prielivom svätého Juraja medzi Írskom a Walesom na juhu a s tzv. Hebridským morom Severným kanálom medzi Írskom a Škótskom na severe.
V mori ležia dva veľké ostrovy - Man a Anglesey a viacero menších ostrovov. Najväčšie zálivy sú Cardiganský záliv, Liverpoolsky záliv, Caernarfon Bay, Solway Firth, Morecambe Bay, Luce Bay a Wigtown Bay na východnom pobreží a Dublinský záliv, Dundalk Bay, Dundrum Bay a Wexford Harbour na západnom pobreží. Medzi najvýznamnejšie rieky ústiace do mora patria: Boyne, Liffey a Slaney v Írsku, Annan, Dee a Nith v Škótsku, Derwent, Eden, Esk, Lune, Mersey a Ribble v Anglicku, Conwy, Dee, Dyfi a Teifi vo Walese.
Na pobreží ležia viaceré prístavy: Liverpool, Blackpool, Barrow-in-Furness, Dublin, Rosslare Harbour, Wexford, Dún Laoghaire, Dundalk.

</doc>
<doc id="3721" url="https://sk.wikipedia.org/wiki?curid=3721" title="Keltské more">
Keltské more

Keltské more je okrajové more Atlantického oceánu. Nachádza sa južne od pobrežia Írska, juhozápadne od Walesu, západne od Cornwallu, Devonu a severozápadne od Bretónska. Zo severu sa cez prieliv svätého Juraja prepája s Írskym morom, na juhovýchode cez Lamanšský prieliv so Severným morom. Na juhu a západe prechádza voľne do Atlantiku. 
Najväčším zálivom je Bristolský záliv, ďalšie sú Carmarthen Bay, Saint Brides Bay, Milford Haven vo Walese, Bridgewater Bay a Bideford Bay v Anglicku, Cork Harbour, Waterford Harbour, Youghal Bay, Dungarvan Harbour, Tramore Bay a Clonakilty Bay v Írsku. Najvýznamnejšie ostrovy sú súostrovie Scilly a ostrov Lundy pri anglickom pobreží, ostrovy Clear Island, Sherkin Island, Long Island, Fastnet Rock a Saltee Islands pri írskom pobreží. Do Keltského mora ústia rieky Bandon, Lee, Blackwater, Barrow v Írsku, Tywi a Wye vo Walese, Severn, Avon, Parret, Taw a Torridge v Anglicku.
Na pobreží ležia viaceré prístavné mestá: Cork, Waterford (na konci estuára rieky Barrow), Ringaskiddy, Youghal, Dungarvan, Kinsale, Cobh v Írsku, Cardiff, Newport, Rhondda, Port Talbot, Milford Haven, Pembroke vo Walese, Bristol, Weston-super-Mare, Ilfracombe, Newquay, Saint Ives v Anglicku.
Oblasť pôvodne považovali za súčasť prielivu sv. Juraja, nové označenie zaviedol až v roku 1921 W. W. L. Holt.

</doc>
<doc id="3722" url="https://sk.wikipedia.org/wiki?curid=3722" title="Karské more">
Karské more

Karské more () je časť Severného ľadového oceána nad Sibírou. Od Barentsovho mora na západe je oddelené Karským prielivom a ostrovom Nová zem a od Mora Laptevovcov na východe ostrovmi Severná zem.
Je 1 450 kilometrov dlhé a 970 kilometrov široké s plochou okolo a priemernou hĺbkou 110 m.

</doc>
<doc id="3723" url="https://sk.wikipedia.org/wiki?curid=3723" title="More Laptevovcov">
More Laptevovcov

More Laptevovcov (rus. "мо́ре Ла́птевых - more Laptevych," jakut. "Лаптевтар байҕаллара - Laptevtar bayğallara") je more zodpovedajúce pobrežnej šelfovej časti Severného ľadového oceána pri severnom pobreží Ruska. 
Leží medzi súostrovím Severná zem na západe a Novosibírskymi ostrovmi na východe. Na severe je otvorené, na západe ho s Karským morom spájajú prieliv Viľkického, prieliv Šokaľského a prieliv Červenej armády, na východe ho s Východosibírskym morom spája prieliv Dmitrija Lapteva a Sannikovov prieliv. 
Významné zálivy sú Chatanský záliv, Anabarský záliv, Oleňocký záliv, Buorchajská zátoka a Janský záliv. Významné rieky ústiace do mora sú Lena, Chatanga, Anabar, Jana. Významné prístavy na pobreží sú Tiksi, Nordvik, Tit-Ary a Kazačie. Medzi polostrovy vybiehajúce do mora patria Tajmýr na západe a polostrov, ktorý vytvára delta Leny na juhu.
Charakteristika.
Vedie ním Severná morská cesta. Lovia sa tu ryby a tulene. V zime je celé zaľadnené (na severe plávajúce kryhy), v lete je ľad pri pobreží roztopený. Pobrežie je nížinaté, len na Severnej zemi vysoké a skalnaté.

</doc>
<doc id="3724" url="https://sk.wikipedia.org/wiki?curid=3724" title="Východosibírske more">
Východosibírske more

Východosibírske more () je more zodpovedajúce pobrežnej šelfovej časti Severného ľadového oceána pri severovýchodnom pobreží Ruska. 
Leží medzi Novosibírskymi ostrovmi na západe a Wranglerovými ostrovmi na východe. Na severe a severovýchode je otvorené (za severnú hranicu sa pokladá izobata hĺbky 200 m), na západe ho s morom Laptevovcov spájajú Sannikovov prieliv a prieliv Dmitrija Lapteva, na východe ho s Čukotským morom spája Longov prieliv. 
Významné zálivy sú Kolymský záliv a Čaunský záliv. Významné rieky sú Chroma, Indigirka, Alazeja, Kolyma. Významné prístavy sú Ambarčik a Pevek.
Charakteristika.
Vedie ním Severná morská cesta k Beringovmu prielivu. Lovia sa tu ryby a tulene. V zime je celé zaľadnené, v lete je sa ľad pri pobreží topí. Pobrežie je nížinaté na juhozápade a vysoké na juhovýchode.

</doc>
<doc id="3725" url="https://sk.wikipedia.org/wiki?curid=3725" title="Čukotské more">
Čukotské more

Čukotské more je okrajové more pri Severnom ľadovom oceáne medzi Čukotkou a Aljaškou. Beringov prieliv ho spája s Beringovým morom a Tichým oceánon.
Jeho rozloha je ².
Patrí k plytkým moriam, pretože priemerná hĺbka je len a približne polovica z celkovej hĺbky je menšia ako .
Spolu s Baltským morom patrí k moriam s najnižšou salinitou približne 28 promile.
V tomto mori sa nachádza Wrangelov ostrov, ktorý bol vyhláseným za najsevernejšie svetové dedičstvo. Je posledným miestom, kde žili mamuty. Ďalším ostrovom je ostrov Herald. Významný je aj Čukotský polostrov a ostrov Kolčin, kde bola v minulosti dôležitá ruská vedecká základňa. Do mora ústia rieky Kivalina a Kobuk z Aljašky. Z ruskej časti sú to rieky Amguema a Chegitun.

</doc>
<doc id="3726" url="https://sk.wikipedia.org/wiki?curid=3726" title="Biele more">
Biele more

Biele more () je more na severozápadnom pobreží Ruska, vnútorné more Severného ľadového oceánu.
Na Bielom mori sa nachádza dôležitý prístav Archangeľsk. Počas ruskej histórie to bolo hlavné ruské centrum medzinárodného námorného obchodu. V moderných časoch nadobudol význam ako dôležitá ruská námorná a ponorková základňa.
Celé Biele more je súčasťou ruského územia (t. j. je považované za vnútorné vodné územie Ruska).
Základné údaje: plocha 90 tis. km², priemerná hĺbka 49 m, max. hĺbka 340 m, priemerná teplota povrchovej vrstvy vody v lete 6-15 °C, v zime do -1,5 °C, priemerná slanosť 24-34 ‰. 

</doc>
<doc id="3729" url="https://sk.wikipedia.org/wiki?curid=3729" title="Timorské more">
Timorské more

Timorské more je rameno Indického oceána medzi severozápadným pobrežím Austrálie a Timorom. Je približne široké a rozloha je asi . 

</doc>
<doc id="3730" url="https://sk.wikipedia.org/wiki?curid=3730" title="Tasmanovo more">
Tasmanovo more

Tasmanovo more je more v juhozápadnej časti Tichého oceánu medzi Austráliou a Novým Zélandom.
More je pomenované po holandskom objaviteľovi Abelovi Tasmanovi, ktorý pri svojej objaviteľskej ceste v rokoch 1642/1643 objavil Nový Zéland a Tasmániu. Neskôr, v roku 1770, podrobne túto oblasť preskúmal James Cook.

</doc>
<doc id="3731" url="https://sk.wikipedia.org/wiki?curid=3731" title="Koralové more">
Koralové more

Koralové more je oblasť v blízkosti severovýchodného pobrežia Austrálie s rovnomennou ostrovnou reťazou (neobývanou), kam patria ostrovčeky Willis, Coringa a Tregosse.
Koralové more dostalo názov podľa svojej typickej črty -- Veľkej koralovej bariéry -- najväčšieho koralového útvaru na svete.
Teritórium je súčasťou Austrálie, spravuje ho Austrálske ministerstvo životného prostredia z Canberry.

</doc>
<doc id="3732" url="https://sk.wikipedia.org/wiki?curid=3732" title="Beaufortovo more">
Beaufortovo more

Beaufortovo more je more severne od Aljašky, USA a kanadských území : Yukon, Severozápadné teritóriá a kanadské arktické ostrovy patriace Nunavut. Je súčasťou Severného ľadového oceánu.

</doc>
<doc id="3733" url="https://sk.wikipedia.org/wiki?curid=3733" title="Sargasové more">
Sargasové more

Sargasové more leží v strednej časti severného Atlantiku blízko Bermúd. Je ohraničené oceánskymi prúdmi: zo západu Golfským prúdom, zo severu Severoatlantickým prúdom a z juhu Severným rovníkovým prúdom. 
Sargasové more je veľmi slané a často je opisované ako takmer bez života, väčšinu rastlinnej biomasy tu predstavujú riasy rodu "Sargassum", ktorých je v tomto mori veľké množstvo a dali mu meno.
Sargasové more je dôležité pre životný cyklus úhorov riečnych a úhorov amerických, ktoré sa sem putujú trieť.

</doc>
<doc id="3734" url="https://sk.wikipedia.org/wiki?curid=3734" title="Mexický záliv">
Mexický záliv

Mexický záliv je záliv Atlantického oceánu medzi polostrovmi Florida, Yucatán a ostrovom Kuba. Plocha 1,7 mil. km², max. hĺbka 5 203 m. Priemerná teplota vrchných vrstiev vody v zime 18-24 °C. Priemerná slanosť prevažne 34 ‰.
Názov.
Prezident Donald Trump tesne po svojom nástupe do úradu zmenil exekutívnym príkazom názov zálivu na „Americký záliv“. 8. mája 2025 Snemovňa reprezentantov odhlasovala túto zmenu.
Mexická prezidentka Claudia Sheinbaumová 9. mája 2025 oznámila, že Mexiko zažalovalo spoločnosť Google kvôli zmene názvu Mexického zálivu na „Americký záliv“ pre používateľov platformy Google Maps v Spojených štátoch.

</doc>
<doc id="3735" url="https://sk.wikipedia.org/wiki?curid=3735" title="Hudsonov záliv">
Hudsonov záliv

Hudsonov záliv (, ) je veľký záliv na severovýchode Kanady. Odvodňuje rozsiahle oblasti severných oblastí Ontária, Quebecu, Manitoby a juhovýchodné oblasti Nunavutu. Na juhu zálivu leží malý výbežok - Jamesova zátoka. Medzinárodná hydrografická organizácia (IHO) uvádza Hudsonov záliv ako časť Severného ľadového oceánu. Záliv je na východe prepojený Hudsonovým prielivom s Atlantickým oceánom a na severe so Severným ľadovým oceánom cez Foxov prieplav a úžinu Fury a Hecla. Všetky ostrovy v zálive prináležie teritóriu Nunavut.
Záliv nesie meno podľa polárneho bádateľa Henryho Hudsona, ktorý záliv preskúmal v roku 1610 na lodi "Discovery". Na svojej štvrtej ceste pri hľadaní severnej cesty do Číny vplával 2. augusta do zálivu a počas niekoľko ďalších mesiacov zmapoval jeho južné pobrežie. Príchodom zimy "Discovery" uviazla v ľade a posádka strávila zimu na brehu južného cípu Jamesovej zátoky. Keď ľad na jar povolil, Hudson chcel v prieskume pokračovať avšak vzbura posádky 22. júna 1611 mu v tom zabránila. Následne bol potom spolu so synom a niekoľkými ďalšími členmi osádky z lode vysadený na malom člne a ďalšie putovanie nikto z nich neprežil.

</doc>
<doc id="3736" url="https://sk.wikipedia.org/wiki?curid=3736" title="Baffinovo more">
Baffinovo more

Baffinovo more (- slovenský normovaný názov) alebo Baffinov záliv je morský záliv medzi Atlantickým a Severným ľadovým oceánom. Je dlhý 1 130 km v severojužnom smere, má rozlohu 690 tisíc km² a maximálnu hĺbku 2 136 m. Väčšinu roka je nesplavný pre zaľadnenie a plávajúce ľadovce. Lovia sa tu ryby a veľryby.
Baffinovo more je ohraničené Baffinovým ostrovom na západe, Grónskom na východe a Ellesmerovým ostrovom na severe. Je spojené s Atlantickým oceánom prostredníctvom Davisovho prielivu a so Severným ľadovým oceánom niekoľkými úzkymi kanálmi Naresovho prielivu (Smithov a Robesonov prieliv). Tieto kanály sú počas celého roku pokryté polárnym ľadom.
Záliv bol objavený v roku 1562 a je pomenovaný po Williamovi Baffinovi, prvom bádateľovi, ktorý sa v ňom plavil v roku 1616. 

</doc>
<doc id="3737" url="https://sk.wikipedia.org/wiki?curid=3737" title="Boothijský záliv">
Boothijský záliv

Boothijský záliv () je záliv v severnej Kanade medzi Boothijským polostrovom a Baffinovým ostrovom.

</doc>
<doc id="3738" url="https://sk.wikipedia.org/wiki?curid=3738" title="Grónske more">
Grónske more

Grónske more je okrajové more Atlantického oceánu medzi Grónskom, Špicbergami a ostrovom Jan Mayen.
Má rozlohu asi 1,2 mil km2. Priemerná hĺbka je takmer 1 450 m, najhlbší bod je v hĺbke 4 800 m.
More je husto obývané nižšími formami života zo spodku potravinového reťazca.

</doc>
<doc id="3740" url="https://sk.wikipedia.org/wiki?curid=3740" title="Jamesova zátoka">
Jamesova zátoka

Jamesova zátoka (, ) je veľká vodná plocha zasahujúca hlboko do severoamerickej pevniny v juhovýchodnej časti Hudsonovho zálivu. 
Tvorí hranicu medzi provinciami Quebec a Ontário a ostrovy v ňom patria k teritóriu Nunavut. Ako prvý Európan ju navštívil Henry Hudson v roku 1610, po ňom ju v roku 1631 podrobne preskúmal kapitán Thomas James, po ktorom má meno. Je to najpriaznivejšia oblasť pre ľudský život z celého Hudsonovho zálivu a zohrávala významnú úlohu pri expanzii obyvateľov a spoločností z Kanady do severných oblastí.

</doc>
<doc id="3747" url="https://sk.wikipedia.org/wiki?curid=3747" title="Perzský záliv">
Perzský záliv

Perzský záliv je záliv Indického oceánu medzi Arabským polostrovom a Iránom. Plocha , dĺžka z východu na západ je v niektorých miestach , šírka 35. Prevládajú hĺbky menej ako 50 m, max. 102 m. Teplota vody v lete 3033 °C, v zime 1521 °C, slanosť 3740 ‰. Hormudským prielivom je spojený s Arabským morom. 
Perzský záliv bol už v dávnej minulosti obchodnou cestou. Záliv je značne znečistený, prepraví sa tadeto až 40 % svetovej ropnej produkcie. 

</doc>
<doc id="3748" url="https://sk.wikipedia.org/wiki?curid=3748" title="Biskajský záliv">
Biskajský záliv

Biskajský záliv (, ) je záliv Atlantického oceána nachádzajúci sa medzi Pyrenejským polostrovom a juhozápadným pobrežím Francúzska (južne od Brestu). 
Záliv je známy veľmi nepokojným morom s častými prúdmi, búrkami a vlnami. Lovia sa tu najmä ryby (sardinky a tuniaky) a chovajú ustrice.
Automobilové trajekty z Portsmouthu do Bilbao a z Plymouthu do Santanderu sú jedným z najpohodlnejších spôsobov ako uvidieť veľrybotvaré cicavce v európskych moriach. Najlepšia oblasť je časť hlbokej vody mimo kontinentálneho šelfu. Bežná je trojdňová okružná výletná plavba, na ktorej okrem veľrýb možno vidieť aj niekoľko druhov morských vtákov.

</doc>
<doc id="3749" url="https://sk.wikipedia.org/wiki?curid=3749" title="Aljašský záliv">
Aljašský záliv

Aljašský záliv je rameno Tichého oceánu definované južným oblúkom pobrežia Aljašky, natiahnuté medzi Aljašským polostrovom a ostrovom Kodiak zo západu a Alexandrovými ostrovmi z východu.

</doc>
<doc id="3751" url="https://sk.wikipedia.org/wiki?curid=3751" title="Rossovo more">
Rossovo more

 Rossovo more je najjužnejšia časť (more) Tichého oceánu, resp. podľa Medzinárodnej hydrografickej organizácie more Južného oceánu. Veľký záliv pri pobreží Antarktídy, medzi 85 - 71° južnej šírky a 170° východnej dĺžky a 158° západnej dĺžky. Jeho rozloha je asi 981 000 km², hĺbka 100 - 200 metrov, maximálna hĺbka 3 365 metrov. 
Nachádza sa medzi Viktóriinou zemou na západe a zemou Márie Byrdovej na východe. Hranice mora sú neisté, lebo do jeho južnej časti z pevniny zostupujú ľadovce. Lovia sa tu veľryby. V západnej časti sa nachádza Rossov ostrov, vo východnej časti Roosveltov ostrov. 
Prúdenia v mori sa pohybujú v smere hodinových ručičiek v rozľahlom víri, a to pri Rossovej bariére (pozri ďalej) v oblasti Východného príhonu smerom na západ a pozdĺž Viktóriinej zeme smerom na sever do Západného príhonu. Teplota vody na povrchu je okolo -1,8 °C a v 300 metrovej hĺbke asi -2,1 °C (v anatrktickom lete mimo ľadu prípadne viac). 
V januári až marci (antarktické leto) je more z veľkej časti otvorené, od novembra do decembra čiastočne pokryté ľadom a od apríla do októbra skoro úplne pokryté ľadom. 
Južnú časť pokrýva veľký Rossov pobrežný ľad (šelfový ľad) s rozlohou takmer (v antarktickom lete asi o 15% menej), ktorý sa vytvára postupným posunom ľadu z pohorí vo vnútrozemí Antarktídy, a ktorý je najväčším šelfovým ľadom Antarktídy. Táto ľadová masa tvorí na konci tzv. (Veľkú) Rossovu ľadovú bariéru. 
Dno je v zásade pokryté kalovými a jemnopiesčitými sedimentami, pri pobreží a pozdĺž Rossovej ľadovej bariéry však prevažuje hrubší piesok a štrk a pri južnom pobreží Viktóriinej zeme je dno skalnaté. Jedinou činnou sopkou je Mt. Erebus (na hranici pobrežia Rossovho ostrova a Rossovho pobrežného ľadu), ostatné sopky (ako Mount Terror) sú neaktívne.
More je pomenované podľa anglického cestovateľa Jamesa Rossa, ktorý ho preskúmal v roku 1841 na lodiach HMS "Erebus" a HMS "Terror". V dôsledku pomerne slabej ľadovej pokrývky bolo more východiskom viacerých expedícií. USA vykonávajú dlhoročný najmä meteorologický a oceánografický výskum na Roosveltovom ostrove (stanica Little America).

</doc>
<doc id="3752" url="https://sk.wikipedia.org/wiki?curid=3752" title="Weddellovo more">
Weddellovo more

Wedellovo more je najjužnejšia časť (more) Atlantického oceánu (resp. podľa Medzinárodnej hydrografickej organizácie more Južného oceánu), veľký záliv pri pobreží Antarktídy. Rozloha asi 2,9 miliónov km2, priemerná hĺbka 2000-5000 metrov, maximálne 5148 metrov (podľa iných prameňov 4830 m). 
Nachádza sa medzi Antarktickým polostrovom a Coatsovou zemou. Oblasť pri pobreží je pokrytá ľadom, severnejšie oblasti plávajúcimi ľadovými vrchmi. Na otvorenom mori sa lovia tulene a veľryby. Plavba je tu možná len s ľadoborcom. V mori prebieha kruhovité prúdenie vody pri pobreží v smere hodinových ručičiek, ktoré počas celého roka prináša do jeho strednej časti zhlukujúce sa hrubé ľadové kryhy, v ktorých v minulosti viaceré lode zamrzli.
Wedellovo more objavil roku 1823 anglický lovec tuleňov a veľrýb J. Weddell, ktorý sem priplával v období, keď more bolo bez ľadovej pokrývky. Škótska expedícia W. Th. Brucea tu vykonala oceánografické merania v rokoch 1903-1905. V rokoch 1911 až 1912 more prebádali Nemci pod vedením W. Filchnera.

</doc>
<doc id="3753" url="https://sk.wikipedia.org/wiki?curid=3753" title="Amundsenovo more">
Amundsenovo more

Amundsenovo more je okrajové more Tichého oceánu (resp. podľa Medzinárodnej hydrografickej organizácie more Južného oceánu), záliv pri pobreží Antarktídy južne od Austrálie. Susedí s Bellingshausenovym morom a Rossovym morom.
V mori sa nachádza aj ľadovec, z ktorého sa v roku 2002 odlomil kus veľký 3 400 km².
More je pomenované podľa Roalda Amundsena.

</doc>
<doc id="3754" url="https://sk.wikipedia.org/wiki?curid=3754" title="D’Urvillovo more">
D’Urvillovo more

D'Urvillovo more je more pri Antarktíde v Južnom oceáne. Je pomenované po francúzskom bádateľovi a dôstojníkovi Julesovi Dumontovi d'Urville.

</doc>
<doc id="3757" url="https://sk.wikipedia.org/wiki?curid=3757" title="Bellingshausenovo more">
Bellingshausenovo more

Bellingshausenovo more je more pri pobreží Antarktídy, pomenované podľa admirála Faddeja Faddejeviča Bellinsgauzena.

</doc>
<doc id="3758" url="https://sk.wikipedia.org/wiki?curid=3758" title="Špicbergy">
Špicbergy



</doc>
<doc id="3772" url="https://sk.wikipedia.org/wiki?curid=3772" title="Trinidad a Tobago">
Trinidad a Tobago

Trinidad a Tobago, oficiálne Republika Trinidadu a Tobaga, je ostrovný štát v Karibskom mori pri severnom pobreží Južnej Ameriky. Je tvorený dvomi hlavnými ostrovmi, Trinidad a Tobago, a ďalšími 20 malými ostrovmi. Najbližšími susedmi sú Venezuela a Grenada.
Dejiny.
Trinidad aj Tobago boli po stáročia obývané pôvodnými obyvateľmi Ameriky („Indiánmi“). V roku 1498 ostrov Trinidad objavil na svojej tretej americkej ceste Krištof Kolumbus. V roku 1532 si ich privlastnilo Španielsko. V roku 1763 pripadlo Tobago Británii a v roku 1797 si Briti podmanili aj Trinidad.
Ostrovy sa začali hospodársky vzmáhať za vlády Veľkej Británie. Rozvinula sa predovšetkým výroba cukru. V roku 1866 bola objavená ropa (dnes hlavné priemyselné odvetvie). Po zrušení otroctva v roku 1834 dovážali na ostrovy námezdné sily, predovšetkým Indov (dnes tvoria 40% obyvateľstva).
V roku 1888 boli Trinidad a Tobago zlúčené do jednej korunnej kolónie, v roku 1941 si na Trinidade USA prenajali na 99 rokov letecké a námorné základne. V roku 1958 sa spojila väčšina západoindických kolónií Spojeného kráľovstva - medzi nimi aj Trinidad a Tobago, Barbados, Jamajka, Náveterné a Záveterné ostrovy - do Západoindickej konfederácie. Po jej rozpade sa Trinidad a Tobago stali nezávislou monarchiou v rámci Britského spoločenstva. Prvým ministerským predsedom sa stal Eric E. Williams.
Na juhu Trinidadu sa za pomoci britských, holandských a amerických ropných firiem vybudovali rafinérie, ktoré spracovávali predovšetkým ropu z Venezuely. Obchod zo západnou Európou sa v roku 1963 rozšíril. V roku 1967 vstúpil Trinidad a Tobago do Organizácie amerických štátov.
V roku 1970 skončilo neúspešné povstanie tzv. "čiernych panterov", ku ktorým sa pridala aj časť národnej gardy. Vo voľbách v roku 1971 zvíťazila strana People’s National Movement (PNM) v čele s ministerským predsedom Williamsom. V roku 1976 sa Trinidad a Tobago stali republikou v rámci Britského spoločenstva. Prezidentom bol zvolený Ellis E. I. Clarke, ministerským predsedom a ministrom zahraničia sa stal Eric E. Williams.
Tobago získalo v roku 1978 vnútornú samosprávu. Po smrti populárneho Williamsa v roku 1981 prevzal vládu George Chambers, potvrdený i voľbami z roku 1981. Vzťahy k Jamajke a Barbadosu, ktoré boli už od začiatku karibskej hospodárskej vojny na jar 1983 aj tak napäté, sa výrazne zhoršili po americkej invázii na Grenadu, ktorú Trinidad a Tobago ostro odsúdili.
V júni 1990 sa skupina moslimov pokúsila o štátny prevrat, pri ktorom zahynulo 30 ľudí. Pokus bol potlačený. V decembri 1991 sa konali parlamentné voľby. Zvíťazila opäť vládnuca strana Ľudové národné hnutie (PNM).

</doc>
<doc id="3773" url="https://sk.wikipedia.org/wiki?curid=3773" title="Duns Scotus">
Duns Scotus



</doc>
<doc id="3775" url="https://sk.wikipedia.org/wiki?curid=3775" title="Port of Spain">
Port of Spain

Port of Spain je hlavné mesto Trinidadu a Tobaga. Počet obyvateľov mesta je 49 031 (sčítanie 2000), pričom cela aglomerácia má asi 128 026 obyvateľov (1990 neoficiálny odhad) Je umiestnené v zálive Paria, na severovýchodnom pobreží ostrova Trinidad. 

</doc>
<doc id="3776" url="https://sk.wikipedia.org/wiki?curid=3776" title="Gottfried Leibniz">
Gottfried Leibniz



</doc>
<doc id="3777" url="https://sk.wikipedia.org/wiki?curid=3777" title="Friedrich Wilhelm Joseph Schelling">
Friedrich Wilhelm Joseph Schelling



</doc>
<doc id="3778" url="https://sk.wikipedia.org/wiki?curid=3778" title="Friedrich Schlegel">
Friedrich Schlegel



</doc>
<doc id="3781" url="https://sk.wikipedia.org/wiki?curid=3781" title="2. august">
2. august



</doc>
<doc id="3782" url="https://sk.wikipedia.org/wiki?curid=3782" title="Divízia Tawakalna">
Divízia Tawakalna

Divízia Tawakalna bola iracká obrnená divízia, ktorá sa zúčastnila viacerých vojen v Perzskom zálive.
Najznámejšie bolo jej účinkovanie v bitke o 73. Easting, kde bola porazená americkým obrneneným 2. jazdeckým plukom pod velením kapitána H. R. McMastera.
V roku 2002 bola rozpustená.

</doc>
<doc id="3784" url="https://sk.wikipedia.org/wiki?curid=3784" title="1991">
1991



</doc>
<doc id="3785" url="https://sk.wikipedia.org/wiki?curid=3785" title="Dahrán">
Dahrán

Dahrán ( "ad-Dahrán") je mesto v Saudskej Arábii. Nachádza sa asi 15 km južne od mesta Dammám.

</doc>
<doc id="3787" url="https://sk.wikipedia.org/wiki?curid=3787" title="21. november">
21. november



</doc>
<doc id="3788" url="https://sk.wikipedia.org/wiki?curid=3788" title="1768">
1768



</doc>
<doc id="3790" url="https://sk.wikipedia.org/wiki?curid=3790" title="Kierkegaard">
Kierkegaard



</doc>
<doc id="3794" url="https://sk.wikipedia.org/wiki?curid=3794" title="1813">
1813



</doc>
<doc id="3796" url="https://sk.wikipedia.org/wiki?curid=3796" title="1855">
1855



</doc>
<doc id="3797" url="https://sk.wikipedia.org/wiki?curid=3797" title="12. február">
12. február

Medzinárodný deň manželstva od. 12.2 do. 18.2.

</doc>
<doc id="3799" url="https://sk.wikipedia.org/wiki?curid=3799" title="1834">
1834



</doc>
<doc id="3801" url="https://sk.wikipedia.org/wiki?curid=3801" title="480">
480



</doc>
<doc id="3802" url="https://sk.wikipedia.org/wiki?curid=3802" title="524">
524



</doc>
<doc id="3804" url="https://sk.wikipedia.org/wiki?curid=3804" title="1079">
1079



</doc>
<doc id="3805" url="https://sk.wikipedia.org/wiki?curid=3805" title="1142">
1142



</doc>
<doc id="3842" url="https://sk.wikipedia.org/wiki?curid=3842" title="1906">
1906



</doc>
<doc id="3843" url="https://sk.wikipedia.org/wiki?curid=3843" title="14. október">
14. október



</doc>
<doc id="3845" url="https://sk.wikipedia.org/wiki?curid=3845" title="1975">
1975



</doc>
<doc id="3846" url="https://sk.wikipedia.org/wiki?curid=3846" title="4. december">
4. december



</doc>
<doc id="3848" url="https://sk.wikipedia.org/wiki?curid=3848" title="New York (mesto)">
New York (mesto)

New York je najľudnatejšie mesto USA a jeho metropolitná oblasť patrí medzi najľudnatejšie na svete. Mesto bolo založené Holanďanmi v roku 1624 ako obchodné stredisko New Amsterdam (hol. Nieuw-Amsterdam – Nový Amsterdam) a od roku 1790 je najväčším mestom Spojených štátov. New York bol tiež prvým hlavným mestom Spojených štátov po prijatí ústavy.
V súčasnosti je jedným zo svetových centier obchodu a finančníctva. Má ročný hrubý domáci produkt približne 500 miliárd USD, čo by z neho pri pomyselnom porovnaní so štátmi sveta činilo šestnástu najväčšiu ekonomiku planéty.
New York má aj globálny vplyv v oblasti médií, politiky, vzdelania, zábavy, umenia, módy a reklamy. Je aj ohniskom medzinárodných vzťahov a diplomacie, pretože sa tu nachádza sídlo OSN.
Mesto sa nachádza na východe USA v južnom cípe pri ústí rieky Hudson do Atlantického oceánu. Nachádza sa v strede megalopolisu Boswash, od Bostonu a od Washingtonu D.C. New York tvorí päť štvrtí: Bronx, Brooklyn, Manhattan, Queens a Staten Island.
Z nich iba Bronx je spojený s pevninou, ostatné obvody ležia na ostrovoch. S viac ako 10 miliónmi obyvateľov žijúcimi na ploche je New York zároveň najhustejšie zaľudneným mestom Spojených štátov.
Kultúrny význam New Yorku.
Veľa miestnych pamiatok je známych po celom svete. Socha slobody vítala milióny imigrantov, ktorí priplávali do Spojených štátov na prelome 19. a 20. storočia. Wall Street, sídlo burzy na dolnom Manhattane, je od druhej svetovej vojny najvýznamnejším svetovým finančným centrom. Pre mesto sú charakteristické mrakodrapy patriace medzi najvyššie v krajine, napríklad Empire State Building, Chrysler Building a predtým World Trade Center.
New York je považovaný za miesto zrodu mnohých kultúrnych hnutí, napríklad Harlemskej renesancie v literatúre a výtvarnom umení, abstraktného expresionizmu (známeho tiež ako Newyorská škola) v maliarstve, hip hopu, punku, salsy a Tin Pan Alley v hudbe. Kultúrnym centrom mesta je v súčasnosti Broadway.
V roku 2005 sa v New Yorku hovorilo približne 170 jazykmi a 36 % obyvateľov sa narodilo mimo Spojených štátov. New Yorku sa vďaka čulému nočnému životu niekedy hovorí "Mesto, ktoré nikdy nespí". Ďalšími prezývkami sú "Veľké jablko" (vďaka tvaru) a "Gotham" (podľa mesta, v ktorom sa odohráva dej komiksu Batman). Slovenský normovaný názov mesta je New York ; nenormované názvy často používané na zabránenie zámeny s rovnomenným štátom: New York City a City of New York ; ; slovenské príd. meno znie newyorský [t. j. bez -k-]. .
História.
Oblasť bola v čase objavu Európanmi v roku 1524 obývaná asi 5 000 indiánmi z kmeňa Lenape. Objaviteľom bol Giovanni da Verrazano, taliansky cestovateľ v službách francúzskej koruny, ktorý miesto nazval Nouvelle Angoulême. Prvú európsku osadu pod názvom Nieuw Amsterdam založili Holanďania na južnom cípe Manhattanu v roku 1614 s cieľom obchodovať s kožušinami. Vodca holandských kolónií Peter Minuit kúpil Manhattan od kmeňa Lenape v roku 1626 za 60 guldenov (dnes už vyvrátená legenda hovorí, že Manhattan bol kúpený za sklenené koráliky v hodnote 24 dolárov). V roku 1664 dobyli mesto Angličania a premenovali ho na New York na počesť Jakuba II., kniežaťa z Yorku a Albany. Na konci druhej anglo-holandskej vojny získali Holanďania kontrolu nad indonézskym ostrovom Run, ktorý bol v tej dobe oveľa významnejší, a Angličania si ako výmenu mohli ponechať kontrolu nad New Yorkom. Do roku 1700 klesla populácia kmeňa Lenape na 200 osôb.
Význam New Yorku ako prístavu pod britskou vládou rástol. V roku 1754 bola chartou udelenou Jurajom II. založená na dolnom Manhattane Columbijská univerzita, v tom čase pod menom Kings's College Počas Americkej vojny za nezávislosť sa v meste odohrala séria bitiek známych pod názvom Newyorská kampaň. V roku 1789 sa v New Yorku zišiel Kongres a prvý prezident George Washington bol inaugurovaný v budove Federal Hall na Wall Street. V roku 1790 predstihol New York Philadelphiu ako najväčšie mesto Spojených štátov.
19. storočie pre mesto znamenalo prílev imigrantov a stály rozvoj. Vizionársky plán rozvoja z roku 1811 navrhoval rozšíriť sieť ulíc po celom Manhattane. V roku 1819 bol otvorený Erijský kanál, ktorý prepojil newyorský prístav s poľnohospodárskymi oblasťami na severe krajiny. Miestnu politiku ovládla Tammany Hall, politické zoskupenia vnútri Demokratickej strany kontrolovanej írskymi prisťahovalcami. Niektorí členovia obchodníckej aristokracie presadzovali zriadenie Centrálneho parku, ktorý nakoniec vznikol v roku 1857. V Manhattane aj v Brooklyne žila výrazná slobodná čierna menšina. Otroctvo v New Yorku existovalo do roku 1827, ale počas 30. rokov sa z New Yorku stalo jedno z centier abolicionizmu.
Hnev nad odvodmi do občianskej vojny (18611865) viedol v roku 1863 k sérii nepokojov, ktorá bola jedným z najvýraznejších prípadov občianskej neposlušnosti v histórii USA. V roku 1897 bola sformovaná moderná podoba New Yorku spojením Brooklynu (vtedy samostatného mesta), okresu New York (ktoré vtedy obsahovalo časti Bronxu), okresu Richmond a západnej časti okresu Queens. Na prepojenie mesta prispelo otvorenie metra v roku 1904.
Počas prvej polovice 20. storočia sa mesto stalo svetovým centrom priemyslu a obchodu. Bolo však postihnuté niekoľkých tragédiami. Roku 1904 zhorel v úžine East River parník General Slocum, čo si vyžiadalo 1021 obetí. V roku 1911 vypukol požiar firmy Triangle Shirtwaist Factory, ktorému podľahlo 146 ľudí, predovšetkým šičiek. Táto tragédia viedla k rastu odborov International Ladies 'Garment Workers' Union a k zvýšeniu bezpečnosti v továrňach.
V 20. rokoch bol New York hlavným cieľom čierneho obyvateľstva počas takzvanej Veľkej migrácie z južanských štátov. V roku 1916 sa New York stal domovom najväčšej černošskej komunity v Severnej Amerike. Černošský umelecký smer zvaný Harlemská renesancia prekvital v ére prohibície a obrovského ekonomického rastu, ktorý sa prejavoval výstavbou, pre New York charakteristických, mrakodrapov. V roku 1931 bola postavená budova Empire State Building. New York sa v roku 1948 stal najľudnatejším mestom sveta, keď predstihol Londýn, ktorý sa na prvom mieste držal dlhšie ako sto rokov. Počas veľkej hospodárskej krízy bol v roku 1934 za starostu zvolený reformátor Fiorello La Guardia, čím bola ukončená osemdesiatročná nadvláda Tammany Hall.
Veteráni druhej svetovej vojny a imigranti z Európy sa podieľali na povojnovom rozvoji mesta, ktorý symbolizoval napríklad rad domov v južnom Queense. New York získal po vojne pozíciu globálnej metropoly s Wall Street ako ekonomickým centrom sveta, sídlom OSN ako centrom svetovej diplomacie a vďaka rozvoju abstraktného expresionizmu sa z New Yorku stalo aj hlavné mesto svetovej kultúry. V 60. rokoch postihli mesto ekonomické problémy, rasové napätie a rast kriminality, ktoré dosiahli vrchol v 70. rokoch.
Vzkriesenie finančného sektora v 80. rokoch pomohlo zlepšiť mestský rozpočet. V 90. rokoch došlo k upokojeniu rasového napätia, k dramatickému zníženiu kriminality a k masovému prílevu imigrantov z Ázie a Latinskej Ameriky. Ekonomiku mesta začali ovplyvňovať nové odbory, ako napríklad informačné technológie, a v roku 2000 dosiahol New York podľa sčítania obyvateľstva najväčšieho počtu obyvateľov v histórii.
V roku 1973 boli postavené budovy Svetového obchodného centra (WTC, tzv. „Dvojičky“). Na severnú vežu bol uskutočnený bombový teroristický útok vo februári 1993, trhavinou uloženou v aute. Obe budovy boli zničené pri ďalšom teroristickom útoku dvomi úmyselnými leteckými kolíziami s vežami 11. septembra 2001. V budovách zahynulo takmer 3000 ľudí. V roku 2012 by na mieste útokov mal byť dokončený mrakodrap Freedom Tower.
Geografia.
New York sa nachádza na severovýchode Spojených štátov, na juhovýchode štátu New York, približne na polceste medzi Washingtonom D. C. a Bostonom. Mestom preteká rieka Hudson, ktorá tu ústi do malého prírodného zálivu a následne do Atlantického oceánu. Väčšina mesta sa nachádza na ostrovoch Manhattan, Staten Island a Long Island, vďaka čomu je rozsah dostupnej pôdy obmedzený a vedie k vysokej hustote obyvateľstva a zástavby.
Rieka Hudson preteká cez Hudson Valley do New York Bay. Medzi New Yorkom a mestom Troy má rieka charakter estuária. Rieka Hudson tvorí hranicu medzi štátmi New York a New Jersey. East River tečie z Long Island Sound a oddeľuje Bronx a Manhattan od Long Islandu. Harlem River spája rieku Hudson a East River.
Pevnina bola neustále upravovaná ľudskou činnosťou, najvýraznejšie vysušovaním pobrežia už od dôb holandskej kolonizácie a to najintenzívnejšie na dolnom Manhattane. Najtypickejším príkladom je Battery Park City, ktoré vzniklo navezením hliny a kameniva zo stavby World Trade Center v 70. a 80. rokoch. Predovšetkým na Manhattane boli ľudskou činnosťou zarovnané mnohé prírodne vzniknuté nerovnosti.
Rozloha New Yorku je , pričom pevnina má rozlohu a vodné plochy rozlohu . Najvyšším bodom mesta je Todt Hill na Staten Islande, ktorý dosahuje do Vrchol je pokrytý lesmi, ktoré sú súčasťou Staten Island Greenbelt
Podnebie.
Hoci sa nachádza na pobreží, pre New York je typické vlhké podnebie (Köppenova klasifikácia podnebia – DFA). Zimy sú tu studené, ale vďaka umiestneniu na pobreží sú tunajšie teploty mierne vyššie ako vo vnútrozemí. Každý rok tu napadne 63,5 až snehu. Obdobie medzi posledným mrazivým dňom a prvým mrazivým dňom ďalšej zimy trvá v priemere 199 dní. jari a jesene sú v New Yorku rôznorodé, od snežných a studených, cez horúce a suché až po chladné a daždivé. Letá sú horúce a suché. Každé leto je v priemere v 18 až 25 dňoch dosiahnutá teplota 32 °C. Hoci pre New York nie sú typické hurikány, môžu ho výnimočne zasiahnuť, čo sa stalo napríklad v rokoch 1821, keď bol zaplavený dolný Manhattan a 1938, keď bola zničená východná časť mesta. Dlhodobý vplyv na podnebie má Atlantická multidekadická oscilácia (Atlantic Multidecadal Oscillation), čo je sedemdesiatročný cyklus otepľovania a ochladzovania, ktorý má vplyv napríklad na frekvenciu a silu pobrežných búrok.
Životné prostredie.
Hromadná doprava je v New Yorku využívaná najviac v celých Spojených štátoch. Spotreba benzínu je na úrovni, na akej bol celoštátny priemer v 20. rokoch. Vďaka používaniu hromadnej dopravy bolo v roku 2006 v New Yorku ušetrených 7 miliárd litrov benzínu, čo je polovica benzínu ušetreného vďaka používaniu hromadnej dopravy v celých Spojených štátoch. Vďaka vysokému zaľudneniu, nízkemu využívaniu automobilov a vysokému využívaniu hromadnej dopravy je New York jedným z energeticky najefektívnejších miest v Spojených štátoch. Priemerné emisie skleníkových plynov v prepočte na jedného obyvateľa mesta dosahujú 7,1 tony v porovnaní s celoštátnym priemerom 24,5 tony. V New Yorku je vyprodukované iba jedno percento skleníkových plynov vyprodukovaných v celých Spojených štátoch., hoci tu žije 2,7 % obyvateľov Spojených štátov. Priemerný obyvateľ New Yorku spotrebuje len polovicu elektrickej energie v porovnaní s priemerným obyvateľom San Francisca a štvrtinu v porovnaní s priemerným obyvateľom Dallasu
Vedenie mesta sa v posledných rokoch zameralo na znižovanie vplyvov na životné prostredie. Vysoká miera znečistenia viedla k rozšíreniu astmy a ďalších chorôb dýchacieho ústrojenstva medzi obyvateľmi mesta. Politikou mesta je kupovať do svojich budov energeticky efektívne vybavenie. New York tiež vlastní najviac autobusov na zemný plyn a s hybridnými motormi v celých Spojených štátoch a tiež sa tu objavili jedny z prvých taxíkov s hybridným pohonom. Mesto bolo jedným zo žalobcov v prelomovom spore u Najvyššieho súdu Spojených štátov Massachusetts v. Environmental Protection Agency, ktorým bola EPA donútená regulovať vypúšťanie skleníkových plynov. New York je tiež svetovým lídrom v budovaní energeticky efektívnych kancelárskych budov, ktorých typickým zástupcom je Hearst Tower.
Pitnú vodu získava New York z Catskill Mountains Táto voda je natoľko kvalitná, že nevyžaduje ďalšie chemické úpravy pred distribúciou spotrebiteľom, čo je možné len v ďalších štyroch veľkých amerických mestách.
Charakter mesta.
Architektúra.
Charakteristickým znakom New Yorku je nesmierne množstvo mrakodrapov, predovšetkým na Manhattane. V New Yorku sa nachádza asi 5 600 mrakodrapov a 48 z nich má viac ako , čo je najviac na svete. Najvyšší počet mrakodrapov na svete, či už kancelárskych alebo obytných, je daný predovšetkým vysokou hustotou zaľudnenia, obmedzenou rozlohou dostupných pozemkov a teda ich vysokou cenou.
V New Yorku sa nachádzajú výrazné budovy mnohých architektonických štýlov. Woolworth Building (1913) postavená v novogotickom štýle s masívnymi prvkami gotickej architektúry, ktoré sú rozpoznateľné z ulice, ktorá je o desiatky metrov nižšie. Zákon z roku 1916 obmedzil výšku mrakodrapov v závislosti od veľkosti stavebnej parcely, aby slnečný svit dosiahol na ulice. Typickým zástupcom štýlu Art Deco je Chrysler Building (1930) so svojou charakteristickou zužujúcou sa špičkou. Mnohí architekti a historici považujú Chrysler Building za architektonicky najhodnotnejší mrakodrap v meste. Medzinárodný štýl reprezentuje Seagram Building (1957). Condé Nast Building (2000) je zástupcom energeticky efektívnych budov.
Pre obytné oblasti sú typické honosné radové domy postavené z hnedého pieskovca, ale aj ošarpané bytové domy postavené v období najväčšieho rozvoja mesta medzi rokmi 1870 a 1930. Najpoužívanejšími stavebnými materiálmi sú od veľkého požiaru v roku 1835 kameň a tehly. Stavebné materiály neboli, ako v prípade Paríža, ťažené priamo z podložia mesta, ale boli dovážané z rôznych vzdialených kameňolomov a teda majú odlišné odtiene. Špecifikom New Yorku je veľké množstvo drevených vodných nádrží umiestnených na strechách. Ich inštalácia bola vyžadovaná u budov majúcich viac ako šesť poschodí, aby mohol byť obmedzený tlak vody vo vodovodoch, ktoré by vysokým tlakom mohli byť poškodené. V 20. rokoch sa do módy dostalo bývanie v domoch v odľahlých oblastiach mesta vybudovaných na základe ideí hnutia Garden city movement, napríklad na Jackson Heights v Queense, ktoré sa stali dostupnými vďaka výstavbe metra.
Mestské časti.
New York je tvorený piatimi mestskými časťami, ktoré sa kryjú s administratívnou úrovňou "county". New York je ďalej zložený z desiatok až stoviek štvrtí, ktoré majú neraz svoju špecifickú atmosféru a históriu. Keby mestské časti boli samostatnými mestami, štyri z nich (Brooklyn, Bronx, Manhattan a Queens) by patrili medzi desať najľudnatejších miest Spojených štátov.
Kultúra a život v meste.
„Zdá sa, že kultúra je vo vzduchu, ako súčasť počasia“, napísal o New Yorku spisovateľ Tom Wolfe Mnoho významných amerických kultúrnych hnutí vzniklo v New Yorku, napríklad Harlem Renaissance, ktorá formovala černošskú literatúru v Spojených štátoch. Mesto bolo centrom džezového hnutia v 40. rokoch a abstraktného expresionizmu v 50. rokoch a miestom zrodu hip-hopu v 70. rokoch. Lokálna punková a hardcore scéna dosiahla vrcholného vplyvu v 70. a 80. rokoch. V New Yorku má tá tiež dlhú tradíciu židovská americká literatúra. Mnoho populárnych indie rockových kapiel vzniklo v New Yorku v posledných rokoch, napríklad The Strokes, Interpol, The Bravery, Scissor Sisters a They Might Be Giants.
Kultúrny život.
New York je jedným z centier americkej kinematografie. "Manhatta" (1920), prvý americký avantgardný film sa natáčal v New Yorku. V súčasnosti sa tu natáča druhý najvyšší počet filmov v Spojených štátoch. V New Yorku sídli viac ako 2 000 umeleckých a kultúrnych organizácií a viac než 500 galérií rôznych veľkostí. Mesto dotuje miestnu kultúru viac ako je ročný rozpočet National Endowment for the Arts. Bohatí priemyselníci 19. storočia vybudovali sieť kultúrnych centier ako sú Carnegie Hall a Metropolitan Museum of Art, ktoré sú celosvetovo preslávené. Elektrifikácia mesta umožnila výrobu prepracovaných divadelných predstavení. Od 80. rokov 19. storočia sú divadla na Broadwayi a pozdĺž 42. ulice výkladnou skriňou muzikálového umenia.
Predstavenie, napríklad od Harrigana a Harta alebo George M. Cohana, boli často ovplyvnené miestnymi prisťahovalcami a často odrážali témy nádeje a ambícií. V súčasnosti tvoria muzikály najväčšiu časť newyorskej divadelnej produkcie. 39 najväčších divadiel s viac ako 500 miestami je súhrnne označovaných ako Broadway podľa ulice, ktorá prechádza divadelnou štvrťou v okolí Times Square.
The Lincoln Center for the Performing Arts, ktoré obsahuje Jazz at Lincoln Center, Metropolitan Opera, New York City Opera, New York Philharmonic, New York City Ballet, Vivian Beaumont Theatre, Juilliard School a Alice Tully Hall je najväčším kultúrnym centrom v Spojených štátoch. Central Park SummerStage organizuje počas leta predstavenia v Central Parku a asi 1 200 koncertov a ostatných podujatí po celom meste.
Turistický ruch.
Turistika je významným zdrojom príjmov, pretože mesto ročne navštívi asi 40 miliónov turistov. Najpopulárnejšími destináciami sú Empire State Building, Ellis Island, divadlá na Broadwayi, múzeá ako Metropolitan Museum of Art a ďalšie miesta ako Central Park, Washington Square Park, Rockefeller Center, Times Square, Bronx Zoo, New York Botanical Garden, luxusné obchody na Fifth Avenue a Madison Avenue alebo udalosti ako Halloween Parade v Greenwich Village, Tribeca Film Festival a vystúpenia v Central Parku. Najpopulárnejšou atrakciou je Socha slobody, jedna z ikon Spojených štátov.
Newyorská gastronómia je ovplyvnená imigrantmi. Židia a Taliani preslávili miestne pečivo (Bagels), tvarohové koláče (Cheesecake) a newyorskú pizzu. Viac ako 4 000 licencovaných pouličných predajcov, medzi ktorými je mnoho imigrantov, ponúka jedlá zo stredného východu ako sú falafel a kebab, ale najobľúbenejšie sú aj naďalej hotdogy a praclíky. V meste s nachádza aj mnoho z najvyhlásenejších amerických reštaurácií.
V New Yorku sa rozkladajú parky s celkovou rozlohou asi a taktiež verejných pláží. Gateway National Recration Area s rozlohou tisíce akrov patrí do systému národných parkov. Jamaica Bay Wildlife Refuge má rozlohu a pokrýva tak väčšinu Jamaica Bay. Central Park navrhnutý Frederickom Law Olmstedom a Calvertom Vauxom je s 30 miliónmi návštevníkov najnavštevovanejším parkom Spojených štátov, čo je o desať miliónov viac než u Lincoln Parku v Chicagu, ktorý je druhý najnavštevovanejší. Prospect Park v Brooklyne navrhnutý taktiež Olmstedom a Vauxom má veľkú lúku. Vo Flushing Meadows-Corona Parku v Queense, ktorý je tretí najväčší v meste, sa konali svetové výstavy 1939 a 1964.
Médiá.
New York je svetovou metropolou televízie, reklamy, hudby a novinových a knižných vydavateľstiev a je zároveň aj najväčším mediálnym trhom v Severnej Amerike (nasledovaný Los Angeles, Chicagom a Torontom). Medzi miestne mediálne skupiny patria Time Warner, News Corporation, Hearst Corporation a Viacom. Sedem z desiatich najväčších svetových reklamných agentúr sídli v New Yorku. Tri zo štyroch najväčších hudobných značiek sídlia v New Yorku. V New Yorku sa točí tretina amerických nezávislých filmov. Viac ako 200 novín a 350 časopisov má v meste svoje sídlo. a knižné nakladateľstvá zamestnávajú viac ako 25 000 ľudí
Dvoje z troch celoštátne vydávaných novín majú redakciu v New Yorku a to The New York Times a The Wall Street Journal. Medzi najvýznamnejšie bulvárne denníky vydávané v meste patrí The New York Daily News a The New York Post založený v roku 1801 Alexandrom Hamiltonom. Veľa miestnych novín je zameraných na etnické menšiny, približne 270 časopisov a novín vychádza vo viac ako 40 jazykoch. El Diario La Prensa je najpredávanejším a najstarším newyorským španielsky písaným denníkom. The New York Amsterdam News sídliaca v Harleme je populárny v černošskej komunite. The Village Voice sú najpopulárnejšie alternatívne noviny.
New York je centrom televíznej tvorby, pretože tu sídlia štyri najväčšie americké stanice, ABC, CBS, FOX a NBC. Sídli tu tiež mnoho staníc káblovej televízie ako HBO, MTV, Fox News a Comedy Central. V roku 2005 bolo v New Yorku natáčaných viac ako 100 televíznych relácií.
V New Yorku sídli veľa nekomerčných médií. Najstaršou nekomerčnou stanicou v Spojených štátoch je Manhattan Neighborhood Network založená v roku 1971. WNET je najväčšou miestnou nekomerčnou stanicou a primárny poskytovateľ obsahu celoštátnej PBS. Nekomerčné WNYC, ktoré do roku 1997 vlastnilo mesto, je najpočúvanejším rádiom v Spojených štátoch. Mesto prevádzkuje televíznu stanicu nyctv, ktorá vyprodukovala niekoľko relácií o miestnej kultúre a politike ocenených cenou Emmy.
Teroristické útoky 11. septembra 2001.
Útoky z 11. septembra 2001 boli sériou koordinovaných teroristických útokov, ktoré sa udiali v USA v utorok 11. septembra 2001.
Podľa oficiálneho vyšetrovania:
Ako prvá bola zasiahnutá v blízkosti 95. podlažia Severná veža (Tower #1). O čosi neskôr bola zasiahnutá Južná veža (Tower #2) v blízkosti 80. podlažia. Videozáznamy potvrdzujú, že pri nárazoch bolo zničených hneď niekoľko externých skriňových stĺpov na viacerých poschodiach. Takisto sa na niekoľkých poschodiach poškodili kľúčové podporné systémy a prvky konštrukcie jadra. Následná explózia asi 37 850 litrov leteckého paliva zničila ďalšie stĺpy na protiľahlých stranách a pravdepodobne narušila aj vnútornú statiku mrakodrapov.[5] Požiar leteckého paliva dosahujúci teplotu 650 až 1000 °C]] počas nasledujúcej hodiny fatálne poškodil kľúčovú konštrukciu, ktorá držala poschodia veží spolu nad a pod sebou.[5] Oceľ začína mäknúť už pri 700 °C], nosné konštrukcie budov preto stratili svoju nosnú funkciu, hoci určite nemožno hovoriť o ich úplnom roztavení. Následne došlo k „reťazovej reakcii“ hnanej tiažovými silami, keď poschodia nad miestom zrážky postupne klesali a narážali na poschodia pod miestom zrážky, čo možno vysvetliť aj enormnou hmotnosťou častí veží nad miestami nárazov. Veže WTC sa takto poskladali ako domčeky z karát,[5] pričom ich zrútenie na okolité budovy spôsobilo ďalšie rozsiahle požiare, ktoré priviedli k pádu zrejme aj osudnú Budovu WTC č. 7.
Náhly a prekvapivý útok teroristov na ciele v Spojených štátoch amerických ponoril na niekoľko mesiacov svet do strachu a obáv. Už si nikto nemohol byť ničím istý, stať sa môže čokoľvek. Američania boli náhle olúpení o falošný pocit bezpečia a nedotknuteľnosti svojej krajiny. Zakúsili pravý teror, dokonca vo svojej dosiaľ najtragickejšej podobe.
Ciele, ktoré sa teroristom podarilo zničiť alebo zasiahnuť, neboli vôbec vybrané náhodne. Svetové obchodné centrum sa stalo obeťou svojho ikonického postavenia na večnej panoráme Manhattanu, ktorá reprezentuje ekonomicky vyspelé USA.
Šport.
New York má svojich zástupcov v štyroch najväčších amerických športových ligách, pričom všetky ligy majú svoje sídlo v meste. New York je jedným z mála amerických miest, kde je bejzbal populárnejší ako americký futbal. V rámci Svetovej série sa tu odohralo štrnásť duelov medzi newyorským tímami, pričom tieto duely sa prezývajú Subway Series. New York je jednou z piatich metropolitných oblastí, ktorá má v najvyššej súťaži dva bejzbalové tímy (ostatné sú Chicago, Washington-Baltimore, Los Angeles a San Francisco Bay Area). V súčasnosti New York v MLB reprezentujú New York Mets a New York Yankees, ktoré sa počas sezóny stretnú šesťkrát. Yankees sa stali víťazmi Svetovej série dvadsaťšesťkrát a Mets dvakrát. V meste sídlili tímy New York Giants (teraz San Francisco Giants) a Brooklyn Dodgers (teraz Los Angeles Dodgers). Oba tímy sa presťahovali do Kalifornie v roku 1958. V meste sídli aj dva tímy Minor league baseball a to Staten Island Yankees a Brooklyn Cyclones.
Reprezentantmi mesta v National Football League (americký futbal) sú New York Jets a New York Giants (oficiálne New York Football Giants), hoci oba tímy hrajú svoje zápasy na Giants Stadium v New Jersey.
V National Hockey League reprezentujú mesto New York Rangers, ktorí hrajú svoje domovské zápasy v Madison Square Garden a New York Islanders hrajúce v UBS Arena v meste Elmont na Long Islande.
Tím Red Bull New York reprezentuje mesto v Major League Soccer (futbal). Aj tento tím však hrá domovské zápasy v New Jersey v Red Bull Arene.
V National Basketball Association sú reprezentantom New Yorku New York Knicks a vo Women's National Basketball Association tím New York Liberty. Prvý vysokoškolský basketbalový turnaj, National Invitation Tournament, sa v New Yorku uskutočnil v roku 1938 a koná sa tu dodnes. Rücker Park v Harleme je slávne ihrisko, kde sa veľa profesionálnych športovcov zúčastňujú letnej ligy.
V New Yorku sa tiež koná mnoho medzinárodných športových podujatí. V Queense sa každý rok koná tenisový US Open, jeden z grandslamových turnajov. Newyorský maratón je najväčším maratón na svete a ročníky 20042007 sú na prvých štyroch miestach medzi maratónmi čo do počtu pretekárov, ktorí dobehli do cieľa. V roku 2007 preteky dokončilo celkovo 38 557 bežcov. Millrose Games je každoročný atletický míting, v rámci ktorého sa bežia preteky na jednu míľu známe ako Wanamaker Mile. V New Yorku je taktiež populárny box a každoročne sa tu koná niekoľko turnajov, napríklad Amateur Boxing Golden Gloves v Madison Square Garden.
Mnoho športových odvetví je úzko späté s komunitami imigrantov. Stickball, pouličná verzia bejzbalu, hrali predovšetkým mladíci z robotníckej triedy talianskeho, nemeckého a írskeho pôvodu v 30. rokoch. Stickball sa v uliciach hrá dodnes a jedna ulica bola v Bronxe premenovaná na Stickball Blvd. V posledných rokoch sa v komunitách imigrantov z Južnej Ázie a Karibiku rozšíril kriket. Pouličný hokej, futbal a basketbal sú ďalšie športy, s ktorými sa dá na newyorských uliciach stretnúť. Vďaka skutočnosti, že na uliciach možno naraziť na všemožné športy a športovcov všetkých vekových kategórií, sa New York niekedy označuje za „najväčšie mestské ihrisko“ na svete.
Ekonomika.
New York je spolu s Londýnom a Tokiom hlavným centrom globálnej ekonomiky. New York je centrom amerického finančníctva, poisťovníctva a obchodu s nehnuteľnosťami. Odhadovaný hrubý domáci produkt newyorskej metropolitnej oblasti dosiahol v roku 2006 952,6 miliárd USD, čo z newyorskej metropolitnej oblasti robí najväčšiu miestnu ekonomiku v Spojených štátoch. V metropolitnej oblasti je sústredená väčšina ekonomickej aktivity v štátoch New York a New Jersey. V New Yorku sídli veľa najvýznamnejších obchodných spoločností, napríklad 44 spoločností zo zoznamu Fortune 500. New York je unikátny aj veľkým počtom zahraničných spoločností pôsobiacich v meste. Jednu desatinu pracovných miest v súkromnom sektore tvoria zahraničné spoločnosti.
V meste sa nachádza niekoľko z najdrahších svetových nehnuteľností. Dňa 2. júla 2007 bola predaná budova č. 450 na Park Avenue za 510 miliónov USD, čo znamená, že stál 17 104 USD. Predchádzajúci rekord držala jeden mesiac budova č. 660 na Madison Avenue, kde stál 15887 USD.
Stredný Manhattan je najväčším obchodným centrom v Spojených štátoch a nachádza sa tu najviac newyorských mrakodrapov. Dolný Manhattan je tretím najväčším americkým obchodným centrom. Sídli tu New York Stock Exchange a NASDAQ, dve najväčšie svetové burzy cenných papierov čo do priemerného denného objemu obchodov a celkovej trhovej kapitalizácie. Viac ako 35 % percent príjmov ekonomiky generuje finančný sektor. Významným faktorom v miestnej ekonomike je aj obchod s nehnuteľnosťami, pretože celková cena všetkých newyorských nehnuteľností sa v roku 2006 odhadovala na 802,4 miliárd USD. Najhodnotnejšou nehnuteľnosťou je Time Warner Center, ktorej trhová cena sa v roku 2006 odhadovala na 1,1 miliardu USD.
Miestny televízny a filmový priemysel je po Hollywoode druhý najväčší v Spojených štátoch. Kreatívne odvetvia ako média, reklama, móda, dizajn a architektúra zamestnávajú čoraz viac obyvateľov a New York v týchto odboroch získava v porovnaní s inými mestami výraznú výhodu. Vzostupnú tendenciu zaznamenávajú aj hi-tech odbory ako biomechanika, softvérové inžinierstvo, herný dizajn a internetové služby, čo ešte zvýrazňuje fakt, že v okolí mesta končia podmorské optické káble.
Veľké množstvo obyvateľov je zamestnaných v priemysle, ale ich počet postupne klesá. Medzi najvýznamnejšie produkty vyrábané v New Yorku patria odevy, chemikálie, kovové výroby, potraviny, alebo nábytok. najstabilnejším sektorom je potravinárstvo. Vo výrobe potravín je zamestnaných viac ako 19 000 obyvateľov, mnohokrát imigrantov s malou znalosťou angličtiny a ročný obrat dosahuje 5 miliárd USD. Špecifickým newyorským exportným artiklom je čokoláda, ktorej export dosahuje ročne hodnotu asi 234 miliónov USD.
Demografia.
New York je najľudnatejším mestom Spojených štátov s odhadovaným počtom 8 622 698 obyvateľov (2017) (v roku 1990 to bolo 7,3 milióna). Obyvatelia mesta tak tvoria asi 40 % obyvateľov štátu New York a približne rovnaký podiel obyvateľov newyorskej metropolitnej oblasti. V poslednej dekáde počet obyvateľov rástol a odhaduje sa, že v roku 2030 dosiahne 9,2 až 9,5 milióna obyvateľov.
Dvoma základnými demografickými charakteristikami sú hustota zaľudnenia a kultúrna diverzita. S hustotou obyvateľstva dosahujúcou 11 000 obyv./km² je New York najhustejšie zaľudneným mestom Spojených štátov s počtom obyvateľov nad 100 000. Hustota zaľudnenia na Manhattane dosahovala 66 940 obyv./km² (2000), čo je najviac zo všetkých amerických counties.
New York je veľmi kultúrne a etnicky rozmanitý. Historicky bol miestom vstupu imigrantov na americkú pôdu a pojem "melting pot" bol prvýkrát použitý na označenie imigrantov obývaných štvrtí na Lower East Side. Dnes je 36 % obyvateľov mesta narodených mimo územia Spojených štátov. Po Los Angeles a Miami je to tretí najväčší podiel v Spojených štátoch. Kým v týchto mestách sú imigranti kultúrne homogénni, v prípade New Yorku neexistuje žiadna dominantná imigrantská kultúra. Najväčší počet súčasných imigrantov do New Yorku pochádza z týchto desiatich krajín: Dominikánska republika, Čína, Guyana, Mexiko, Ekvádor, Haiti, Trinidad a Tobago, Kolumbia a Rusko V meste sa hovorí asi 170 jazykmi.
Newyorská metropolitná oblasť je taktiež domovom početnej židovskej komunity, najväčšej mimo Izrael. V žiadnom meste sveta nežije toľko Židov ako v New Yorku. Približne 12 % jeho obyvateľov sú Židia, alebo majú židovských predkov. V New Yorku žije asi jedna štvrtina Američanov indického pôvodu a najväčšia černošská komunita v Spojených štátoch.
Podľa údajov z roku 2005 existuje v meste päť veľkých etnických skupín, ktoré tvoria Portoričania, Taliani, Karibovia, Dominikánci a Číňania. Newyorská portorická komunita je najväčšia mimo Portorika. Taliani prichádzali do mesta vo veľkom počte hlavne na začiatku dvadsiateho storočia. Výraznú a šiestu najpočetnejšiu komunitu tvoria Íri.
V New Yorku existuje silná disproporcia medzi príjmami. Kým najchudobnejších päť percent obyvateľov Manhattanu malo v roku 2005 príjem 7 047 dolárov, príjem najbohatších piatich percent bol 52-krát vyšší, t. j. 365 826 dolárov. Veľké rozdiely sú aj v jednotlivých častiach Manhattanu. V uvedenom roku 2005 bol mediánový príjem obyvateľov sídliacich v šiestich blokoch medzi ulicami 5th Avenue, East 56th Street, Park Avenue a East 59th Street 188 697 dolárov. Na druhej strane v časti East Harlem nachádzajúcej sa východne od 1st Avenue a severne od East 119th Street, kde je obyvateľstvo tvorené prevažne chudobnými černochmi a Hispáncami a 10 percent miestnych sa narodilo mimo Spojené štáty, dosahuje mediánový príjem iba 9 320 dolárov. Zatiaľ čo príjmy vysoko príjmových skupín rastú, príjmy stredne a nízko príjmových skupín stagnujú. V roku 2006 bol priemerný týždenný príjem na Manhattane 1 453 USD, čo bol najväčší a tiež najrýchlejšie rastúci príjem vo všetkých veľkých counties v Spojených štátoch. Na Manhattane prebieha tiež baby boom, od roku 2000 vzrástol počet detí do piatich rokov veku o 32 %.
V New Yorku žije v bytoch v osobnom vlastníctve asi 33 % obyvateľov, čo nie je ani polovica amerického priemeru, ktorý dosahuje 69 %. Voľných bytov je asi 3 až 4,5 %, čo je výrazne pod päťpercentnou hranicou, na základe ktorej môže byť nájomné regulované. Regulované nájomné sa uplatňuje u 33 % bytov. V New Yorku je všeobecne veľmi problematické nájsť bývanie za akceptovateľnú cenu.
Politika.
Od roku 1898, keď bola sformovaná moderná podoba mesta, je New York metropolitnom obcou so silným postavením starostu. Newyorská vláda je centrálnejšia než je bežné u ostatných amerických miest. Vláda zodpovedá za verejné školstvo, nápravné zariadenia, knižnice, verejnú bezpečnosť, odpočinkové zariadenia, hygienické zariadenia, dodávku vody a sociálne služby. Starosta a členovia zastupiteľstva majú štvorročné volebné obdobie. Newyorské zastupiteľstvo je jednokomorové a má 51 členov. Starosta a členovia zastupiteľstva môžu byť zvolení len na dve volebné obdobia.
Súčasným starostom je od 1. januára 2022 Eric Adams, demokrat, rovnako ako jeho predchodca Bill de Blasio. Jeho hlavnou prioritou je boj proti pandémii ochorenia COVID-19, ktorá v New Yorku v čase jeho zvolenia zaznamenávala rekordné počty prípadov nákazy, spôsobené súčasným variantom omikron. Najsilnejšiu členskú základňu majú v New Yorku demokrati, tí tvoria 66 % zaregistrovaných voličov. V New York City nevyhral republikánsky kandidát vo voľbách na úrovni štátu New York alebo v prezidentských voľbách od roku 1924. Témami politických kampaní sú tu lacné bývanie, vzdelanie, ekonomický rozvoj a podpora zamestnanosti.
New York je najvýznamnejším zdrojom darov politickým stranám v Spojených štátoch. Štyri z piatich poštových smerovacích adries (ZIP Code), ktorých obyvatelia darujú najviac peňazí, sa nachádza na Manhattane. Rekordná je v tomto ohľade smerovacia adresa 10021 na Upper East Side, odkiaľ získali pri kampani v roku 2004 najviac peňazí ako John Kerry, tak aj George W. Bush. Pre New York je typická nerovnomernosť v objeme daní zaplatených či už na štátnej, alebo federálnej úrovni. Za každý dolár federálnych daní dostane New York služby v hodnote len 83 centov, takže ročne odovzdá na daniach o 11,4 miliardy viac než dostane späť. Mesto taktiež odosiela vláde štátu New York o 11 miliárd dolárov viac, než dostane späť.
V blízkosti radnice sa nachádzajú United States District Court for the Southern District of New York a United States Court of Appeals for the Second Circuit a Jacob K. Javits Federal Building. Na Manhattane sídli NY Appellate Division, First Department. V Brooklyne má sídlo United States District Court for the Eastern District a NY Appellate Division, Second Department. V každej mestskej časti sídli pobočka New York Supreme Court a ostatných súdov štátu New York. V New Yorku sa vďaka prítomnosti sídla OSN nachádza 122 diplomatických misií rôznej úrovne.
Kriminalita.
Kriminalita bola v New Yorku na extrémne vysokej úrovni v 80. rokoch a na začiatku 90. rokov, kedy tu prebiehala epidémia cracku. Od polovice 90. rokov však kriminalita postupne klesá a od roku 2005 je New York najbezpečnejším z 25 najväčších amerických miest. V roku 2002 tu bola kriminalita na rovnakej úrovni ako v meste Provo v Utahu a New York bol na 197. mieste z 216 amerických miest s viac ako 100 000 obyvateľmi. Násilná trestná činnosť poklesla medzi rokmi 1993 a 2005 o 75 % v období, keď na federálnej úrovni dochádzalo k nárastu. V roku 2005 klesol počet vrážd na najnižšiu úroveň od roku 1963. V roku 2007 bolo spáchaných menej ako 500 vrážd, čo je prvýkrát od roku 1963, kedy začali byť publikované tieto štatistiky.
Sociológovia a kriminológovia sa v dôvodoch dramatického poklesu kriminality v New Yorku nezhodujú. Podľa niektorých tvrdení je to taktika New York City Police Department, napríklad program CompStat a teórie rozbitých okien. Podľa iných názorov je dôvodom koniec epidémie cracku a demografické zmeny.
V New Yorku pôsobilo niekoľko známych skupín organizovaného zločinu. Prvými boli Forty Thieves a Roach Guards pôsobiace vo štvrti Five Points v 20. rokoch 19. storočia. V 20. storočí tu pôsobila mafia ovládaná Piatimi rodinami. Gangy ako Black Spades vznikali v New Yorku na konci 20. storočia.
Školstvo.
Systém verejných škôl v New Yorku, ktorý spravuje New York City Department of Education, je najväčší v Spojených štátoch. Približne 1,1 milióna študentov navštevuje viac ako 1 200 škôl prvého a druhého stupňa. V meste funguje asi 900 ďalších súkromných a cirkevných škôl, pričom niektoré z nich patria medzi najprestížnejšie v celých Spojených štátoch. Hoci sa New York bežne neoznačuje ako univerzitné mesto, študuje tu približne 594 000 študentov vysokých škôl, čo je najviac v Spojených štátoch. V roku 2005 mali tri pätiny obyvateľov Manhattanu vysokoškolské vzdelanie a jedna štvrtina absolvovala nadväzujúce štúdium, vďaka čomu patrí Manhattan medzi oblasti s najväčším podielom vysokoškolsky vzdelaných obyvateľov v Spojených štátoch. City University of New York je treťou najväčšou verejnou vysokou školou v Spojených štátoch. V meste pôsobí verejná Fashion Institute of Technology, ktorá je súčasťou State University of New York. Medzi najznámejšie súkromné vysoké školy patria Barnard College, Columbia University, Cooper Union, Fordham University, New York University, The New School a Yeshiva University.
New York je centrom medicínskeho a biologického výskumu. Udeľuje sa tu najviac postgraduálnych titulov v biológii v Spojených štátov, pôsobí tu 40 000 lekárov a 127 laureátov Nobelovej ceny pôsobilo v miestnych inštitúciách. Mesto dostáva druhú najvyššiu dotáciu od National Institutes of Health zo všetkých amerických miest. V New Yorku sídli množstvo biomedicínskych výskumných inštitúcií, napríklad Memorial Sloan-Kettering Cancer Center, Rockefeller University, SUNY Downstate Medical Center, Albert Einstein College of Medicine, Mount Sinai School of Medicine a Weill Cornell Medical College.
New York Public Library, najväčšia verejná knižnica v Spojených štátoch, má pobočky na Manhattane, v Bronxe a na Staten Islande. V Queense sídli Queens Borough Public Library, čo je druhá najväčšia americká verejná knižnica. V Brooklyne sídli Brooklyn Public Library. V rámci New York Public Library pôsobí niekoľko výskumných inštitúcií, napríklad Schomburg Center for Research in Black Culture.
V New Yorku sa nachádza mnoho z najelitnejších a najexkluzívnejších súkromných škôl v krajine. Patrí medzi ne napríklad Brearley School, Dalton School, Spence School, The Chapin School, Nightingale-Bamford School, Convent of the Sacred Heart na Upper East Side; Collegiate School a Trinity School na Upper West Side; Horace Mann School, Ethical Culture Fieldston School a Riverdale Country School v Riverdale v Bronxe; a Saint Ann's School v Brooklyn Heights v Brooklyne. Taktiež niektoré verejné školy sú považované za najlepšie v krajine, napríklad Hunter College High School, Stuyvesant High School, The Bronx High School of Science, Brooklyn Technical High School, Bard High School Early College, Townsend Harris High School a LaGuardia High School.
Doprava.
Hromadná doprava je v New Yorku prevažujúcou formou dopravy. Približne jedna tretina amerických používateľov hromadnej dopravy a tretina používateľov železnice žijú v New Yorku a okolitých predmestiach. Vo zvyšku krajiny naopak pre dochádzanie do práce používa 90 % obyvateľov automobily. New York je jediným mestom Spojených štátov, kde väčšina domácností nevlastní automobil. Na Manhattane ho nevlastní 75 % obyvateľov, kým celoštátny priemer je len 8 %. Priemerný obyvateľ New Yorku strávi dochádzaním do práce jeden týždeň v roku, teda 38,4 minúty denne, čo je najviac z veľkých amerických miest.
Newyorské metro je najväčším systémom metra na svete čo do počtu staníc, ktorých je 468. Ročne prepraví metro 1,5 miliardy cestujúcich, čo je tretí najväčší počet na svete. Newyorské metro je unikátne tým, že väčšina liniek je v prevádzke 24 hodín denne, čo kontrastuje s londýnskym, parížskym či tokijským metrom, ktoré sú v noci uzavreté.
Verrazano-Narrows Bridge je najdlhší visutý most v Spojených štátoch. Hollandov tunel bol prvým mechanicky odvetrávaným tunelom určeným pre automobily na svete. V meste je prevádzkovaných asi 12 000 charakteristických žltých taxíkov. Roosevelt Island je s Manhattanom spojený lanovkou a Manhattan je s ďalšími miestami vnútri aj mimo hraníc mesta spojený trajektami.
New York má najväčšiu flotilu autobusov v Spojených štátoch. Železničná sieť spájajúca predmestské oblasti v štátoch New York, New Jersey a Connecticut má viac ako 250 staníc a 20 liniek. V New Yorku sa nachádzajú dve najrušnejšie železničné stanice Spojených štátov, Grand Central Terminal a Pennsylvania Station.
Do New Yorku smeruje najviac pasažierov medzinárodných leteckých liniek v rámci Spojených štátov. V oblasti fungujú tri veľké letiská, John F. Kennedy International, Newark Liberty International a LaGuardia a plánuje sa rozšírenie Stewart International Airport, v blízkosti Newburghu. Tieto tri letiská v roku 2005 využilo asi 100 miliónov cestujúcich a vzdušný priestor nad New Yorkom tak bol najhustejších v Spojených štátoch. Približne štvrtina Američanov, ktorí leteli v roku 2005 do zahraničia, využila letiská JFK a Newark.
Vďaka masívnemu využívania hromadnej dopravy, viac ako 120 000 cyklistom a mnohým peším je New York energeticky najefektívnejším veľkým mestom v Spojených štátoch. Kým v Spojených štátoch je pešia chôdza a jazda na bicykli využívaná ako forma dopravy v 8 % prípadov, v New Yorku to je 21 %.
New York má tiež sieť diaľnic, ktoré spájajú mesto s New Jersey, Westchester County, Long Islandom a Connecticutom. Tieto diaľnice využívajú na dochádzanie milióny obyvateľov a sú tu teda bežné dopravné zápchy, najmä počas dopravnej špičky. George Washington Bridge je považovaný za jeden z najvyťaženejších mostov na svete.
Pre Manhattan je charakteristické delenie ulíc na "streets" vedúce z východu na západ a "avanues" vedúce zo severu na juh. Veľa newyorských ulíc je celosvetovo známych, napríklad Fifth Avenue s luxusnými obchodmi, Wall Street ako sídlo burzy, alebo Broadway ako sídlo muzikálových divadiel.
Partnerské mestá.
New York má jedenásť partnerských miest, z ktorých deväť je členmi Sister Cities International.

</doc>
