<doc id="19251" url="https://sk.wikipedia.org/wiki?curid=19251" title="Počítač">
Počítač

Počítač (iné názvy: komputer, kompúter, computer; v slangu: "komp(ík)"; ) je zariadenie alebo stroj na realizáciu výpočtov alebo riadenie operácií vyjadriteľných číselnými alebo logickými výrazmi. Počítače sa skladajú z komponentov, ktoré vykonávajú čiastkové, dobre definované funkcie. Komplexné vzťahy medzi týmito komponentmi dávajú počítačom schopnosti spracovávať informácie. Ak je správne na konfigurovaný (aj správne naprogramovaný), možno počítač použiť na reprezentáciu aspektu problému alebo časti systému (pozri napríklad modelovanie). Ak sa takto nakonfigurovanému počítaču dodajú vhodné vstupné údaje, môže automaticky problém vyriešiť alebo predvídať správanie systému. 
Vedná disciplína, zaoberajúca sa teóriou, konštrukciou a použitím počítačov, sa nazýva veda o počítačoch alebo "počítačová veda". Súbor vedeckých disciplín a špeciálnych postupov pri spracovaní informácií, spravidla využívajúci počítače, sa nazýva informatika. Schopnosť človeka komunikovať s počítačom využívaním znalostí o jeho technickom (hardvéri) a programovom vybavení (softvéri) a o informačných technológiách sa nazýva počítačová gramotnosť.
Etymológia.
Slovo "computer" sa v angličtine pôvodne používalo na označenie osoby zaoberajúcej sa umením počítať (hoci sa toto použitie v USA a UK v súčasnosti už vytráca). Oxfordský slovník angličtiny uvádza prvé použitie tohto slova na označenie mechanického počítacieho zariadenia v roku 1897. V roku 1946 bolo zavedených niekoľko prídavných mien umožňujúcich rozlíšiť medzi typmi takéhoto zariadenia. Tieto prídavné mená boli: analógový (v princípe nie digitálny, teda aj mechanický), digitálny a elektronický. Podľa Online etymologického slovníka prvé použitie pojmu počítač v súčasnom zmysle ako "programovateľný digitálny elektronický počítač" ("programmable digital electronic device for performing mathematical or logical operations") pochádza z roku 1945, teda z obdobia keď boli vyrobené prvé takéto počítače (napr. ENIAC v roku 1946). Teoreticky rovnocenné je pomenovanie Turingov stroj používané od roku 1937. V súčasnosti je tento význam ("programovateľný digitálny elektronický počítač") jediný, ktorý sa spája so slovom počítač. Je preto zbytočné sa pri definíciách vracať k histórii a rozdeľovať počítače na analógové a digitálne, pretože tie prvé prakticky zanikli v minulom tisícročí. 
História.
Pred vznikom elektronických počítačov (najprv analógových, potom digitálnych) existovali mechanické pomôcky na uľahčenie počítania. Počítadlo (abakus), ktorý slúžil na sčítanie a odčítanie sa používa už asi 5 000 rokov. Spôsob, akým sa ešte v stredoveku delilo sa nazýval galejným. Jediná pomôcka, ktorá ho zjednodušovala boli tabuľky už vypočítaných hodnôt. Najstaršia takáto tabuľka, ktorá sa zachovala, pochádza zo 17. storočia pred naším letopočtom. Neskôr sa postupne začali objavovať dômyselnejšie tabuľky, ktoré slúžili napríklad na výpočet dráhy nebeských telies. Išlo hlavne o tabuľky druhých a tretích mocnín a trigonometrických funkcií. Mechanickou pomôckou, ktorá významným spôsobom ovplyvnila vznik ďalších mechanických strojov, boli Napierove kosti (zverejnené až po jeho smrti v roku 1617), ktoré umožňovali násobiť a deliť, ale dá sa pomocou nich zistiť aj druhá odmocnina. John Napier bol aj autorom myšlienky, ktorá viedla k zostrojeniu logaritmického pravítka. Zdokonaľovaniu a vývoju nových mechanických kalkulátorov sa venovali aj významní matematici ako Blaise Pascal (1642), Wilhelm Gottfried von Leibniz (1673). Významným predchodcom priekopníkom počítačov bol  Charles Babbage, ktorý v 19. storočí vymyslel základné princípy fungovania mechanického, programovateľného stroja pre riešenie zložitých výpočtov.
Od mechanických kalkulátorov bol však ešte dlhá cesta k elektronickej kalkulačke tak ako ju poznáme dnes. Ako sa ukázalo neskôr dôležité bolo využiť práve elektrické namiesto mechanických zákonitostí. Na základe myšlienky James Thompson, brata Lorda Kelvina z roku 1886 (princíp analógie meranej elektrickej veličiny a mechanického posunu) zostrojil v roku 1930 Vannevar Bush analógový počítač, ktorý dokázal riešiť diferenciálne rovnice s osemnástimi nezávislými premennými.
Za počítače v súčasnom slova zmysle, teda také ktorých princíp prevodu problému na čísla (digitálny počítač) sa používa doteraz, možno považovať elektromechanické počítače nultej generácie. Založené sú na myšlienke, ktorú v roku 1937 prezentoval Claude Shannon, keď demonštroval, že výpočty Boolovej algebry možno realizovať pomocou elektromagnetických relé. Za počítače prvej generácie sa označujú počítače skonštruované pomocou vákuových elektrónok. Za priamych predchodcov súčasných univerzálnych plne elektronických počítačov možno považovať napríklad elektrónkový ENIAC, na vývoji ktorého sa počas druhej svetovej vojny v Británii podieľal Alan M. Turing. Američan John von Neumann v tomto období navrhol schému počítača, ktorá je používaná dodnes. 
Všeobecné princípy.
Počítače môžu fungovať na základe pohybu mechanických častí, elektrónov, fotónov, kvantových častíc alebo akéhokoľvek iného dobre pochopeného fyzikálneho javu. Hoci boli zostavené počítače, fungujúce na základe rôznych princípov, takmer všetky populárne typy počítačov používajú elektronické prvky.
Počítače môžu "priamo" modelovať riešenú úlohu v tom zmysle, že riešený problém je mapovaný tak presne, ako je to možné na skúmaný fyzikálny jav. Napríklad tok elektrónov možno použiť na modelovanie toku vody priehradou. Takéto počítače, ktoré modelovali fyzikálne veličiny analógovou veľkosťou prúdu alebo napätia (analógové počítače) boli bežne používané v 60. rokoch 20. storočia, ale dnes sú zriedkavé.
Vo väčšine dnešných počítačov sa problém prevedie na jeho číselnú (digitálnu) matematickú reprezentáciu tak, že sa všetky relevantné informácie prevedú zvyčajne do dvojkovej číselnej sústavy. Všetky operácie nad takýmito údajmi sa redukujú na jednoduchú booleovskú algebru.
Na reprezentáciu booleovských operácií sa používajú hradlá elektronických obvodov. Keďže väčšina matematických operácií je redukovateľná na booleovské operátory, elektronický počítač je schopný riešiť množstvo matematických problémov (a spracovávať informácie, ktoré je možné transformovať na matematické úlohy) veľmi rýchlo. Základnú myšlienku, ktorá umožnila vznik moderných "digitálnych" (číslicových) počítačov, formálne izoloval a opísal Claude E. Shannon.
Počítače nie sú schopné riešiť všetky matematické problémy. Alan Turing identifikoval problémy riešiteľné na počítači, čím položil základy teoretickej informatiky.
Po dokončení výpočtu môže byť výsledok zobrazený používateľovi na výstupe pomocou výstupných zariadení ako svetelné žiarovky, LED diódy, monitory a tlačiarne.
Noví používatelia, obzvlášť deti, majú problém pochopiť dôležitú vec, že počítač je iba stroj a nemôže „myslieť“, ani „pochopiť“ to, čo zobrazuje. Počítač jednoducho vykonáva operácie na vopred naprogramovaných štruktúrach, ktoré sa potom prekladajú do ľubovoľnej formy na výstupnom zariadení. Na rozdiel od počítača je ľudský mozog schopný rozpoznať vzory a znaky a priradiť im význam. Všetko, čo počítač robí, je, že vopred určeným spôsobom manipuluje s elektrónmi; doteraz nie je známy spôsob, ako úspešne napodobňovať ľudské chápanie alebo sebauvedomenie. Pozri umelá inteligencia.
Exponenciálny rast použitia počítačov.
Od začiatku využívania polovodičových prvkov sa kapacita počítačov (tu vo význame počet inštrukcií spracovaných za sekundu na 1000 dolárov) zdvojnásobila každých 18-24 mesiacov. Gordon E. Moore, spoluzakladateľ spoločnosti Intel prvýkrát opísal tento trend vo vývoji počítačov v roku 1965. Jeho pozorovanie, že zložitosť integrovaných obvodov sa zdvojnásobuje približne každých 18 mesiacov, pričom cena ostáva konštantná, sa stalo známe ako Moorov zákon. Toto empirické pravidlo platí do súčasnosti (2020). Ruka v ruke s nárastom kapacity na jednotku ceny išiel aj dramatický proces miniaturizácie. Prvé elektronické počítače ako ENIAC (1946) boli obrovské zariadenia s hmotnosťou ton, ktoré zaberali celé miestnosti, a ktorých fungovanie vyžadovalo pozornosť niekoľkých operátorov. Boli také drahé, že si ich mohli dovoliť iba vlády a veľké výskumné organizácie, a boli považované za také exotické, že ich stačilo iba zopár na uspokojenie globálneho dopytu. Na rozdiel od nich sú dnešné počítače rádovo rýchlejšie, lacnejšie, menšie a je možné ich nájsť takmer všade. Exponenciálny rast použitia počítačov sťažuje klasifikáciu počítačov, pretože moderné počítače sú rádovo rýchlejšie ako skôr používané zariadenia.
Klasifikácia počítačov.
Klasifikácia podľa zamýšľaného použitia.
Táto klasifikácia sa zvykne používať iba pre zariadenia dostupné v súčasnosti. Rýchly vývoj v oblasti informačných technológií znamená, že sa neustále nachádzajú nové využitia počítačov a aktuálne definície rýchlo zastarávajú. Mnohé triedy počítačov, ktoré sa už nepoužívajú, ako napríklad diferenciálne analyzátory, sa v takýchto zoznamoch bežne neuvádzajú. Na jednoznačnú definíciu slova "počítač" sú potrebné iné klasifikačné schémy..
Klasifikácia podľa implementovanej technológie.
Jednoznačnejší prístup klasifikácie počítačov je založený na implementovanej technológii. Najranejšie počítače boli čisto mechanické. V 30. rokoch 20. storočia sa používali elektromechanické komponenty (relé) známe z telekomunikácií a v 40. rokoch prvé čisto elektronické počítače pozostávali z elektrónok. V 50-60. rokoch boli elektrónky postupne nahradené tranzistormi a v neskorých 60. rokoch polovodičovými integrovanými obvodmi (kremíkové čipy), ktoré zostali hlavnými prvkami do súčasnosti.
Takýto opis implementovaných technológií nie je vyčerpávajúci; pokrýva iba hlavný prúd vývoja. Počas vývoja počítačov bolo skúmaných a zanechaných veľa exotických technológií. Napríklad boli zostavené ekonomické modely za pomoci vody tečúcej spletitými kanálmi a v medzi rokmi 1903 a 1909 vyvinul Percy E. Ludgate návrh programovateľného analytického stroja založeného na technológii pletenia, kde boli premenné obsiahnuté v člnkoch.
V súčasnosti prebieha snaha o vyvinutie počítača pracujúceho na optickom princípe namiesto elektrického (optický počítač). Tiež sa skúma možnosť využitia DNA pri výpočtovom procese (DNA počítač). Jedným z radikálne nových oblastí výskumu s dramatickými možnosťami je výskum využitia kvantových technológií v informatike, ale v súčasnosti je v ranom štádiu (kvantový počítač).
Klasifikácia podľa konštrukčných vlastností.
Moderné počítače kombinujú rôzne základné konštrukčné vlastnosti, ktoré vynašli rôzni ľudia v priebehu mnohých rokov. Tieto vlastnosti sú často nezávislé od implementovanej technológie. Celkové schopnosti moderných počítačov sú závislé od spôsobu, akým tieto vlastnosti spolupracujú. Ďalej sú uvedené niektoré z najdôležitejších konštrukčných vlastností.
Digitálne verzus analógové.
Základným rozhodnutím pri navrhovaní počítača je, či má byť digitálny alebo analógový. Digitálne počítače pracujú s diskrétnymi číselnými alebo symbolickými hodnotami, kým analógové počítače pracujú so spojitými dátovými signálmi. Od 40. rokov 20. storočia sa stali digitálne počítače zďaleka najrozšírenejšími, hoci analógové sa stále používajú na niektoré špeciálne účely ako riadenie v robotike a cyklotrónoch. Iné prístupy ako pulzné počítače a kvantové počítače sú možné, ale buď sa používajú na špeciálne účely, alebo sú stále experimentálne.
Binárne verzus desiatkové.
Dôležitým krokom vo vývoji bolo zavedenie dvojkovej (binárnej) sústavy pre vnútornú reprezentáciu čísel. To odstránilo potrebu komplexných mechanizmov posúvania bitov, ktorú mali počítače pracujúce v iných číselných sústavách (napríklad desiatkovej). Prijatie dvojkovej sústavy znamenalo zjednodušenie návrhu a implementácie aritmetických a logických operácií.
Programovateľnosť.
Možnosť programovať počítač – poskytnúť mu množinu inštrukcií, ktorú má vykonať – bez toho, aby bolo potrebné zmeniť konfiguráciu stroja, je fundamentálnou vlastnosťou počítača. Významným prínosom v tejto oblasti bolo dynamické riadenie výpočtovej cesty programu. Umožnilo to počítaču rozhodnúť o poradí, v ktorom sa vykonajú inštrukcie, napríklad na základe závislostí počítaných údajov.
Ukladanie údajov.
V priebehu výpočtu je často potrebné si zapamätať okamžité hodnoty pre použitie v ďalších výpočtoch. Výkonnosť počítača je do veľkej miery závislá na rýchlosti, s akou je schopný čítať a zapisovať údaje do tejto pamäte a možnosti počítača od jej veľkosti. Pôvodne sa pamäť používala pre okamžité hodnoty, ale v 40. rokoch 20. storočia bolo navrhnuté, aby v nej bol uložený aj program. Tento krok viedol k vývoju prvých počítačoch s programom v pamäti, typu, ktorý používame dodnes.
Klasifikácia podľa schopností.
Snáď najlepším spôsobom klasifikácie počítačov je podľa ich vnútorných schopností, nie podľa ich použitia, implementovanej technológie či konštrukčných vlastností. Počítače môžeme na základe schopností rozdeliť do troch typov: jednoúčelové zariadenia, ktoré môžu vykonávať iba jednu funkciu (napr. Mechanizmus z Antikytéry, 87 pred Kr. a predpovedač prílivu Lorda Kelvina, 1876), jednoúčelové zariadenia schopné vykonávať viac funkcií (napr. Diferenčný stroj č. 1 Charlesa Babbagea, 1832 a Diferenčný analyzátor Vannevara Busha, 1932) a nakoniec dnes používané všeobecné zariadenia. V histórii sa slovom počítač označovali všetky typy zariadení, ale súčasné použitie zvyčajne obmedzuje termín na všeobecné počítače.
Všeobecné počítače.
Z definície, všeobecný počítač môže riešiť akýkoľvek algoritmizovateľný problém vyjadriteľný v rámci praktických obmedzení určených kapacitou pamäte, veľkosťou programu, rýchlosťou vykonania programu a spoľahlivosti stroja. Alan Turing v roku 1934 dokázal, že všeobecný počítač po zadaní správneho programu môže emulovať správanie akéhokoľvek iného všeobecného počítača. Tento matematický dôkaz bol čisto teoretický, keďže v tej dobe neexistoval žiaden všeobecný počítač. Dôsledky dôkazu sú však zásadného charakteru; napríklad ktorýkoľvek súčasný všeobecný počítač by bol schopný emulovať, hoci pomaly, akýkoľvek všeobecný počítač, ktorý môžeme skonštruovať v budúcnosti.
Počítače so schopnosťami všeobecného počítača sa nazývajú turingovo úplné a tento stav sa používa ako prahová možnosť schopností súčasného počítača. Definícia je však problematická. Pre niekoľko počítacích strojov triviálnej konštrukcie bola dokázaná turingova úplnosť. Počítač Z3, ktorý vyvinul v roku 1941 Konrad Zuse bol prvým počítačom, ktorému bola dokázaná turingova úplnosť (v roku 1998). Hoci Z3 a iné rané zariadenia sú turingovo úplné, sú ako počítače nepraktické. Spadajú do oblasti, ktorá sa žartom prezýva Turingova dechtová diera – „miesto, kde je čokoľvek možné, ale nič zaujímavé pre prax“ (The Jargon File). Moderné počítače sú viac ako teoreticky všeobecné, sú schopné všeobecne riešiť praktické úlohy. Moderné digitálne elektronické všeobecné počítače sa vyvinuli za prispenia mnohých ľudí počas obdobia od polovice 30. rokov 20. storočia do konca 40. rokov, kedy boli zostavené mnohé stroje, ktoré mali blízko turingovej úplnosti (ABC, ENIAC, Harvard Mk I, Colossus atď., pozri História hardvéru). O všetkých týchto strojoch sa hovorilo v určitom zmysle ako o prvom počítači, ale všetky mali obmedzenú použiteľnosť ako všeobecný počítač a ich konštrukcia bola prekonaná.
Počítače s programom v pamäti.
Koncom štyridsiatych rokov bol vyvinutý a zdokumentovaný prvý návrh počítača s programom v pamäti v Mooreovej škole elektrotechniky na Pennsylvánskej univerzite. Prístup opísaný týmto dokumentom sa stal známy ako von Neumannova architektúra po jej jedinom uvedenom autorovi Johnovi von Neumannovi, hoci návrh prakticky vyvinuli iní z Mooreovej školy. Von Neumannova architektúra riešila inherentné konštrukčné problémy ENIACu, ktorý bol vtedy vo výrobe, tak, že uchovávala program stroja v jeho vlastnej pamäti. Von Neumann tento návrh sprístupnil iným výskumníkom krátko na to, ako bol ENIAC v roku 1946 ohlásený. Vyvinuli sa plány na konštrukciu návrhu na Mooreovej škole—stroja zvaného EDVAC. EDVAC nebol funkčný do roku 1953 kvôli technickým problémom pri implementácii spoľahlivej pamäte. Iné výskumné inštitúcie, ktoré dostali kópie návrhu, vyriešili technické problémy implementáciou funkčnej pamäte predtým, ako sa to podarilo Mooreovmu tímu a implementovali vlastné počítače s programom v pamäti. Prvých 5 počítačov s programom v pamäti podľa poradia prvého úspešného spustenia, implementovaných podľa von Neumennovej architektúry, bolo:
Návrh s programom v pamäti definovaný von Neumannovou architektúrou nakoniec umožnil počítačom s prehľadom využiť ich všeobecný potenciál. Uložením programu do pamäte boli umožnené rýchle „skoky“ z jednej inštrukcie na inú na základe výsledku definovanej podmienky. Táto podmienka zvyčajne závisela na hodnote vypočítanej v medzikroku výpočtu, čo umožnilo dynamický proces výpočtu. Bolo tiež možné program počas vykonávania v pamäti prepísať, čo je mocný nástroj, ktorý treba využívať opatrne. Tieto schopnosti sa stali základom moderného počítača.
Pre upresnenie, väčšina moderných počítačov sú elektronické binárne všeobecné počítače s programom uloženým v pamäti.
Počítače na špeciálne účely.
Počítače na špeciálne účely, ktoré boli populárne v tridsiatych a skorých štyridsiatych rokoch neboli úplne nahradené všeobecnými počítačmi. Keďže cena a veľkosť počítačov klesla a schopnosti sa zvýšili, bolo ekonomicky výhodné ich použiť pre špeciálne aplikácie; vrátane domácich a priemyselných aplikácií – mobilný telefón, videorekordér, automobilové zapaľovacie systémy atď. v súčasnosti používajú počítače na špeciálne účely.
V niektorých prípadoch sú tieto počítače turingovo úplné (videohry, PDA), ale mnohé sú predprogramované pri výrobe a iba zriedka, ak vôbec, preprogramované. Program, ktorý vykonávajú sa často nachádza v ROM pamäti, ktorá by musela byť vymenená, aby sa fungovanie stroja zmenilo. Počítače vložené v rámci iných počítačov sa bežné nazývajú mikroovládačmi alebo vloženými (embedded) počítačmi.
Jednoúčelové počítače.
Jednoúčelové počítače boli najranejšie počítacie stroje. Po zadaní vstupov vypočítali výsledok jedinej funkcie, ktorá bola implementovaná ich mechanizmom. Všeobecné počítače takmer úplne nahradili jednoúčelové počítače a tým vzniklo úplne nové pole ľudskej pôsobnosti -- vývoj softvéru. Všeobecné počítače musia byť programované sadou inštrukcií špecificky vzhľadom na úlohu, ktorú majú vykonávať, a postupnosť týchto inštrukcií nazývame softvér. Návrh jednoúčelových zariadení a mnohých zariadení na špeciálne účely je dnes konceptuálnym cvičením, ktoré sa vykonáva návrhom špeciálneho softvéru.
Aplikácia počítačov.
Prvé elektronické digitálne počítače s ich veľkosťou a cenou zväčša vykonávali vedecké výpočty, často na podporu vojenských cieľov. ENIAC mal pôvodne počítať balistické tabuľky pre delostrelectvo, ale počítal aj neutrónové hustoty prierezu pri návrhu vodíkovej bomby. Tieto výpočty uskutočnil medzi decembrom 1945 a januárom 1946 a bolo pri tom použitých viac ako milión diernych štítkov údajov. Ukázalo sa, že návrh by zlyhal. Mnohé dnešné superpočítače sa tiež používajú na simuláciu účinkov jadrových zbraní. CSIR Mk I, prvý austrálsky počítač s programom v pamäti vyhodnocoval vzorky dažďových zrážok v spádovej oblasti Snowy Mountains pre veľký hydroelektrický projekt. Iné sa používajú v kryptoanalýze, napríklad prvý programovateľný (hoci nie všeobecný) digitálny elektronický počítač Colossus, postavený počas Druhej svetovej vojny v roku 1943. Napriek vedeckému zameraniu v začiatkoch sa počítače rýchlo rozšírili do iných oblastí.
Od začiatku bývali počítače s programom v pamäti aplikované pri obchodných problémoch. Počítač LEO s programom v pamäti postavený v J. Lyons and Co. vo Veľkej Británii bol schopný pracovať a pracoval v oblasti skladového manažmentu a na iné úlohy 3 roky predtým, ako IBM postavili ich prvý komerčný počítač s programom v pamäti. Vďaka postupnej redukcii ceny a veľkosti počítačov nachádzali použitie v stále menších organizáciách. Vynájdenie mikroprocesora v sedemdesiatych rokoch umožnilo konštrukciu lacných počítačov. V osemdesiatych rokoch bol popularizovaný osobný počítač na mnohé úlohy, vrátane knihovníctva, písania a tlače dokumentov, počítanie predpovedí a iné opakujúce sa matematické úkony vrátane tabuľkových výpočtov.
Internet.
V sedemdesiatych rokoch začali výskumníci v ústavoch v rámci USA spájať počítače pomocou telekomunikačných technológií. Tieto snahy začali v ARPA a počítačová sieť, ktorá takto vznikla, sa nazývala ARPANET. Technológie, ktoré umožnili vznik ARPANETu, sa rozširovali a vyvíjali. Po čase sa sieť rozšírila mimo akademickú sféru a stala sa známa ako internet. V deväťdesiatych rokoch umožnil vývoj technológií World Wide Webu prístup ľuďom bez technických schopností a rýchlo sa rozrástol na globálne komunikačné médium.
Fungovanie počítača.
Hoci sa počítačové technológie od čias prvých elektronických všeobecných počítačov zo štyridsiatych rokov dramaticky zmenili, väčšina stále používa von Neumannovu architektúru.
Fungovanie takéhoto počítača je principiálne pomerne jednoduché. Zvyčajne v každom hodinovom cykle prenesie počítač inštrukcie a dáta z pamäte. Inštrukcie sa vykonajú, výsledky uložia a prinesie sa ďalšia inštrukcia. Procedúra sa opakuje až do výskytu inštrukcie pre zastavenie.
Von Neumannova architektúra opisuje počítač pomocou štyroch hlavných častí: aritmeticko-logická jednotka (ALU), radiaca jednotka (CU), pamäť a vstupno/výstupné zariadenia (spoločne označované V/V). Tieto časti sú poprepájané kabelážou (zbernica) a zvyčajne synchronizované hodinami (hoci môžu byť riadené aj inými udalosťami).
Inštrukcie.
Inštrukcie počítača nemusia byť nevyhnutne výrazovo bohaté ako ľudský jazyk. Počítač pracuje s obmedzeným počtom dobre definovaných, jednoduchých, jednoznačných inštrukcií. Typickou inštrukciou, implementovanou vo väčšine počítačov, je „skopíruj obsah pamäťovej bunky 5 do pamäťovej bunky 10“, „pričítaj obsah bunky 7 k obsahu bunky 13 a ulož výsledok do bunky 20“, „ak obsah bunky 999 je 0, ďalšiu inštrukciu nájdeš v bunke 30“.
Inštrukcie sú v počítači reprezentované binárnym kódom. Napríklad kód jednej z operácií kopírovania v mikroprocesoroch radu Intel je 10110000. Inštrukčná sada podporovaná počítačom, vyjadrená vo forme čísel tak, ako je reprezentovaná v stroji, je známa ako strojový kód.
V praxi sa nepíše program priamo v strojovom kóde, ale používajú sa programovacie jazyky "vyššej úrovne", ktoré do strojového kódu automaticky prekladajú špecializované programy (interpreter alebo kompilátor). Niektoré programovacie jazyky, ako assembler, sú mapované veľmi blízko na strojový kód (jazyky "nízkej úrovne"); na druhej strane jazyky ako Prolog sú založené na abstraktných princípoch nezávislých od skutočnej reprezentácie operácií strojom (jazyky „vyššej úrovne“).
Pamäť.
Pamäť je postupnosť očíslovaných homogénnych buniek, z ktorých každá obsahuje malé množstvo informácie. Informáciou môže byť inštrukcia, ktorá hovorí počítaču, čo má robiť. Bunka môže obsahovať údaje, ktoré počítač potrebuje na vykonanie inštrukcie. Ľubovoľná bunka môže obsahovať inštrukciu alebo údaj a reprezentácia uloženej hodnoty môže byť v čase odlišná.
Vo všeobecnosti je možné obsah ktorejkoľvek pamäťovej bunky kedykoľvek zmeniť.
Veľkosť jednotlivej bunky a počet buniek sa medzi rôznymi počítačmi výrazne líši, ako aj technológie použité na implementáciu pamäte—od elektromechanických relé, cez ortuťou naplnené tuby (a neskôr pružiny) v ktorých sa formujú akustické impulzy, jednotlivé tranzistory až po integrované obvody s miliónmi tranzistorov a kondenzátorov na jedinom čipe.
Procesor.
Aritmeticko-logická jednotka (ALU) je zariadenie, vykonávajúce jednotlivé operácie ako aritmetické operácie (sčítanie, odčítanie atď.), logické operácie (and, or, not) a operácie porovnania (napr. porovnanie rovnosti dvoch bajtov). Toto je jednotka, ktorá vykonáva výpočty.
Radiaca jednotka.
Radiaca jednotka (CPU) sleduje, ktoré bajty v pamäti obsahujú aktuálne vykonávanú inštrukciu, hovorí aritmeticko-logickej jednotke, ktorú operáciu má vykonať, získava informácie (z pamäte), ktoré sú potrebné na jej vykonanie a prenáša výsledok naspäť na správne miesto v pamäti. Po dokončení tohto cyklu sa prejde na ďalšiu inštrukciu (zvyčajne sa nachádza v ďalšej pamäťovej bunke—na ďalšej adrese, v prípade, že nenastala inštrukcia skoku oznamujúca počítaču, že ďalšia informácia sa nachádza na inom mieste). Keď hovoríme o pamäti, pri hľadaní aktuálnej inštrukcie je možné použiť niekoľko adresných modelov určenia relevantnej adresy. Niektoré základné dosky tiež podporujú dva alebo viac procesorov. Počítačové servery často využívajú dva a viac procesorov na zvýšenie výkonu.
Vstup a výstup.
V/V umožňuje počítaču výmenu informácií s vonkajším svetom. Existuje široké spektrum V/V zariadení, od známej klávesnice, myši, monitora a tlačiarne po menej zvyčajné ako skener, webkamera a dotyková obrazovka.
Všetky vstupné zariadenia charakterizuje to, že kódujú (konvertujú) určitý druh informácie na dáta, ktoré je schopný počítač ďalej spracovať. Výstupné zariadenia zasa dekódujú dáta na informáciu, ktorá je zrozumiteľná používateľovi. V tomto zmysle je počítač príkladom systému spracovania dát.
Architektúra.
Súčasné počítače integrujú aritmeticko-logickú jednotku a riadiacu jednotku do jediného integrovaného obvodu známeho ako Centrálna procesná jednotka alebo CPU. Počítačová pamäť sa zvyčajne nachádza na niekoľkých integrovaných obvodoch v blízkosti CPU. Prevažnú väčšinu hmotnosti počítača tvoria pomocné systémy (napríklad zdroj napätia) alebo V/V zariadenia.
Niektoré veľké počítače sa líšia od hore uvedeného modelu v jednom bode—majú viaceré CPU pracujúce súčasne. Navyše sa niekoľko počítačov používaných prevažne na výskumné a vedecké účely od modelu významne líšili, ale našli len malé komerčné uplatnenie, pretože ich programovací model nebol štandardizovaný.
Programy.
Počítačové programy sú veľké zoznamy inštrukcií na vykonanie počítačom, zvyčajne s tabuľkami dát. Mnohé počítačové programy obsahujú milióny inštrukcií a mnohé z nich sa vykonávajú opakovane. Typický moderný osobný počítač (v roku 2003) je schopný vykonať 2-3 miliardy inštrukcií za sekundu. Počítače nezískavajú výnimočné schopnosti vďaka vykonávaniu komplexných operácií. Namiesto toho vykonávajú milióny jednoduchých inštrukcií, ktoré zostavujú ľudia známi ako programátori.
V súčasnosti sa zdá, že počítače sú schopné vykonávať niekoľko programov súčasne. Toto sa nazýva multitasking. V skutočnosti CPU vykonáva inštrukcie z jedného programu, po krátkom časovom intervale sa prepne, a vykonáva inštrukcie druhého atď. až sa dostane opäť k prvému. Tak vzniká dojem viacerých programov bežiacich súčasne zdieľaním času CPU medzi programami. Podobá sa to na ilúziu pohybu pri premietaní filmu ako rýchleho sledu obrázkov. Operačný systém je program, ktorý má zvyčajne na starosti zdieľanie času.
Operačný systém.
Keď počítač beží, potrebuje vykonávať program, či už preň existuje užitočná práca alebo nie. V typickom stolovom počítači je takýto program operačný systém (OS). Operačný systém rozhoduje, ktoré programy sa budú vykonávať, kedy, a aké zdroje (ako pamäť, V/V) im budú pridelené.
Operačný systém tiež poskytuje vrstvu abstrakcie nad hardvérom a poskytuje služby iným programom ako kódy („ovládače“), ktoré umožňujú programátorom písať programy bez toho, aby museli poznať detaily použitej elektroniky. Väčšina operačných systémov s vrstvou abstrakcie hardvéru tiež poskytuje štandardizované používateľské rozhranie.

</doc>
<doc id="19252" url="https://sk.wikipedia.org/wiki?curid=19252" title="Vladimír Ďaďo">
Vladimír Ďaďo

Vladimír Ďaďo (* 25. september 1948) je slovenský politik, bývalý poslanec Národnej rady Slovenskej republiky.
Vladimír Ďaďo bol zvolený za poslanca NR SR vo volebnom období 2002-2006 za KSS. Bol členom Mandátového a imunitného výboru NR SR a Výboru NR SR pre hospodárstvo, privatizáciu a podnikanie.
Po volebnom neúspechu vo voľbách v roku 2006 bol po odstúpení celého vedenia strany na čele s predsedom Jozefom Ševcom 23. júna 2006 dočasne poverený vedením strany až do konania snemu. 

</doc>
<doc id="19254" url="https://sk.wikipedia.org/wiki?curid=19254" title="Anton Danko">
Anton Danko

Ing. Anton Danko (* 14. február 1959, Krompachy) je primátor mesta Poprad. 
Život.
Po presťahovaní sa do Popradu, ukončil v roku 1978 SPŠ Strojnícku v Poprade a štúdium na VŠT Košice, Banícka fakulta v r. 19781982. Po ukončení štúdia pracoval v štátom podniku Východoslovenské. kameňolomy a štrkopiesky Spišská Nová Ves, závod Batizovce v rokoch 19831989, ako majster, vrchný majster a od roku 1987 ako riaditeľ. V rokoch 19891998 bol riaditeľom Správy telovýchovných zariadení Mesta Poprad.
Po skončení hokejovej kariéry sa stal hokejovým rozhodcom. 
Bol medzinárodným rozhodcom ľadového hokeja v rokoch 19861996.
V roku 1994 – bol rozhodcom finále Majstrovstiev sveta.
Externé odkazy.
 

</doc>
<doc id="19255" url="https://sk.wikipedia.org/wiki?curid=19255" title="Mária Demeterová">
Mária Demeterová

Mária Demeterová (* 27. apríl 1949) je bývalá poslankyňa Národnej rady Slovenskej republiky.
Mária Demeterová bola zvolená za poslankyňu NR SR vo volebnom období 20022006 za KDH. Bola členkou Mandátového a imunitného výboru NR SR, Výboru NR SR pre sociálne veci a bývanie a Výboru NR SR pre európske záležitosti. Je koordinátorka projektu Zachráňme životy. Pôsobí v predstavenstve Katolíckeho hnutia žien Slovenska.

</doc>
<doc id="19256" url="https://sk.wikipedia.org/wiki?curid=19256" title="Ferdinand Devínsky">
Ferdinand Devínsky

Prof. Ing. Ferdinand Devínsky, DrSc. (* 17. august 1947, Bratislava) je slovenský farmaceutický chemik, univerzitný profesor. Bol poslancom Národnej rady Slovenskej republiky.
V rokoch 19972003 bol rektorom Univerzity Komenského v Bratislave.
Ferdinand Devínsky bol zvolený za poslanca NR SR vo volebnom období 20022006 za SDKÚ ako nestraník. Bol predsedom Výboru NR SR pre vzdelanie, vedu, šport a mládež, kultúru a médiá a členom Stálej delegácie NR SR do Parlamentného zhromaždenia Rady Európy.
Spolupráca s ŠtB.
Podľa informácií denníka SME Devínsky spolupracoval s ŠtB a stáž na univerzite v Londýne mala byť pre neho natoľko dôležitá, že bol ochotný s tajnou službou spolupracovať. ŠtB Devínskeho inštruovala, ako má sledovať kolegov. V článku denníka SME sa uvádza, že prvýkrát Štátna bezpečnosť oslovila učiteľa na Farmaceutickej fakulte Univerzity Komenského Ferdinanda Devínskeho v roku 1981, keď mal 34 rokov. Už vtedy mal ísť na stáž do Londýna, z cesty však zišlo. Po druhýkrát prišla v roku 1986, keď sa už cesta podarila. V kontakte s eštebákmi zostal Devínsky podľa jeho pražského spisu až do roku 1989.

</doc>
<doc id="19257" url="https://sk.wikipedia.org/wiki?curid=19257" title="Ján Drgonec">
Ján Drgonec

Doc. JUDr. Ján Drgonec, DrSc. (* 20. apríl 1952) je slovenský ústavný právnik, emeritný sudca Ústavného súdu Slovenskej republiky, bývalý poslanec Národnej rady Slovenskej republiky a bývalý člen Súdnej rady Slovenskej republiky. Je advokátom.
Raná kariéra.
Právo vyštudoval na Univerzite Komenského v Bratislave. Potom pôsobil 15 rokov (1977 – 1992) ako vedecký pracovník Ústavu štátu a práva Slovenskej akadémie vied. Začínal ako interný vedecký ašpirant a skončil vo funkcii vedúceho oddelenia občianskeho a obchodného práva. Ako najmladší právnik v Československu tam v roku 1991 získal vedeckú hodnosť DrSc.
Ústavný súd Slovenskej republiky.
Ján Drgonec vykonával od 21. januára 1993 do 21. januára 2000 funkciu sudcu Ústavného súdu Slovenskej republiky. 
Ďalšia kariéra.
V rokoch 2002 – 2007 bol členom Súdnej rady Slovenskej republiky vymenovaným vládou Slovenskej republiky. Vo volebnom období 2002 – 2006 bol zvolený za poslanca Národnej rady Slovenskej republiky za Alianciu nového občana. V máji 2005 z Aliancie nového občana vystúpil a pôsobil ďalej ako nezávislý poslanec. Bol predsedom Ústavnoprávneho výboru Národnej rady Slovenskej republiky a členom Výboru Národnej rady Slovenskej republiky pre nezlučiteľnosť funkcií.
V marci 2023 sa rozhodol kandidovať na prezidenta SR..
Publikačná činnosť.
Ján Drgonec ja autorom rozsiahleho komentára k Ústave Slovenskej republiky (vyd. 2004, 2007, 2012, 2015). Napísal diela týkajúce sa práv a slobôd ľudí "(Základné práva a slobody podľa Ústavy Slovenskej republiky. Zväzok 1", 1997; "Základné práva a slobody podľa Ústavy Slovenskej republiky. Zväzok 2", 1999; "Sloboda prejavu a sloboda po prejave", 2013), slovenského ústavného súdnictva ("Konanie pred Ústavným súdom Slovenskej republiky", 2008, 2012; "Ochrana ústavnosti Ústavným súdom Slovenskej republiky", 2010), mediálneho práva ("Tlačové právo na Slovensku", 1995; "Základy masmediálneho práva", 2008). Okrem odbornej literatúry napísal aj humorno-satiristické diela ako "Uzol na viazanke nesmie byť väčší ako hlava", "Sme iní ako tí pred nami" alebo "Múdri muži neskáču z mrakodrapu."

</doc>
<doc id="19258" url="https://sk.wikipedia.org/wiki?curid=19258" title="Ján Dlhopolček">
Ján Dlhopolček

PhDr. Ján Dlhopolček (* 16. máj 1952) je slovenský politik.
Komunálna politika.
Ján Dlhopolček bol zvolený vo volebnom období 2001-2005 za poslanca Trnavského samosprávneho kraja. Vo voľbách v roku 2006 bol zvolený za primátora Hlohovca.
Národná rada.
Ján Dlhopolček nastúpil 4. decembra 2003 ako náhradník na zaniknutý mandát poslanca Jozefa Brhela vo volebnom období 2002-2006 za ĽS-HZDS. Bol členom Výboru NR SR pre pôdohospodárstvo.

</doc>
<doc id="19259" url="https://sk.wikipedia.org/wiki?curid=19259" title="Erzsébet Dolník">
Erzsébet Dolník

Erzsébet Dolník (* 13. máj 1940, Bratislava – † 12. apríl 2021) bola slovenská politička maďarskej národnosti, poslankyňa Národnej rady SR a Nitrianskeho samosprávneho kraja.
Erzsébet Dolník nastúpila ako náhradníčka na zaniknutý mandát poslanca Árpáda Duku-Zólyomiho vo volebnom období 20022006 za SMK-MKP. Počas tohto obdobia bola členkou Výboru NR SR pre vzdelanie, vedu, šport a mládež, kultúru a médiá.

</doc>
<doc id="19260" url="https://sk.wikipedia.org/wiki?curid=19260" title="Miklós Duray">
Miklós Duray

RNDr. Miklós Duray (* 18. júl 1945, Lučenec – † 30. december 2022) bol slovenský politik maďarskej národnosti, člen SMK-MKP, poslanec Národnej rady Slovenskej republiky.
Život.
Strednú školu absolvoval roku 1962 vo Fiľakove. 1963 začal študovať geológiu (odbor mineralógia a petrológia) na Prírodovedeckej fakulte Univerzity Komenského v Bratislave. Počas Vpádu vojsk Varšavskej zmluvy do Česko-Slovenska mal prerušené štúdium a tak promoval až v roku 1971. V roku 1977 získal titul RNDr. 
V rokoch 1965 - 1968 bol predsedom "Klubu maďarských vysokých škôl a študentov Attila József" v Bratislave, bol jedným z organizátorov neoficiálnych letných stretnutí mládeže a v roku 1968 založil "Metodickú skupinu", ktorá koordinovala aj kluby mládeže. V tom istom roku založil a viedol "Československé združenie mládeže Maďarska" (MISZ), ktoré ministerstvo vnútra zakázalo v novembri nasledujúceho roku.
Do politiky vstúpil ako člen "Cse"hszlovákiai "Ma"gyar "Do"lgozók "K"ultúregyesülete, "Kultúrny spolok maďarských pracujúcich v Československu", v súčasnosti Maďarský spoločenský a kultúrny zväz na Slovensku ("Csemadok"), kde sa stal členom Ústredného výboru v roku 1966 a členom predstavenstva na jeden rok v roku 1968. Koncom roku 1969 Duray rezignoval na svoje funkcie v Csemadoku. Nasledujúci rok bol vylúčený z tejto organizácie.
Od roku 1972 do roku 1973 bol výskumným asistentom vo Výskumnom ústav pôdy a výživy rastlín v Bratislave a od roku 1973 do roku 1977 bol členom Geologického ústavu Slovenskej akadémie vied. Ďalších dvanásť rokov pôsobil ako geológ v Doprastave, štátnej spoločnosti pre výstavbu mostov a ciest.
V roku 1978 založil spolu s László Nagyom a Petrom Püspöky "Výbor na ochranu práv Maďarov v Československu" aby v dokumentoch, ktoré vydávali a posielali straníckym a štátnym orgánom, žiadali ochranu menšinových práv aj zmenu politického systému. Miklós Duray bol v rokoch 1983 a 1985 dvakrát vo väzení, kde podpísal Chartu 77. 
Bol organizátorom (s Lászlóm Nagyom) prvej porevolučnej politickej strany, Maďarskej nezávislej iniciatívy, ktorá vznikla už 18 novembra 1989 v Šali. 31. januára 1990 bol kooptovaný za poslanca Federálneho zhromaždenia. 
Poslancom FZ zostal i po slobodných voľbách v roku 1990. Vo voľbách do NR SR v rokoch 1994, 1998, 2002 a 2006 bol opakovane zvolený za poslanca Národnej rady Slovenskej republiky.
Miklós Duray bol zvolený za poslanca NR SR vo volebnom období 2006-2010 za SMK-MKP. Niektorí ho označujú za kontroverzného politika SMK. Bol členom Výboru NR SR pre ľudské práva, národnosti a postavenie žien.
Zomrel 30. decembra 2022.

</doc>
<doc id="19261" url="https://sk.wikipedia.org/wiki?curid=19261" title="Karol Džupa">
Karol Džupa

MUDr. Karol Džupa, CSc. (* 1. december 1952, Michalovce, ČSR, dnes Slovensko) je slovenský lekár chirurg, amatérsky historik a bývalý politik. Zaoberá sa problematikou výživy. Popri odborných prácach je autorom dvoch a spoluautorom jednej popularizačnej publikácie o výžive, biografie o Štefanovi Kukurovi, monografie o dejinách Nemocnice s poliklinikou (NsP) Štefana Kukuru v Michalovciach. a dvoch ďalších publikácií týkajúcich sa dejín Michaloviec.
Narodil sa v rodine stredoškolského pedagóga Karola Džupu. Všeobecné lekárstvo vyštudoval na Lekárskej fakulte Univerzity Pavla Jozefa Šafárika v Košiciach. Ako mladý chirurg pôsobil v Oblastnej štátnej nemocnici v Michalovciach (od roku 1991 NsP v Michalovciach a od roku 1996 NsP Štefana Kukuru v Michalovciach) pod vedením primára chirurgického oddelenia Š. Kukuru. Neskôr sa stal riaditeľom tejto nemocnice. V súčasnosti pracuje v Univerzitnej nemocnici Bratislava – Nemocnici svätého Cyrila a Metoda na Lúkach v Bratislave-Petržalke.
V rokoch 20022006 zastával funkciu poslanca Národnej rady Slovenskej republiky (NR SR), pôvodne za Hnutie za demokratické Slovensko (po roku 2003 Ľudová strana – Hnutie za demokratické Slovensko; ĽS-HZDS). Stranícky pôsobil ako predseda Okresného výboru HZDS v Michalovciach a od marca 2003 ako predseda Krajského výboru HZDS v Košiciach. Bol členom parlamentného Výboru NR SR pre zdravotníctvo. Počas parlamentnej krízy v septembri 2005, vyvolanej odchodom predsedu Aliancie nového občana (ANO) Pavla Ruska spolu s tromi poslankyňami ANO do opozície a po znefunkčnení NR SR opozíciou, K. Džupa vystúpil z ĽS-HZDS a podpísal dohodu o spolupráci s poslaneckým klubom ANO vedeným Ľubomírom Lintnerom. Po skončení volebného obdobia z aktívnej politiky odišiel.

</doc>
<doc id="19263" url="https://sk.wikipedia.org/wiki?curid=19263" title="Zoznam poslancov NR SR (1994 – 1998)">
Zoznam poslancov NR SR (1994 – 1998)

Zoznam poslancov Národnej rady Slovenskej republiky vo volebnom období 1994 – 1998 uvádza prehľad členov Národnej rady Slovenskej republiky v jej I. volebnom období, ktorí boli zvolení v parlamentných voľbách 1994. Išlo o prvé volebné obdobie parlamentu konštituované po vzniku Slovenskej republiky. Skončilo sa riadnymi parlamentnými voľbami v roku 1998. Celkovo počas tohto volebného obdobia pôsobilo 183 poslancov (vrátane náhradníkov). Z celkového počtu 150 zákonodarcov bolo vo voľbách zvolených 12 za volebný kraj hlavné mesto SR Bratislava, 50 za Západoslovenský volebný kraj, 47 za Stredoslovenský volebný kraj a 41 za Východoslovenský volebný kraj. V priebehu volebného obdobia prišlo k úmrtiu dvoch poslancov (J. Michelko a B. Kunc). Najstarším poslancom bol L. Asványi (v čase volieb 69 rokov) a najmladším R. Šepták ( v čase volieb 26 rokov). 

</doc>
<doc id="19270" url="https://sk.wikipedia.org/wiki?curid=19270" title="Cairo">
Cairo

Cairo môže byť:

</doc>
<doc id="19272" url="https://sk.wikipedia.org/wiki?curid=19272" title="Hindenburg">
Hindenburg

Hindenburg môže znamenať:

</doc>
<doc id="19273" url="https://sk.wikipedia.org/wiki?curid=19273" title="Jozef Elsner">
Jozef Elsner

Jozef Elsner (* 20. august 1960) je bývalý poslanec Národnej rady Slovenskej republiky.
Jozef Elsner bol zvolený za poslanca NR SR vo volebnom období 2002-2006 za HZDS. V roku 2003 bola strana premenovaná na ĽS-HZDS. Ešte predtým, začiatkom roku 2003, bol Jozef Elsner v skupine 11 poslancov pod vedením Vojtecha Tkáča, ktorí vystúpili z HZDS a založili novú politickú stranu Ľudová únia. V priebehu volebného obdobia však aj z tejto strany vystúpil a stal sa členom ANO. Bol členom Výboru NR SR pre pre obranu a bezpečnosť a Výboru NR SR pre pôdohospodárstvo.

</doc>
<doc id="19274" url="https://sk.wikipedia.org/wiki?curid=19274" title="Vretienka obyčajná">
Vretienka obyčajná

Vretienka obyčajná (do roku 1975: "vretienočka obyčajná", "vretienočka túžobníková"; do roku 1958: "vretenuška túžobníková", "vretenuška tavoľová"; lat. "Zygaena filipendulae") je druh motýľa z rodu vretienka (do r. 1975: vretienočka, do r. 1958: vretenuška; lat. "Zygaena") z čeľade vretienkovité (Zygaenidae). Opísal ju v roku 1758 Carolus Linné.
Z čeľade vretienkovité žije na Slovensku celkovo asi 25 druhov. Vretienka obyčajná patrí k najhojnejším druhom tejto čeľade. 
Charakteristika.
Vretienka obyčajná patrí medzi nočné motýle, ale zvyčajne ich nájdeme cez deň, preto je presnejšie ak ich priraďujeme k motýľom s dennou aktivitou.
Predné krídla jedincov sú čierno-tmavomodro sfarbené s červenými škvrnami, ktoré niekedy u niektorých jedincoch splývajú. Zadné krídla sú červené s čierno-tmavomodrým okrajovým lemom.
Bionómia.
Samička motýľa kladie vajíčka na niektoré bôbovité rastliny. Po zakuklení prečká druh zimu v podobe kukly v kokóne. Motýľ sa liahne koncom jari až začiatkom leta. Jedinci (imága) sú jedovatí.

</doc>
<doc id="19277" url="https://sk.wikipedia.org/wiki?curid=19277" title="Karol Fajnor">
Karol Fajnor

Karol Fajnor (* 19. august 1954) je slovenský politik, bývalý poslanec Národnej rady Slovenskej republiky.
Bol zvolený za poslanca Národnej rady SR vo volebnom období 20022006 za KSS, pričom pôsobil ako člen Výboru NR SR pre financie, rozpočet a menu.
Spolupráca s ŠtB.
Podľa registračných protokolov ŠtB archivovaných Ústavom pamäti národa bol od roku 1974 vedený ako dôverník, od roku 1979 ako kandidát tajnej spolupráce a v rokoch 19811985 ako agent s krycím menom "Nora", čo podľa lustračného zákona spadá do kategórie vedomej spolupráce. Fajnor, ktorý v tom čase pracoval ako palubný dôstojník na námorných lodiach v Československej plavbe dunajskej, v reakcii priznal, že bol dôverníkom ŠtB, spoluprácu v pozícii agenta však spochybnil, rovnako ako pravosť svojich podpisov a jednotlivých aktivít evidovaných v spise.

</doc>
<doc id="19278" url="https://sk.wikipedia.org/wiki?curid=19278" title="Iván Farkas">
Iván Farkas

Ing. Iván Farkas (* 2. január 1966, Nitra) je bývalý poslanec Národnej rady Slovenskej republiky a Nitrianskeho samosprávneho kraja (NSK) za stranu SMK-MKP. V roku 2017 neúspešne kandidoval na post predsedu NSK.
Iván Farkas bol zvolený za poslanca NR SR vo volebnom období 2002-2006 za SMK-MKP. Bol členom Výboru NR SR pre verejnú správu, Osobitného kontrolného výboru NR SR na kontrolu činnosti SIS, Osobitného kontrolného výboru NR SR na kontrolu činnosti NBÚ a Stálej delegácie NR SR do Parlamentného zhromaždenia Rady Európy.

</doc>
<doc id="19279" url="https://sk.wikipedia.org/wiki?curid=19279" title="Druhá viedenská arbitráž">
Druhá viedenská arbitráž

Druhá viedenská arbitráž bola medzinárodná arbitráž, ktorou 30. augusta 1940 Nemecko a Taliansko donútili Rumunsko vydať Maďarsku polovicu Transylvánie, ktorá sa odvtedy nazývala Severozápadná Transylvánia.
Následky.
V priebehu augusta rumunská vláda súhlasila aj s talianskou požiadavkou vyhovieť územným požiadavkám Bulharska. Stalo sa tak 7. septembra 1940 Zmluvou z Craiovy a Bulharsku pripadlo územie zvané "Quadrilateral" (južná časť Dobrudže).

</doc>
<doc id="19280" url="https://sk.wikipedia.org/wiki?curid=19280" title="Transylvánia">
Transylvánia



</doc>
<doc id="19281" url="https://sk.wikipedia.org/wiki?curid=19281" title="Igor Federič">
Igor Federič

Ing. Igor Federič (* 6. október 1962, Bratislava) je bývalý poslanec Národnej rady Slovenskej republiky a bývalý podpredseda strany SMER – sociálna demokracia.
Profesionálna kariéra.
Igor Federič absolvoval Stavebnú fakultu SVŠT v Bratislave. Pracoval na vrcholových manažérskych pozíciách v Coop Banke, Poisťovňi ERGO, VSP Tatry a v Slovenskom plynárenskom priemysle. V pôsobil ako člen predsedníctva strany SMER - sociálna demokracia.
Politická kariéra.
Celoštátna úroveň.
Igor Federič bol zvolený za poslanca NR SR vo volebnom období 2002-2006 za stranu SMER, ktorá od 1. januára 2005 pôsobí pod názvom SMER - sociálna demokracia. Bol predsedom Výboru NR SR pre nezlučiteľnosť funkcií a členom Výboru NR SR pre sociálne veci a bývanie. Vo voľbách v roku 2006 bol opätovne zvolený za poslanca NR SR a stal sa členom výboru NR SR pre ľudské práva a postavenie žien. Od 4. júla 2006 do 7. júla 2010 bol vedúcim Úradu vlády SR. V roku 2010 sa opäť stal poslancom Národnej rady za stranu SMER-SD . Bol podpredsedom Mandátového a imunitného výboru a členom Výboru NR SR pre financie a rozpočet.
Od roku 2016 do roku 2020 bol poslanec NR SR zvoleným za stranu SMER-SD. Kandidoval na 27. mieste. Dostal 883 platných prednostných hlasov. Pôsobil vo výbore pre financie a rozpočet a v mandátovom a imunitnom výbore NR SR.

</doc>
<doc id="19282" url="https://sk.wikipedia.org/wiki?curid=19282" title="Viedenská arbitráž">
Viedenská arbitráž

Viedenská arbitráž je označenie pre dve medzinárodné arbitráže:

</doc>
<doc id="19283" url="https://sk.wikipedia.org/wiki?curid=19283" title="Robert Fico">
Robert Fico

Doc. JUDr. Robert Fico, CSc. (* 15. september 1964, Topoľčany) je slovenský politik, predseda vlády Slovenskej republiky (20062010, 20122018 a od roku 2023) a predseda politickej strany SMER – sociálna demokracia. Svoju politickú kariéru začal v Komunistickej strane Československa (KSČ; 19861989), následne bol po Nežnej revolúcii členom Strany demokratickej ľavice (SDĽ; 19901999) až do momentu založenia vlastnej strany. Zastáva populistické, ľavicovo-nacionalistické a predovšetkým od roku 2023 aj proruské politické pozície.
Za poslanca bol prvýkrát zvolený vo voľbách do Slovenskej národnej rady (1992) za SDĽ, pričom mandátu sa ujal 23. júna 1992. Po pôsobení v SDĽ v roku 1999 založil vlastnú stranu SMER. Po víťazstve jeho strany v parlamentných voľbách 2006 sformoval koalíciu s Ľudovou stranou – Hnutím za demokratické Slovensko (ĽS-HZDS) Vladimíra Mečiara a Slovenskou národnou stranou vedenou Jánom Slotom a stal sa tak predsedom vlády.
V nasledujúcom období 20102012 pôsobil v opozícii a po parlamentných voľbách 2012, v ktorých strana SMER-SD získala 44 % hlasov, zostavil jednofarebnú vládu. V roku 2014 neúspešne kandidoval v prezidentských voľbách, kde bol porazený v druhom kole nezávislým kandidátom Andrejom Kiskom, ktorý získal 59 % hlasov. Po parlamentných voľbách v roku 2016 sa opäť stal premiérom, no post opustil predčasne v roku 2018 pre vládnu krízu, ktorá prepukla v dôsledku vraždy novinára "Aktualít.sk" Jána Kuciaka a jeho snúbenice Martiny Kušnírovej. V parlamentných voľbách 2023 vyhral a opäť sa stal predsedom vlády.
Je absolventom Právnickej fakulty Univerzity Komenského v Bratislave. Pôsobil ako pracovník Právnického inštitútu Ministerstva spravodlivosti SR a ako agent pre zastupovanie SR v konaní pred Európskym súdom pre ľudské práva a Európskou komisiou pre ľudské práva. Taktiež pôsobil ako vysokoškolský pedagóg, od roku 2001 s vedecko-pedagogickou hodnosťou docenta v odbore bezpečnostných služieb, ktorú získal na Akadémii Policajného zboru v Bratislave.
Mladosť a štúdium.
Robert Fico sa narodil 15. septembra 1964 v Topoľčanoch ako druhý syn v rodine Ľudovíta Fica, ktorý pracoval vo výrobnej oblasti, a Emílie Ficovej, ktorá pracovala ako predavačka obuvi. Do veku šiestich rokov žil aj s rodinou v obci Hrušovany, potom sa presťahovali do Topoľčian.
Po absolvovaní Základnej školy na Tríbečskej ulici v Topoľčanoch nastúpil na Gymnázium v Topoľčanoch, na ktorom zmaturoval v roku 1982. Podľa slov jeho spolužiakov patril k obdivovateľom filozofie marxizmu-leninizmu a Sovietskeho zväzu, napr. jeho spolužiačka z gymnázia Katarína Šípošová povedala: „"Na každom predmete sa prvý hlásil, pričom mal vždy poruke príklad, čo všetko bolo vyrobené v Sovietskom zväze. Hovoril, že všetko na svete vyskúmali sovietski vedci. Bolo nám to smiešne, v 80. rokoch už nebol režim taký tvrdý, objavovali sa aj opačné názory. "[...]" Pre Roberta však bola radosť, keď mohol ísť "[na oslavy 1. mája]" v kravate a košeli. Vnímali sme ho ako šplhúňa, ktorý sa rád predvádzal."“ 
V štúdiu pokračoval na Právnickej fakulte Univerzity Komenského v Bratislave (19821986), kde získal titul doktor práv. Na vysokej škole ho vnímali ako ambiciózneho študenta so zmyslom pre logiku a systémové myslenie, napr. Jozef Moravčík, ktorý bol jedným z prednášajúcich, sa o ňom vyjadril: „"Bol veľmi sebavedomý, zapájal sa do diskusií."“ Podľa niektorých spolužiakov bol skôr introvert, ktorému predovšetkým záležalo na výborných študijných výsledkoch. Už v tomto čase sa začal organizovať vo fakultnom výbore Socialistického zväzu mládeže. Fico sa stal členom KSČ 14. apríla 1986 už na vysokej škole (v základnej organizácii KSČ na Právnickej fakulte UK).
Neskôr absolvoval študijné pobyty na tému „Ľudské práva a trestné právo“ v Spojených štátoch (1990), Spojenom kráľovstve (1991), Fínsku, Belgicku a Francúzsku.
Absolvent školenia Akadémie európskeho práva v Trevíri.
Právnická kariéra.
Po štúdiu absolvoval základnú vojenskú službu (19861987) v českom meste Janovice nad Úhlavou ako asistent vojenského vyšetrovateľa. V rokoch 19871988 vykonal justičné skúšky a nadobúdal justičnú prax v súvislosti s odbornou kvalifikáciou na výkon funkcie sudcu. Následne absolvoval postgraduálne štúdium v odbore trestné právo na Ústave štátu a práva Slovenskej akadémie vied (19881992), kde po obhájení kandidátskej práce „"Trest smrti v československom trestnom práve“" získal hodnosť kandidáta vied. V roku 2001 bol habilitovaný na Akadémii Policajného zboru na docenta v študijnom odbore „"Bezpečnostné služby"“, po obhajobe habilitačnej práce na tému „"Nutná obrana"“.
Od absolvovania školy od roku 1986 až do roku 1995 pracoval na Právnickom inštitúte Ministerstva spravodlivosti SR, v rokoch 1992 až 1995 ako zástupca riaditeľa. Do roku 2018 bol naďalej zamestnancom tohto ministerstva ale len raz v roku 2000 si čerpal pracovné voľno a nedostával od ministerstva mzdu ani iný príjem.
V rokoch 19942000 pôsobil ako agent pre zastupovanie SR v konaní pred Európskou komisiou pre ľudské práva a Európskym súdom pre ľudské práva. Zo 14 prejednávaných prípadov, pri ktorých vystupoval ako agent SR, súd v 7 prípadoch konštatoval porušenie niektorého článku dohovoru zo strany SR a 7 skončilo dohodou.
Do februára 2019 neúspešne kandidoval na sudcu Ústavného súdu keď ho nominoval podpredseda parlamentu Martin Glváč (Smer).
Členstvo v Komunistickej strane Česko-Slovenska: 1986 – 1990.
14. apríla 1986 vstúpil do Komunistickej strany Česko-Slovenska. Vybraný bol na základe výborných študijných výsledkov, ambicióznosti, vhodného pôvodu a vlastnej iniciatívy.
Členstvo v Strane demokratickej ľavice: 1990 – 1999.
Za poslanca bol prvýkrát zvolený v roku 1992 za Stranu demokratickej ľavice (SDĽ), ktorá vznikla po novembri 1989 premenovaním z vtedajšej KSS. Odvtedy bol až do roku 2006 poslancom Národnej rady Slovenskej republiky. Po voľbách, v ktorých SDĽ stratila veľkú časť podľa prieskumov očakávaných hlasov, z postu predsedu strany odstúpil Peter Weiss a za svojho nástupcu označil 31-ročného Roberta Fica. Niekoľko hodín pred začiatkom zjazdu však Fico kandidatúru stiahol v prospech Ľubomíra Fogaša, bývalého kolegu z Právnickej fakulty Univerzity Komenského v Bratislave.
Po voľbách v roku 1998 vznikala široká koalícia strán SDK, SDĽ, SMK a SOP. Robert Fico začal vystupovať proti koalícii s SMK, tvrdiac, že sa strana pokúša otvárať tzv. Benešove dekréty. V tom čase bol najpopulárnejším politikom strany a získal vo voľbách najviac preferenčných hlasov z politikov SDĽ, ale kvôli nezhodám stranu opustil.
Založenie vlastnej strany SMER.
Dňa 15. septembra 1999, v deň svojich 35. narodenín oznámil odchod zo strany Strany demokratickej ľavice. Opustil aj poslanecký klub SDĽ a vládnu koalíciu a stal sa nezávislým poslancom. 
V decembri 1999 založil novú politickú stranu s názvom SMER. Podľa oficiálneho stanoviska strany SMER, "Robert Fico vyvodil svoje rozhodnutie, opustiť rady vládnej koalície a koaličnej SDĽ a založiť novú politickú stranu na základe osobného hlbokého nesúhlasu a sklamania z obsahu a štýlu politiky ktorú po voľbách v roku 1998 realizovala tzv. vláda zmeny" (vláda M. Dzurindu).
Strana SMER sa hneď po svojom založení snažila pôsobiť ako alternatíva tak voči vtedajšej vládnej koalícii, ako aj opozícii. Ešte v tom istom volebnom období (19982002) prijala do svojho názvu prívlastok "tretia cesta". Podľa tvrdenia predstaviteľov strany sa tým zadefinovala ako "strana moderného progresívneho stredoľavého politického prúdu typu britskej Labour Party, alebo nemeckej SPD".
Preferencie strany postupne rástli, naopak preferencie SDĽ klesali. Nakoniec sa vládna strana SDĽ nedostala v najbližších voľbách do parlamentu a k 1. januáru 2005 zanikla, keď bola pohltená práve SMER-om.
Integrácia ľavicových strán.
V roku 2004 sa Robertovi Ficovi podarilo zjednotiť ľavicové strany. Tri strany s dlhodobo zanedbateľnými volebnými preferenciami, a to SDĽ, Sociálnodemokratická alternatíva (vznikla v roku 2002 odštiepením z SDĽ) a Sociálnodemokratická strana Slovenska (pôsobila už od čias tesne po Nežnej revolúcii, ale stále so zanedbateľným politickým vplyvom) uznali, že nemajú šancu na prežitie na slovenskej politickej scéne a súhlasili s integráciou so SMERom. Integráciu schválili snemy jednotlivých strán na jeseň v roku 2004 a od 1. januára 2005 SDĽ, SDA a SDSS zanikli a SMER zmenil názov na SMER – sociálna demokracia. Najvýznamnejší politický zisk pre SMER z tejto integrácie nebol ani tak v zisku nových voličov, ale skôr v zisku značky sociálnej demokracie a medzinárodného uznania v podobe členstva v Strane európskych socialistov, ktoré však bolo v roku 2006 pozastavené z dôvodu utvorenia vládnej koalície so stranou SNS, v zahraničí veľmi kontroverzne vnímanej.
Volebné obdobie 2002 – 2006.
Robert Fico bol v roku 2002 opätovne zvolený za poslanca NR SR. Stal sa členom Výboru NR SR pre ľudské práva, národnosti a postavenie žien. Strana SMER sa stala so ziskom 13,6 % voličských hlasov treťou najsilnejšou politickou stranou na Slovensku za HZDS a SDKÚ a obsadila 25 poslaneckých kresiel v NR SR. Pre SMER bol volebný výsledok sklamaním, pretože prieskumy verejnej mienky dlhodobo predpovedali pre stranu lepší výsledok. Strane sa po voľbách nepodarilo dostať do vlády, a tak zostala v opozícii. Pred voľbami Fico vyhlásil, že „"ak Smer nebude úspešný a nedosiahne svoj cieľ, to znamená byť pri zostavovaní vlády a dostať do kabinetu i celkovej politiky čo najviac ľudí, Robert Fico z politiky odíde."“. Napriek neúspechu však z politiky neodišiel.
Počas celého volebného obdobia súperila s HZDS o vedúce postavenie v opozícii. V súperení o slovenského opozičného voliča bola úspešnejšia. V prieskumoch verejnej mienky predstihla dovtedy dlhodobo najpopulárnejšiu stranu HZDS a od roku 2004 si udržiava stabilne prvé miesto s preferenciami tesne pod 30 %. Robert Fico dlhodobo vedie v prieskumoch verejnej mienky rebríček popularity slovenských politikov.
Predseda vlády 2006 – 2010.
Strana SMER – sociálna demokracia pod Ficovým vedením zvíťazila v parlamentných voľbách v roku 2006 a stala sa hlavným činiteľom pri zostavovaní novej vlády. Robert Fico sa stal novým predsedom vlády, v ktorej boli zastúpené tri strany: SMER-SD, SNS a ĽS-HZDS.
Od 22. júna do 3. júla 2009 bol dočasne poverený riadením ministerstva spravodlivosti.
Volebné obdobie 2010 – 2012.
Vo voľbách v roku 2010 sa opäť stal poslancom Národnej rady. Bol zvolený za jej podpredsedu, keď za jeho zvolenie hlasovalo 100 poslancov NR SR. 
Predseda vlády 2012 – 2016.
Strana SMER – sociálna demokracia pod Ficovým vedením zvíťazila v predčasných parlamentných voľbách v roku 2012 a stala sa vďaka zisku 83 mandátov v NR SR, jedinou stranou pri zostavovaní novej vlády. Robert Fico sa opätovne stal predsedom vlády SR.
Kandidatúra na prezidenta 2014.
18. decembra 2013 Fico oznámil, že bude kandidovať v marcových prezidentských voľbách, napriek tomu, že v roku 2009 prípadnú prezidentskú kandidatúru odmietol so slovami: „"Môžem vás ubezpečiť, že v roku 2014 už v politike nebudem. """“
Volebné výsledky.
V prvom kole získal 28 % hlasov, najviac zo všetkých kandidátov, a spolu s Andrejom Kiskom postúpil do druhého kola. Rozdiel medzi kandidátmi bol len 4 percentuálne body.
V druhom kole získal 893 841 (40,61 %) hlasov. Z volebných obvodov získal týchto trinásť: Bánovce nad Bebravou, Brezno, Čadca, Humenné, Michalovce, Považská Bystrica, Prievidza, Stará Ľubovňa, Stropkov, Svidník, Topoľčany, Vranov nad Topľou a Žiar nad Hronom. Všetky ostatné obvody získal Kiska.
Volebné obdobie 2016 – 2020.
Do parlamentných volieb 5. marca 2016 vstupovala strana SMER-SD oslabená oproti preferenciám, ktoré mali v roku 2012, ale stále ako strana s najväčšou podporou na Slovensku. Robert Fico bol znovu postavený ako líder kandidátky a kandidát na funkciu premiéra. SMER-SD získal vo voľbách nakoniec 28,28 % hlasov, čo je o 16,13 % menej ako v roku 2012. Napriek strate polovice elektorátu neboli ostatné politické strany schopné vytvoriť vládnu koalíciu bez SMERu. Prezident Andrej Kiska poveril Fica zostavením vlády 9. marca 2016. Fico začal úspešné rokovania so stranami SNS, MOST – HÍD, #SIEŤ a vyhlásil, že táto kombinácia je jedinou povolebnou alternatívou. Nová vláda bola vymenovaná 23. marca 2016. Jedna z koaličných strán (#SIEŤ) sa následne rozpadla a mnoho z jej poslancov sa stalo nestrannými.
Krátko po vymenovaní vlády musel byť premiér Fico hospitalizovaný pre vážne zdravotné problémy v NÚSCH. Kvôli hospitalizácii zrušil návštevu Česka aj účasť na konferencii Globsec 2016. Bola mu vykonaná operácia srdca a vložený dvojnásobný bypass (aortokoronárne premostenie). Už čoskoro po náročnej operácii, 4. mája 2016, viedol Fico rokovanie vlády, za čo bol kritizovaný pre nezodpovedný prístup k zdraviu a škodlivý precedens pre iných pacientov. 
Na jar 2016 minister Glváč povýšil Roberta Fica z hodnosti poručík do hodnosti plukovník. Podľa Glváča „ide o súčasť systémového povyšovania vojakov v zálohe. Robert Fico, ako je verejne známe, absolvoval základnú vojenskú službu.“
Počas stupňujúcej sa politickej krízy na Slovensku, 14. marca 2018 premiér Fico prehlásil, že za predpokladu, že prezident Kiska bude ctiť výsledok volieb, a právo strany Smer-SD nominovať nového predsedu vlády, je ochotný v záujme upokojenia situácie na Slovensku podať demisiu.
Volebné obdobie 2020 – 2023.
Po návrate do Parlamentu bol zvolený za člena Výboru NR SR pre hospodárske záležitosti.
Volebné obdobie 2023 – súčasnosť.
V predčasných parlamentných voľbách 2023 kandidoval na 1. mieste kandidátky SMERu a získal 531 528 hlasov, teda najviac preferenčných hlasov zo všetkých kandidujúcich. SMER-SD s Ficom na čele vyhral voľby so ziskom 22,94 % a 42 mandátov v NR SR. 25. októbra 2023 prezidentka Zuzana Čaputová vymenovala štvrtú vládu Roberta Fica. 
Atentát 2024.
15. mája 2024 po výjazdovom rokovaní vlády v Handlovej bol na Fica spáchaný atentát.. Hospitalizovali ho s niekoľkými strelnými poraneniami. Premiér utrpel dve zranenia ľahkého charakteru, jedno stredné a jedno veľmi ťažké zranenie. Fico podstúpil hneď po prevoze do nemocnice vyše päť hodinovú operáciu, ktorá zastabilizovala jeho zdravotný stav. Po operácii zostal na oddelení ARO, kde mu bola poskytnutá intenzívna starostlivosť. 19. mája 2024 skonštatovalo konzílium lekárov, že premiér je mimo stavu ohrozenia života a Kaliňák povedal, že „vystúpil z tieňa ohrozenia života.“ Páchateľom streľby bol 71-ročný Juraj Cintula z Levíc. Cintula vo výpovedi v prípravnom konaní povedal: „Nakoľko nesúhlasím s politikou vlády, zrušením ÚŠP, prenasledovaním kultúrnych pracovníkov a som za posielanie vojenskej pomoci na Ukrajinu, rozhodol som sa, že poškodím zdravie premiéra, nemal som však v úmysle niekoho zabiť. Rozhodol som sa, že tejto vláde sa za jej politiku pomstím.“ 21. októbra 2025, po ôsmich pojednávacích dňoch, uznal Špecializovaný trestný súd Cintulu vinného z obzvlášť závažného zločinu teroristického útoku a odsúdil ho na trest odňatia slobody na 21 rokov v ústave na výkon trestu s maximálnym stupňom stráženia a zároveň zaviazal Cintulu zaplatiť škodu 24-tisíc eur, ktorú v konaní uplatnila Všeobecná zdravotná poisťovňa. 
5. júna 2024 zverejnil Robert Fico na sociálnych siatiach 14-minútový vopred nahraný prejav, jeho prvé verejné vyhlásenie od pokusu o atentát. V prejave uviedol, že útok mu spôsobil vážne zdravotné problémy a v ich dôsledku zrejme potrvá niekoľko týždňov, kým sa bude môcť naplno venovať svojim politickým povinnostiam. Tvrdil, že hoci svojmu útočníkovi odpustil a neprechovával voči nemu žiadnu nenávisť ani túžbu po právnych krokoch, nazval ho „aktivistom slovenskej opozície“, ktorý sa zmenil na „posla zla a politickej nenávisti“, ktorý sa vytvoril a vymkol spod kontroly „neúspešnej a frustrovanej opozície“. Bol skeptický voči teórii, že útočníkom bol osamelý vlk alebo nebol spojený s treťou stranou pri pokuse o atentát. Ficova vláda 12. júna v reakcii na pokus o atentát predstavila sériu opatrení pod názvom Lex atentát na zlepšenie bezpečnosti politikov a iných dôležitých osôb. Išlo o zákaz protestov pred rezidenciami politikov a do 50 metrov od sídla vlády a prezidenta. Návrh zákona schválila Národná rada 27. júna a účinnosť nadobudol 15. júla. Opozičné strany a Amnesty International kritizovali opatrenia ako pokus o obmedzenie práva na zhromažďovanie.
Kritika.
Robert Fico bol kritizovaný za viacero kontroverzných výrokov. V príhovore na konferencii pri príležitosti 150. výročia Matice slovenskej povýšil práva majoritnej slovenskej národnosti nad práva menšín, pričom sa vyjadril, že „"...od menšín na Slovensku vídame najmä požadovačnosť, ale nijaké povinnosti voči štátu. Skôr natiahnuté ruky, zato takmer minimálne pestovanie občianskych cností."“ Voči tomuto tvrdeniu sa pre médiá ohradili zástupcovia českej, poľskej, maďarskej i rómskej menšiny na Slovensku.
Kritika sa týkala aj netransparentného vyčleňovania finančnej podpory z rezervy predsedu vlády. Prostriedky, ktoré mali slúžiť na pokrytie nepredvídaných výdajov využíval na výstavbu multifunkčných športových ihrísk, ktoré často sám slávnostne otváral, čo jeho kritici a opozícia považovali za financovania sebaprezentácie zo štátnych peňazí. Taktiež 17 000 eur vyčlenil fitnes modelke Eve Martinkovej.
V septembri 2013 čelil neúspešnému pokusu o vyslovenie nedôvery zo strany 56 opozičných poslancov NR SR z klubov KDH, MOST – HÍD, SDKÚ-DS, OĽaNO a nezaradených poslancov (de facto strana NOVA).
Dôvodom bol podľa nich netransparentná príprava 49-percentného podielu SPP, ku ktorej materiály mala vypracovať firma "J&amp;T Investment Advisors, s. r. o.", dcérska firma akcionára SPP – spoločnosti "EPH". Robert Fico po dvoch hodinách zasadnutia opustil rokovaciu miestnosť, pričom ho nasledovali aj poslanci klubu Smer-SD. Neskôr sa vyjadril, že dôvodom bol výstup Daniela Lipšica, ktorý jeho vládu prirovnal k „lokajom slúžiacim finančným skupinám“. Opoziční poslanci označili tento akt za nedôstojný. Za návrh napokon hlasovalo 59 poslancov, proti 82 (klub Smer-SD), zdržal sa jeden a ôsmi neboli prítomní.
Na základe ostrej kritiky – spojenej s nekompromisným financovaním predsedníctva EÚ na Slovensku zo strany – niektorých novinárov R. Fico nazval „špinavými protislovenskými prostitútkami“, výrokom, ktorý spochybnili aj zahraničné médiá.
20. apríla 2022 bol, spolu s Robertom Kaliňákom, obvinený zo zosnovania zločineckej skupiny. Stíhanie zastavil generálny prokurátor Maroš Žilinka s využitím paragrafu 363 trestného poriadku.
V januári 2025 sa 262 psychológov a psychiatrov podpísalo pod otvorený list Robertovi Ficovi. Fica obvinili, že sa jeho správanie vyznačuje čoraz väčšou mierou mocensko-autoritatívneho štýlu, manipuláciou s faktami, klamaním, zhadzovaním a útokmi na politických oponentov, žurnalistov i bežných občanov a zo šírenia konšpirácií a klamstiev, ktoré polarizujú spoločnosť. Išlo o druhý takýto list v histórií Slovenska. Prvý obdržal v roku 1998 od účastníkov Slovenského psychiatrického zjazdu v Košiciach vtedajší premiér Vladimír Mečiar. Fico v reakcií psychológov a psychiatrov obvinil z toho, že svoju profesiu zneužili na politické účely.
V novembri 2025 sa zúčastnil na debate so študentmi z viacerých stredných škôl v Poprade. Niektorí žiaci na túto debatu prišli oblečení v čiernom, na čo na nich zaútočil otázkou, či prišli na kar. Následne na študentov zaútočil v súvislosti s ich postojom k vojne na Ukrajine. ""Tak, keď ste takí hrdinovia v tých čiernych tričkách a tak ste strašne za tú vojnu, tak tam choďte.“" Časť študentov sa postavila, začala štrngať kľúčmi a z prednášky odišla. Rôzne mládežnícke organizácie odsúdili výroky Róberta Fica ako neprípustný útok na študentov aj demokraciu.
Osobný život.
Po absolvovaní základnej vojenskej služby, v rokoch 1986 až 1987 v Janoviciach nad Úhlavou, kde bol zaradený do funkcie veliteľ motostreleckej čaty, sa Robert Fico zosobášil s právničkou Svetlanou rod. Svobodovou, s ktorou sa zoznámil počas štúdia. Jej otec sa v roku 1988 stal podpredsedom Najvyššieho súdu ČSSR. V rovnakom roku uskutočnili Ficovci svadobnú cestu na Maltu, čo historik Ľubomír Morbacher (Ústav pamäti národa) komentoval pre denník "Pravda" nasledovne: „"Režim nerád videl, že sa nejakí mladomanželia vyberú na svadobnú cestu do kapitalistického zahraničia, pretože to zakladalo možnosť, že utečú. Ak sa takto niekto dostal, predpokladám, že to bol človek lojálny k režimu a existovali aj pre ten režim na to dôvody, že je lojálny "[...]" a existovali záruky, že nezostane na Západe."“ Podobne sa vyjadril Miroslav Lehký (Ústav pro studium totalitních režimů) pre denník "SME".
Manželka Svetlana Ficová v pôsobí ako advokátka a vysokoškolská pedagogička na Katedre občianskeho práva Právnickej fakulty Univerzity Komenského v Bratislave. Taktiež bola členkou komisie pri Ministerstve spravodlivosti SR, ktorá mala prípraviť novelu Občianskeho súdneho poriadku. V roku 2016 ju prezident Andrej Kiska vymenoval za profesorku v odbore občianske právo.
Ich syn Michal Fico je absolventom súkromného gymnázia Forel International School v Bratislave (súčasný názov Cambridge International School) a Ekonomickej univerzity v Bratislave. V roku 2020 sa oženil a v roku 2022 sa mu s manželkou narodila dcéra a R. Fico sa tak stal starým otcom.
V roku 2010 sa Robert Fico prostredníctvom videa na webstránke SMER-SD prvýkrát verejne prezentoval so svojim psom, labradorským retríverom Larrym, a 16. mája 2012 s ním pre médiá vystúpil aj na Úrade vlády SR.
Robert Fico má o dva roky staršieho brata Ing. Ladislava Fica, bývalého podnikateľa v stavebníctve, a o štrnásť rokov mladšiu sestru JUDr. Luciu Chabadovú, ktorá pôsobí ako prokurátorka Generálnej prokuratúry SR.

</doc>
<doc id="19284" url="https://sk.wikipedia.org/wiki?curid=19284" title="Ráb">
Ráb

Ráb môže byť:

</doc>
<doc id="19285" url="https://sk.wikipedia.org/wiki?curid=19285" title="Pál Farkas">
Pál Farkas

Ing. Pál Farkas (* 13. apríl 1953, Nový Život-Eliášovce) je slovenský politik.
Pál Farkas bol zvolený za poslanca Národnej rady Slovenskej republiky vo volebnom období 1994 - 1998 za Maďarskú koalíciu (MKDH) a vo volebnom období 2002-2006 za SMK-MKP. Bol predsedom Výboru NR SR pre financie, rozpočet a menu.

</doc>
<doc id="19286" url="https://sk.wikipedia.org/wiki?curid=19286" title="Darina Gabániová">
Darina Gabániová

MUDr. Darina Gabániová, PhD. (* 20. august 1955) je bývalá poslankyňa Národnej rady Slovenskej republiky.
Profesionálna Kariéra.
Darina Gabániová absolvovala v roku 1978 Lekársku fakultu Univerzity Komenského v Bratislave. Do roku 1990 pracovala ako stomatológ v MÚNZ Košice a od roku 1990 ako odborná asistentka na oddelení Predklinickej stomatológie na LFUK v Bratislave. 
Politická kariéra.
Darina Gabániová bola zvolená za poslankyňu NR SR vo volebnom období 20022006 za stranu SMER, ktorá od 1. januára 2005 pôsobí pod názvom SMER – sociálna demokracia a stala sa členkou Výboru NR SR pre vzdelanie, vedu, šport a mládež, kultúru a médiá. Vo voľbách v roku 2006 bola opätovne zvolená za poslankyňu NR SR a stala sa podpredsedníčkou výboru NR SR pre ľudské práva a postavenie žien a členkou Výboru NR SR pre nezlučiteľnosť funkcií. V roku 2010 sa opäť stala poslankyňou Národnej rady za stranu SMER-SD . Bola overovateľkou Výboru NR SR pre zdravotníctvo a členkou Výboru NR SR pre nezlučiteľnosť funkcií.

</doc>
<doc id="19287" url="https://sk.wikipedia.org/wiki?curid=19287" title="Victor Hugo">
Victor Hugo

Victor Marie Hugo (* 26. február 1802, Besançon, Francúzsko – † 22. máj 1885, Paríž) bol francúzsky básnik, prozaik, dramatik, románopisec, politik a jeden z najvýznamnejších predstaviteľov francúzskeho romantizmu.
V roku 1837 bol vymenovaný za dôstojníka čestnej légie. Roku 1845 vstúpil do politiky a bol vymenovaný za paira, v komore pairov sa vyslovoval za návrat Ľudovíta Bonaparta, po zrušení pairstva (1848) úspešne kandidoval do ústavodarného zhromaždenia (na listine Constitutionelu) ako zástanca pravicovej politiky. Ľavicovým politikom sa stal až v októbri 1849. Odvtedy vystupoval ako odporca Ľudovíta Bonaparta a zástanca liberálneho socializmu. Z tohto dôvodu odišiel po štátnom prevrate (2. december 1851) do exilu a usadil sa v Bruseli, potom na ostrovoch Jersey a Guernsey. Do Paríža sa vrátil až v roku 1870. Roku 1871 bol zvolený do národného zhromaždenia (sídlilo v Bordeaux), z ktorého veľmi skoro vystúpil. Roku 1875 sa stal poslancom a onedlho na to senátorom. Roku 1881 bol znova zvolený ako poslanec a roku 1882 sa opäť stal senátorom.
Mladosť a vplyv prostredia.
Victor-Marie Hugo bol tretím a posledným synom Josepha Léopolda Sigisberta Huga (1773 – 1828) a Sophie Trébuchetovej (1772 – 1821). Jeho bratia sa volali Abel Joseph Hugo (1798 – 1855) a Eugène Hugo (1800 – 1837). Victor sa narodil v roku 1802 v meste Besançon (región Franche-Comté) a väčšinu svojho života prežil vo Francúzsku. Počas vlády Napoleona III. bol však nútený odísť do exilu – v roku 1851 žil krátko v Bruseli, v období od 1852 do 1855 na ostrove Jersey a v rokoch 1855 – 1870 a 1872 – 1873 na ostrove Guernsey. V roku 1859 bola vyhlásená všeobecná amnestia – odvtedy bol exil Hugovou vlastnou voľbou a výrazom protestu proti francúzskej vláde.
Hugovo rané detstvo bolo poznamenané veľkými udalosťami. Storočie, ktoré predchádzalo jeho narodeniu, bolo svedkom zvrhnutia dynastie Bourbonovcov počas Francúzskej revolúcie, vzostupu a pádu Prvej republiky, vzostupu Prvého francúzskeho cisárstva a diktatúry Napoleona Bonaparta. Napoleon sa prehlásil cisárom dva roky po Hugovom narodení a dynastia Bourbonovcov sa dočkala reštaurácie pred jeho osemnástymi narodeninami. Rozdielne politické a náboženské presvedčenie Hugových rodičov bolo odrazom vplyvov, ktoré budú súperiť o nadvládu nad Francúzskom počas jeho života: Hugov otec bol vysoký dôstojník v Napoleonovej armáde, ateista a republikán, pre ktorého bol Napoleon hrdinom; jeho matka bola neochvejná katolíčka a rojalistka a jej milencom bol generál Victor Fanneau Lahorie, popravený v roku 1812 za úklady voči Napoleonovi.
Sophie sprevádzala manžela do Talianska (kde slúžil ako guvernér provincie v blízkosti Neapola) a do Španielska (kde zodpovedal za tri španielske provincie). Kvôli únave z neustáleho cestovania, ktoré je súčasťou vojenského života, a hádkam s neverným manželom Sophie v roku 1803 na čas opustila Léopolda a usadila sa v Paríži. Od tej doby hrala dominantnú úlohu vo výchove a vzdelávaní svojho syna, čo sa odrazilo aj v skorej Hugovej poézii a próze, ktoré odrážajú vášnivú oddanosť kráľovi a viere. Až neskôr, počas udalostí, ktoré viedli k Francúzskej revolúcii z roku 1848, sa Hugo začal búriť voči svojej katolíckej rojalistickej výchove a začal presadzovať republikánstvo a voľnomyšlienkárstvo.
Raná tvorba – poézia a próza.
Ako množstvo iných mladých spisovateľov svojej generácie, aj Hugo bol hlboko ovplyvnený tvorbou François-René de Chateaubrianda, zakladateľa romantizmu a poprednej postavy francúzskej literatúry na začiatku 19. storočia. Hugo v detstve vyhlásil, že bude „Chateaubriandom alebo ničím“ a jeho život sa naozaj v mnohých smeroch vyrovnal tomuto jeho predchodcovi. Rovnako ako Chateaubriand podporoval romantizmus, zaangažoval sa do politiky ako zástanca republiky a vďaka svojim politickým postojom bol nútený odísť do exilu.
Zanietenie a výrečnosť Hugovej ranej tvorby mu už v mladosti priniesli úspech a slávu. So svojimi bratmi Abelom a Eugènom založil v roku 1819 literárnu revue "Conservateur littéraire", ktorou upozornil na svoj literárny talent. V tom istom roku získal ocenenie v súťaži vyhlásenej „Académie des Jeux floraux“. V roku 1820 ho akadémia ocenila po druhýkrát a tento úspech inšpiroval Huga, aby zanechal štúdium matematiky, ktoré ho rovnako zaujímalo, a pustil sa do literárnej kariéry. Jeho prvá básnická zbierka "Ódy" vyšla v roku 1821. Vďaka štúdiu na „Lycée Louis-le-Grand“ (Lýceum Ľudovíta Veľkého) sa devätnásťročnému Hugovi darilo svoje dielo rýchlo presláviť. Zúčastňoval sa na stretnutiach literárnej skupiny „Cénacle“ Charlesa Nodiera v „Bibliothèque de l’Arsenal“, ktorá bola kolískou romantizmu a výrazne ovplyvnila Hugov literárny vývoj. Ďalšia zbierka, "Ódy a rozličné básne", vyšla v roku 1822 a vyslúžila len dvadsaťročnému Hugovi kráľovskú penziu od Ľudovíta XVIII. Hoci Hugove básne vzbudzovali obdiv svojou spontánnou horlivosťou a plynulosťou, až nasledujúca zbierka "Ódy a balady" v ňom odhaľuje skvelého básnika a prirodzeného majstra lyrických a kreatívnych spevov.
Proti vôli svojej matky sa Hugo zamiloval a tajne zasnúbil so svojou priateľkou z detstva Adèle Foucherovou (1803 – 1868). Kvôli svojmu nezvyčajne blízkemu vzťahu s matkou sa však neodvážil s Adèle oženiť skôr ako v roku 1822, rok po matkinej smrti. Prvý syn, Léopold, sa im narodil v roku 1823, ale zomrel ešte v detstve. Hugovými ďalšími deťmi boli Léopoldine (28. august 1824), Charles (4. november 1826), François-Victor (28 október 1828) a Adèle (24. august 1830). Rok po svadbe vydal Hugo svoj prvý román "Han z Islandu" (1823) a o tri roky nato druhý, "Bug-Jargal" (1826). V priebehu rokov 1829 až 1840 vydáva ďalších päť zbierok poézie: "Východné spevy" (1829), "Jesenné lístie" (1831), "Spevy súmraku" (1835), "Vnútorné hlasy" (1837) a "Lúče a tiene" (1840), ktorými upevnil svoju povesť jedného z najvýznamnejších autorov elégií a lyrických básní svojej doby.
Divadelná tvorba.
Na divadelných doskách Hugo nezožal taký rýchly úspech. V roku 1827 vydal veršovanú drámu "Cromwell", ktorá však nebola nikdy zinscenovaná a preslávila sa skôr vďaka autorovmu predslovu, nie kvôli hodnote hry samotnej (bola príliš dlhá a preto „nevhodná na inscenovanie“). V úvode k dielu Hugo nabádal kolegov umelcov, aby sa oslobodili od zväzujúcich pravidiel, ktoré im vnucovala francúzska klasicistická dráma a tak vyvolal dlhodobú búrlivú debatu medzi francúzskym klasicizmom a romantizmom. Po "Cromwellovi" nasledoval prepadák "Amy Robsart", experimentálna hra, ktorú Hugo v mladosti napísal podľa románu Waltera Scotta "Kenilworth" a ktorá bola uvedená pod menom Hugovho švagra Paula Fouchera. Tá sa však dočkala len jedného predstavenia, keďže ju diváci vôbec neprijali.
Prvou Hugovou hrou uvedenou na scénu pod jeho vlastným menom bola "Marion de Lorme". Hoci bola spočiatku zakázaná kvôli nelichotivému portrétu francúzskej monarchie, v roku 1829 sa ju nakoniec podarilo uviesť bez zásahu cenzúry, úspech však nezískala. Zato hra, ktorú Hugo napísal nasledujúci rok, "Hernani", sa stáva jednou z najúspešnejších a najdôležitejších udalostí pre francúzske divadlo 19. storočia. Premiéra tejto hry vošla do povedomia ako „Bitka o "Hernaniho"“. Dnes táto dráma upadla hlboko do zabudnutia, pripomína ju len Verdiho rovnomenná opera, ktorá sa ňou inšpirovala. V dobe svojho uvedenia však Hernani takmer vyvolal roztržky medzi znepriatelenými tábormi vo francúzskej literatúre a spoločnosti: romantikmi vs. klasicistami, liberálmi vs. konformistami a republikánmi vs. rojalistami. Tlač síce hru do veľkej miery odsúdila, divadlo však bolo každý večer plné a Hugo bol korunovaný za popredného vodcu francúzskeho romantizmu. Hra tiež signalizovala, že Hugov koncept romantizmu sa stáva vo veľkej miere spolitizovaným – Hugo bol presvedčený, že tak ako liberalizmus v politike môže oslobodiť krajinu od monarchistickej tyranie a diktatúry, romantizmus predstavuje oslobodenie umení od klasicistických obmedzení.
V roku 1832 nadviazal Hugo na úspech "Hernaniho" hrou "Kráľ sa zabáva". Po prvom predstavení cenzúra hru okamžite zakázala kvôli otvorenému výsmechu francúzskej šľachty, no stala sa veľmi populárnou v tlačenej podobe. Hugo zo zlosti nad zákazom napísal svoju ďalšiu hru, "Lukrécia Borgia" len za 14 dní. Následne sa v roku 1833 objavila na scéne a zožala veľký úspech. Hlavná úloha pripadla slečne George (bývalej milenke Napoleona) a vedľajšiu postavu hrala Juliette Drouetová. Táto však získala hlavnú úlohu v Hugovom osobnom živote, keď sa stala jeho celoživotnou milenkou a múzou. Kým Hugo mal počas svojho života veľa romantických úletov, Drouetovú uznala dokonca aj jeho manželka ako osobu, ktorá má so spisovateľom výnimočný vzťah a správala sa k nej takmer ako k členke rodiny. V ďalšej Hugovej hre ("Mária Tudorová") si Drouetová zahrala lady Jane Greyovú, opäť po boku slečny George ako kráľovnej Márie. Nebola však považovaná za dostatočne vhodnú pre túto úlohu, preto ju po premiére nahradili. Bola to Drouteovej posledná úloha na doskách francúzskeho divadla, zvyšok svojho života už zasvätila Hugovi. Žijúc zo svojej malej penzie sa na nasledujúcich 50 rokov stala Hugovou neplatenou sekretárkou a spoločníčkou na cestách.
Hugova hra "Angelo, tyran padovský", ktorá mala premiéru v roku 1835, bola tiež veľmi úspešná. Krátko nato vojvoda Orleánsky (syn kráľa Ľudovíta Filipa a Hugov obdivovateľ) založil nové divadlo, aby podporil Hugove nové hry. „Théâtre de la Renaissance“ bolo otvorené v novembri 1838, pri premiére hry "Ruy Blas". Hoci túto drámu mnohí považujú za Hugovu najlepšiu, v tom čase sa stretla len s priemerným úspechom. Až do roku 1843 Hugo žiadnu ďalšiu hru nenapísal. "Kasteláni" sa dočkali len 33 predstavení, keďže obecenstvo dalo prednosť konkurenčným hrám, a stali sa tak posledným Hugovým divadelným kúskom. Hoci neskôr, v roku 1869, napísal ešte krátku veršovanú drámu "Torquemada", tá bola vydaná až niekoľko rokov pred jeho smrťou a nebola určená na inscenovanie. Hugov záujem o divadlo však neutíchol a v roku 1864 vydal štúdiu o Williamovi Shakespearovi, ktorého štýl sa snažil vo svojich drámach napodobniť a ktorú verejnosť prijala veľmi dobre.
Neskoršia beletria.
Prvá Hugova prepracovanejšia beletria vyšla v roku 1829 a odrážala jeho prenikavé sociálne cítenie, ktorým sú pretkané aj jeho ďalšie diela. "Posledný deň odsúdenca" hlboko ovplyvní tvorbu neskorších spisovateľov ako Albert Camus, Charles Dickens a Fiodor Dostojevskij. "Claude Gueux", dokumentárna poviedka podľa skutočného príbehu vraha, ktorý bol vo Francúzsku popravený, vyšla v roku 1834 a Hugo sám ju neskôr považoval za predchodcu svojho skvelého diela s námetom sociálnej nespravodlivosti, "Bedárov". Hugovým prvým rozsiahlym románom sa však stal "Chrám Matky Božej v Paríži" (1831), ktorý zožal obrovský úspech, preto bol čoskoro preložený do ďalších európskych jazykov. Jedným z dôsledkov knihy bolo, že zahanbil Paríž a donútil ho zreštaurovať zanedbanú katedrálu Notre-Dame, ktorá čoskoro začala priťahovať tisícky turistov, zaujatých populárnym románom. Kniha tiež podnietila opätovný rešpekt voči budovám postaveným pred renesanciou, ktorým sa následne začala venovať intenzívna starostlivosť.
Už v tridsiatych rokoch začal Hugo plánovať rozsiahly román o spoločenskej biede a nespravodlivosti, no trvalo mu celých 17 rokov, kým svoje trvalo najpopulárnejšie dielo, román Bedári, dokončil a vydal v roku 1862. Autor si bol náležite vedomý kvality tohto románu a preto si za jeho vydanie zapýtal 300 tis. frankov, keďže chcel zaopatriť seba a rodinu na zvyšok života. Táto významná úloha pripadla vydavateľstvu „Lacroix a Verboeckhoven“, ktoré rozpútalo v tej dobe nevídanú marketingovú kampaň, keď začalo oznamovať príchod románu pol roka pred jeho samotným vydaním. Spočiatku tiež vydalo len prvú časť románu ("Fantine"), ktorá vyšla v najväčších mestách v rovnaký deň. Ďalšie časti románu sa rozpredali v priebehu niekoľkých hodín a mali obrovský vplyv na francúzsku spoločnosť. Škála reakcií bola rozsiahla – od nadšeného entuziazmu až po ostré odsúdenie – no problémy zdôraznené v „Bedároch“ sa čoskoro dostali do programu Národného zhromaždenia. Román je dodnes známy po celom svete a stal sa predlohou pre kinematografické, televízne i muzikálové adaptácie v takom rozsahu, s akým sa dá porovnať máloktoré literárne dielo.
Vo svojom nasledujúcom románe "Robotníci mora" (1866) sa Hugo odvracia od sociálnych a politických otázok. Kniha bola však prijatá veľmi dobre, možno aj vďaka predchádzajúcemu úspechu "Bedárov". V príbehu venovanom ostrovu Guernsey, kde Hugo strávil 15 rokov svojho exilu, vykresľuje súboj človeka s morom a hroznými stvoreniami, číhajúcimi pod jeho hladinou. Toto dielo vyvolalo v Paríži nezvyčajnú módu – kalmáre. Parížanov začali tieto tvory fascinovať a objavovali sa všade – od jedál a výstav až po klobúky a večierky. V tom čase ich mnohí stále považovali za mýtické tvory.
Hugo sa k politickej a sociálnej tematike vrátil v ďalšom románe, "Človek, ktorý sa smeje" (1869), kde podáva kritický portrét aristokracie. No táto kniha nebola taká úspešná ako jeho predošlé pokusy a Hugo sa sám začal vyjadrovať o čoraz väčšej vzdialenosti medzi jeho dielami a prácami jeho súčasníkov ako Flaubert či Zola, ktorých naturalistické diela v tej dobe prekračovali Hugov úspech. Jeho posledný román, "Deväťdesiat tri" (1874) sa zaoberal témou, ktorej sa Hugo predtým vyhýbal – vládou teroru počas Francúzskej revolúcie. Hoci Hugova popularita v dobe vydania tohto románu už upadala, mnohí dnes považujú túto knihu za významné dielo na rovnakej úrovni ako jeho známejšie romány.
Politická činnosť a exil.
Po troch neúspešných pokusoch bol Hugo v roku 1841 konečne zvolený za člena Francúzskej akadémie, čím sa upevnila jeho pozícia medzi literátmi a umelcami Francúzska. Následne sa čoraz viac začína angažovať vo francúzskej politike ako zástanca republikánskej formy vlády. Kráľ Ľudovít Filip mu v tom istom roku udelil šľachtický titul a v roku 1845 sa Hugo stal francúzskym pairom. V snemovni sa vyjadroval proti trestu smrti a sociálnej nespravodlivosti a v prospech slobody tlače a samostatnosti Poľska. Po revolúcii v roku 1848 a vzniku Druhej republiky bol zvolený do zákonodarného zhromaždenia a ústavného zhromaždenia.
Keď sa Ľudovít Napoleon (Napoleon III.) zmocnil v roku 1851 vlády a zaviedol ústavu, ktorou zrušil podiel parlamentu na vláde, Hugo ho otvorene vyhlásil za zradcu Francúzska. Z obavy o život potom utiekol do Bruselu, neskôr na jeden z Normanských ostrovov, Jersey, a nakoniec sa aj s rodinou usadil na susednom ostrove Guernsey, v dome zvanom „Hauteville House“, kde žil v exile až do roku 1870.
Počas pobytu v exile vydal Hugo svoje najslávnejšie politické pamflety proti Napoleonovi III., "Napoleon Malý" a "História jedného zločinu". Tieto pamflety boli vo Francúzsku zakázané, no i tak tu mali veľký vplyv. Výsledkom Hugovho pobytu na Guernsey boli tiež niektoré z jeho najlepších diel, vrátane" Bedárov" a troch vysoko hodnotných zbierok poézie – "Tresty" (1853), "Kontemplácie" (1856) a "Legenda vekov" (1859). Okrem toho sa mu podarilo presvedčiť vládu kráľovnej Viktórie, aby ušetrila životy šiestich Írov, obvinených z teroristickej činnosti a zaslúžil sa o zrušenie trestu smrti v ústave Ženevy, Portugalska a Kolumbie.
Hoci Napoleon III. v roku 1859 prisľúbil politickú amnestiu pre všetkých politických emigrantov, Hugo túto ponuku odmietol, pretože tým pádom by musel obmedziť svoju kritiku vlády. Do svojej rodnej krajiny sa teda konečne vrátil až v roku 1870, po páde Napoleona III. a vyhlásení Tretej republiky. Okamžite bol zvolený do Národného zhromaždenia a Senátu.
Hugov záujem o ochranu umeleckých prác a intelektuálneho vlastníctva prispel k tomu, že sa stal zakladajúcim členom spoločnosti "Association Littéraire et Artistique Internationale" (Medzinárodné združenie literátov a umelcov), ktorá iniciovala Bernský dohovor o ochrane literárnych a umeleckých diel.
Náboženské názory.
Hugove náboženské názory sa v priebehu jeho života radikálne menili. V mladosti sa považoval za katolíka a mal úctu voči cirkvi a jej autoritám. Postupne však začína zanedbávať svoje katolícke povinnosti a čoraz intenzívnejšie vyjadruje svoje názory namierené proti pápežovi a duchovenstvu. Počas svojho exilu koketuje so spiritualizmom a neskôr sa stáva stúpencom racionalistického deizmu podobného tomu, ktorý hájil Voltaire. Keď sa pri súpise ľudu v roku 1872 Huga spýtali, či je katolík, odpovedal „Nie, voľnomyšlienkár“.
Hugo sa nikdy nezbavil svojej antipatie voči rímskokatolíckej cirkvi. Bol rozhorčený najmä ľahostajnosťou, s ktorou cirkev prehliadala ťažký život nižších vrstiev, utláčaných monarchiou, no možno k tomu prispel aj fakt, že Hugove diela sa často objavovali na pápežskom zozname zakázanej literatúry (Hugo narátal 740 útokov na "Bedárov" zo strany katolíckej tlače). Keď zomreli jeho synovia Charles a François-Victor, trval na tom, aby boli pochovaní bez kríža či kňaza a rovnaké želanie vyslovil i pre svoj vlastný pohreb. Hoci však Hugo považoval katolícke dogmy za zastarané a zanikajúce, nikdy priamo nenapadol túto inštitúciu ako takú. I naďalej bol hlboko veriaci a uznával silu a nevyhnutnosť modlitby.
Hugov racionalizmus sa odráža v básňach ako "Torquemada" (1869 – o náboženskom fanatizme), "Pápež" (1878 – silne protiklerikálna) "Religions et Religion"? (1880 – o zbytočnosti cirkví) a diela vydané posmrtne "Koniec Satana" a "Boh" (1886 a 1891 – zobrazuje kresťanstvo ako grifa a racionalizmus ako anjela). „Náboženstvá pominú, ale Boh ostáva“, vyhlásil Hugo. Podľa jeho predpovede kresťanstvo nakoniec zanikne, ale ľudia neprestanú veriť v „Boha, dušu a povinnosti“.
Dielo.
Vo svojom diele hľadá socialistickú morálku, ale skôr sa dostáva do pozície sociálneho humanistu. Často pracuje s pojmami ako spravodlivosť, ľudskosť, osud, láska, ktoré vníma a vykladá svojským spôsobom (dalo by sa povedať veľmi voľne). Často sa pokúša materializovať idey a vnucuje čitateľovi strach a úzkosť. 
Zdroj.
 

</doc>
<doc id="19288" url="https://sk.wikipedia.org/wiki?curid=19288" title="Victor Marie Hugo">
Victor Marie Hugo



</doc>
<doc id="19289" url="https://sk.wikipedia.org/wiki?curid=19289" title="Ján Gabriel (poslanec)">
Ján Gabriel (poslanec)

Ján Gabriel (* 2. október 1955, Zvončín) je bývalým poslancom Národnej rady Slovenskej republiky.
Ján Gabriel pracoval v rokoch 1978 - 1995 v Štátnej banke československej. V rokoch 1995 až 1998 pôsobil ako prezident a predseda predstavenstva Všeobecnej úverovej banky. Vo volebných obdobiach 1998-2002 a 2002-2006 bol zvolený za poslanca NR SR za HZDS. V roku 2003 bola strana premenovaná na ĽS-HZDS. Ešte predtým, začiatkom roku 2003, bol Ján Gabriel v skupine 11 poslancov pod vedením Vojtecha Tkáča, ktorí vystúpili z HZDS a založili novú politickú stranu Ľudová únia. V súčasnosti je podpredsedom tejto strany. Bol členom Výboru NR SR pre zdravotníctvo.

</doc>
<doc id="19291" url="https://sk.wikipedia.org/wiki?curid=19291" title="Liskavka topoľová">
Liskavka topoľová

Liskavka topoľová ("Chrysomela populi") patrí do pomerne početnej skupiny bylinožravých chrobákov.

</doc>
<doc id="19292" url="https://sk.wikipedia.org/wiki?curid=19292" title="Ostrihom (mesto)">
Ostrihom (mesto)

Ostrihom (, , ) je mesto v Maďarsku v Komárňansko-ostrihomskej župe. Počet obyvateľov 30 928 (2009), rozloha 100,35 km2.
Poloha.
Leží na rieke Dunaj, priamo na hranici so Slovenskom, na úpätí Pilišského pohoria. Na slovenskej strane Dunaja sa oproti Ostrihomu nachádza mesto Štúrovo.
Názov.
Názov pochádza zo *Strěgom → *Strěhom. Pôvodne osobné meno, koreň bol strěg.
Dejiny.
Prvými obyvateľmi mesta známymi podľa mena boli Kelti, potom bolo územie osídlené v rímskej dobe Rimanmi – bola tu osada s menom "Salvio Mansio". 
Po období sťahovania národov sa tu asi okolo roku 500 usídlili Slovania, ktorí bývalú rímsku pevnosť nazvali „Strěgom“, podľa toho, že „strážila“ dôležitý prechod cez Dunaj do dnešného Slovenska. Odtiaľ pochádza aj maďarský názov mesta. Ostrihom bol jedným z hlavných hradísk (hradných miest) Nitrianskeho kniežatstva a Veľkej Moravy. 
Po príchode starých Maďarov do oblasti (začiatkom 10. storočia) sa Ostrihom koncom 10. storočia stal sídlom veľkokniežaťa Gejzu a až do konca 12. storočia bol jedným z hlavných sídiel uhorských vládcov. Sv. Štefan tu bol roku 1000 korunovaný za prvého uhorského kráľa, asi za jeho vlády vznikol Ostrihomský komitát, a v roku 1000 tu bolo založené Ostrihomské arcibiskupstvo, ktorého územie zodpovedalo Nitrianskemu kniežatstvu.
Po celý stredovek bol Ostrihom jedno z najvýznamnejších miest Uhorska (hoci nebol slobodným kráľovským mestom). V roku 1242 Mongoli počas vpádu do Uhorska dobyli len mesto, hrad sa dokázal ubrániť. Od druhej polovice 12. storočia bol Ostrihom sídlom križiackeho rytierskeho konventu. V druhej polovici 13. storočia Belo IV. preniesol svoje sídlo na Vyšehrad a tým Ostrihom prestáva byť hlavným mestom Uhorska. Zhruba od tohto obdobia až do roku 1895 sa mesto skladalo okrem vlastného podhradia ešte z častí Svätý Tomáš a Svätý Juraj.
V roku 1543 ho obsadili Turci a ostrihomský arcibiskup sa presťahoval takmer na tristo rokov do Bratislavy, hoci jeho oficiálne sídlo bolo, tak ako aj sídlo kapituly, v Trnave. V Osmanskej ríši bol Ostrihom sídlom bega sandžbega (čiže prednostu tureckého sandžaku, administratívneho okresu). V nasledujúcom období sa zviedli o Ostrihom v rokoch 1594 – 1605 mnohé boje, ktoré boli vcelku neúspešné a mesto bolo takmer úplne zničené. V osmanskom období sa v meste, podobne ako v Komárne, usadilo aj veľa (dnes už asimilovaných) Srbov. Až v roku 1683 mesto s konečnou platnosťou vyslobodili z tureckého obsadenia vojská Jána Sobieskeho a Karola V. Lotrinského
Keďže mesto po porážke Turkov zostalo spustošené, bolo dosídlené cudzincami najmä Slovákmi (pretože Slovensko ležalo mimo bývalého osmanského územia), ktorí sa však postupne pomaďarčili. Z konca 17. storočia sa napríklad zachovali po slovensky písané artikuly súkenníckeho cechu, ktorý tam založili siedmi súkennícki majstri prisťahovaní z Rajca.
V roku 1708 sa Ostrihom stal slobodným kráľovským mestom. Začiatkom 19. storočia sa do mesta vrátil arcibiskup aj kapitula. Keďže Ostrihom bol strediskom arcidiecézy, ktorej územie sa rozprestieralo hlavne na Slovensku, študovalo a pôsobilo tu veľa slovenských národovcov, napríklad Ján Palárik, Andrej Kmeť či F. R. Osvald. 
Terajšia bazilika – Katedrála Panny Márie a svätého Vojtecha (Ostrihom) tvoriaca dominantu mesta sa na podnet slovenského arcibiskupa Alexandra Rudnaya začala stavať v roku 1822. Slávnostne bola vysvätená 31. augusta 1856 a úplne dokončená v roku 1869. Bola postavená podľa vzoru Baziliky sv. Petra v Ríme na mieste bývalého katedrálneho kostola, ktorý bol spustošený roku 1543. 
Na konci druhej svetovej vojny (1944) ustupujúci Nemci zničili Most Márie Valérie spájajúci Štúrovo s Ostrihomom, obnovený bol až v roku 2001.

</doc>
<doc id="19293" url="https://sk.wikipedia.org/wiki?curid=19293" title="Miloš Háčik">
Miloš Háčik

doc. RNDr. Miloš Háčik, CSc. (* 30. január 1938, Palúdzka – † 21. august 1986, Žilina) bol slovenský matematik.
Život.
Narodil sa 30. januára 1938 v Palúdzke, okres Liptovský Mikuláš.
Bol učiteľom Katedry matematiky fakulty PEDAS na Vysokej škole dopravy a spojov v Žiline. Vysokoškolské štúdium ukončil na Prírodovedeckej fakulte Univerzity Komenského v Bratislave v školskom roku 1959/60.
Pôsobil najprv ako učiteľ na základnej škole vo Važci, potom na Pedagogickom inštitúte v Martine a od roku 1965 na VŠDS v Žiline, kde roku 1973 získal vedeckú hodnosť CSc. a v roku 1977 bol menovaný docentom.
Doc. Háčik bol kedykoľvek ochotný pomôcť mladším kolegom v ich vedecko-odbornom raste. Ako člen Jednoty (od r. 1966) ochotne pomáhal v príprave a organizovaní podujatí pobočky a zapájal sa do činnosti v sekciách pobočky. Nezabudnuteľné ostali veľmi úspešné a obľúbené celoštátne Zimné školy z diferenciálnych rovníc, ktoré pripravoval i organizoval v spolupráci s užšou skupinou pracovníkov Katedry matematiky. Boli určené vedeckým pracovníkom vysokých škôl z celého Slovenska i bývalej ČSSR. Doc. RNDr. Miloš Háčik, CSc., publikoval z oblasti diferenciálnych rovníc.
Čestné uznanie od JSMF dostal v roku 1981. Zomrel 21. augusta 1986 v Žiline.

</doc>
<doc id="19296" url="https://sk.wikipedia.org/wiki?curid=19296" title="Mark Twain">
Mark Twain

Mark Twain, vlastným menom Samuel Langhorne Clemens (* 30. november 1835, Florida, Missouri, USA – † 21. apríl 1910, Redding, Connecticut, USA), bol americký spisovateľ, satirik a humorista. Preslávil sa najmä knihami "Dobrodružstvá Toma Sawyera" a "Dobrodružstvá Huckleberyho Finna". Svojho času patril medzi najpopulárnejšie americké celebrity. William Faulkner ho označil za prvého skutočného amerického spisovateľa.
Životopis.
Narodil sa ako šieste zo siedmich detí. Narodil sa predčasne a počas prvých desiatich rokov života bol pomerne slabé dieťa. Jeho matka sa počas týchto prvých rokov pokúšala zlepšiť jeho zdravotný stav rôznymi prostriedkami a jeho spomienky na tieto z tohto obdobia (spolu s ďalšími spomienkami na jeho dospievanie) sa nakoniec dostali do Toma Sawyera a ďalších diel. Keďže bol chorľavý, bol často rozmaznávaný, najmä matkou, a skoro sa uňho vyvinula tendencia skúšať jej trpezlivosť prostredníctvom zlomyseľností, pričom za domáce prečiny, ktorých sa dopúšťal, ponúkal len svoju dobrú povahu.
V roku 1839 sa jeho rodina presťahovala do mesta Merovice. Jeho otec zomrel, keď mal Mark 11 rokov. V rokoch 1853 - 1856 pracoval ako kníhtlačiar v New York City, Philadelphii, St. Louis a Cincinnati. V rokoch 1857 - 1861 pracoval ako kormidelník na rieke Mississippi. Táto časť jeho života neskôr inšpirovala jeho román "Život na Mississippi" ako aj jeho výber pseudonymu. "Mark Twain" bol totiž jeden z pokrikov, ktorým sa udávala hĺbka rieky, znamenal hĺbku 2 siahy (asi 12 stôp, alebo 3,7 m), čo bola bezpečná hĺbka pre plavbu. Clemens sa neskôr začal živiť ako profesionálny novinár, dopisovateľ a spisovateľ. V roku 1870 sa oženil s Oliviou Langdonovou. V roku 1871 sa presťahoval aj s rodinou do Hartfordu v štáte Connecticut. V posledných rokoch svojho života čelil finančným problémom. Ťažko znášal smrť svojej manželky, ako aj dvoch z jeho troch detí. Zomrel v roku 1910 a pochovaný je v Elmire v štáte New York.
Tvorba.
V roku 1865 prenikol prvýkrát do širšieho povedomia vďaka poviedke "Slávna skákajúca žaba z okresu Calaveras".

</doc>
<doc id="19297" url="https://sk.wikipedia.org/wiki?curid=19297" title="Ostrihomsko-budapeštianska arcidiecéza">
Ostrihomsko-budapeštianska arcidiecéza

Ostrihomsko-budapeštianska arcidiecéza () je arcibiskupstvo v Maďarsku. Od 7. decembra 2002 až doteraz na jej čele stojí arcibiskup Péter kardinál Erdő.
Zaberá územie od Ostrihomu po Budapešť v celkovej rozlohe , na ktorom býva (2003) 2 094 000 obyvateľov, z toho 60% katolíkov (1 258 000). 
V súčasnosti sa člení na 16 dekanátov, v ktorých je spolu 151 farností (apríl 2004). 
Ako sufragánne diecézy sú jej podriadené diecézy Győr (Ráb), Székesfehérvár (Stoličný Belehrad) a v minulosti (do roku 2015) aj gréckokatolícka eparchia (dnes archieparchia)Hajdúdorog.
Dejiny.
Do roku 1918 pozri samostatný článok Ostrihomská arcidiecéza.
Po prvej svetovej vojne, rozpade Uhorska a vzniku Česko-Slovenska sa väčšina územia arcidiecézy dostala mimo hraníc Maďarska. Táto časť arcidiecézy bola vyčlenená do samostatnej apoštolskej administratúry so sídlom v Trnave. Formálne boli cirkevno-právne pomery doriešené až v roku 1977, keď vznikla na území Slovenska Bratislavsko-trnavská rímskokatolícka arcidiecéza. 
Od 31. mája 1993 sa Ostrihomská arcidiecéza na základe apoštolskej konštitúcie "Hungarorum gens" pápeža Jána Pavla II. oficiálne nazýva Ostrihomsko-budapeštianska arcidiecéza.

</doc>
<doc id="19298" url="https://sk.wikipedia.org/wiki?curid=19298" title="Nitrianske biskupstvo">
Nitrianske biskupstvo



</doc>
<doc id="19299" url="https://sk.wikipedia.org/wiki?curid=19299" title="Trnavské arcibiskupstvo">
Trnavské arcibiskupstvo



</doc>
<doc id="19300" url="https://sk.wikipedia.org/wiki?curid=19300" title="Ostrihomská arcidiecéza">
Ostrihomská arcidiecéza



</doc>
<doc id="19301" url="https://sk.wikipedia.org/wiki?curid=19301" title="Trnavská arcidiecéza">
Trnavská arcidiecéza

Trnavská arcidiecéza alebo Arcibiskupstvo Trnava, v úradnom styku Rímskokatolícka cirkev Trnavská arcidiecéza () je rímskokatolícka arcidiecéza na Slovensku so sídlom v Trnave. Od 30. augusta 2013 spravuje arcidiecézu arcibiskup Ján Orosch.
História.
Trnavská arcidiecéza bola zriadená 30. decembra 1977. V tento deň pápež Pavol VI. vydal apoštolskú konštitúciu "Praescriptionum sacrosancti", ktorou oddelil územie Trnavskej apoštolskej administratúry od Ostrihomskej arcidiecézy a povýšil ju na arcidiecézu. Za katedrálu bol určený kostol sv. Jána Krstiteľa v Trnave. Pápež súčasne aj apoštolskú konštitúciu "Qui divino", ktorou bola zriadená samostatná slovenská cirkevná provincia. Za metropolitné arcibiskupstvo bola ustanovená Trnavská arcidiecéza a ako sufragánne biskupstvá jej boli podriadené všetky diecézy na Slovensku, ktoré boli dovtedy priamo podriadené Svätému Stolcu: 
Týmito apoštolskými konštitúciami bolo po vyše 60 rokoch zavŕšené úsilie o definitívne doriešenie cirkevno-právneho postavenia slovenských diecéz po rozpade Uhorska v roku 1918.
Obe konštitúcie vyhlásil František kardinál Tomášek 7. júla 1978 na slávnostnej svätej omši v katedrálnom kostole sv. Jána Krstiteľa v Trnave. 
Na čele arcidiecézy stál až do svojej smrti 13. novembera 1987 Július Gábriš, ktorý bol na čele Trnavskej administratúry od roku 1973. K dohode medzi komunistickým Československom a Svätou stolicou o jeho menovaní za arcibiskupa-metropolitu nedošlo a preto spravoval arcidicézu ako apoštolský administrátor. Po jeho smrti dňa 14. novembra 1987 zbor konzultorov zvolil za dočasného administrátora seredského dekana Jána Sokola. Túto voľbu obratom potvrdil Vatikán a neskôr ho akceptoval aj štát. Po rokovaniach medzi ČSSR a Svätou stolicou, bolo 26. júla 1989 zverejnené menovanie Jána Sokola za prvého arcibiskupa-metropolitu a 10. septembra 1989 bol Ján Sokol slávnostne inaugurovaný do úradu arcibiskupa.
Dňa 31. marca 1995 pápež Ján Pavol II. apoštolskou konštitúciou "Pastorali quidem permoti" zriadil Košickú cirkevnú provinciu a ako sufragánne biskupstvá jej podriadil Spišské a Rožňavské biskupstvo. Súčasne bola Trnavská arcidiecéza premenovaná na Bratislavsko-trnavskú arcidiecézu a Dóm sv. Martina v Bratislave bol vyhlásený za konkatedrálu. Rozprestierala sa na juhozápadnom Slovensku na území Bratislavského, Trnavského a Nitrianskeho (s výnimkou samotnej Nitry a úzkeho pásu, ktorý ju spájal s územím vlastnej diecézy) kraja. Zasahovala aj do Trenčianskeho (Nové Mesto nad Váhom) a Banskobystrického kraja (Banská Štiavnica, Veľký Krtíš). Ako sufragánne biskupstvá zostali Nitrianske a Banskobystrické biskupstvo. Na jej čele stál arcibiskup Ján Sokol.
Arcidiecéza zanikla 14. februára 2008 rozdelením na metropolitnú bratislavskou arcidiecézu a sufragánnou trnavskou arcidiecézu. 
Dňa 14. februára 2008 sa na základe rozhodnutia pápeža Benedikta XVI. zreorganizovali slovenské rímskokatolícke diecézy. Bratislavsko-trnavská arcidiecéza bola premenovaná späť na Trnavskú arcidiecézu a jej územie bolo výrazne zmenšené. Z územia na západe vznikla Bratislavská arcidiecéza a územie na východe bolo začlenené do Nitrianskej a Banskobystrickej diecézy. Metropolitným sídlom sa stala Bratislava, ale aj napriek tomu zostal Trnave titul arcidiecéza. Trnavský arcibiskup však nemá právo nosiť pálium, odznak hodnosti metropolitu. Pápež akceptoval voľbu Jána Sokola a potvrdil ho vo funkcii Trnavského arcibiskupa a zároveň mu udelil osobné privilégium nosiť pálium, ktoré obdržal ešte ako metropolita.
18. apríla 2009 Benedikt XVI. prijal rezignáciu Jána Sokola a za nového arcibiskupa menoval redemptoristu Róberta Bezáka, ktorý v čase menovania bol správcom farnosti Banská Bystrica - Radvaň.
Pápež Benedikt XVI. 2. júla 2012 odvolal bez uvedenia dôvodov arcibiskupa Róberta Bezáka z vedenia arcidiecézy a arcidiecéza bola v stave "sede vacante". Súčasne s odvolaním arcibiskupa bol za apoštolského administrátora "sede vacante" menovaný Ján Orosch.
Arcibiskupi a apoštolskí administrátori.
Súčasný arcibiskup.
Dňa 11. júla 2013 vymenoval pápež František apoštolského administrátora "sede vacante" Trnavskej arcidiecézy Jána Oroscha za arcibiskupa. Kánonické prevzatie úradu sa uskutočnilo v Katedrále sv. Jána Krstiteľa v Trnave 30. augusta 2013.
Pomocní biskupi.
Pomocný biskup.
V súčasnosti arcidiecéza nemá pomocného biskupa.
Dekanáty.
Dekanáty arcidiecézy sú v mestách:

</doc>
<doc id="19302" url="https://sk.wikipedia.org/wiki?curid=19302" title="Rožnavské biskupstvo">
Rožnavské biskupstvo



</doc>
<doc id="19303" url="https://sk.wikipedia.org/wiki?curid=19303" title="Košické arcibiskupstvo">
Košické arcibiskupstvo



</doc>
<doc id="19304" url="https://sk.wikipedia.org/wiki?curid=19304" title="Samuel Langhorne Clemens">
Samuel Langhorne Clemens



</doc>
<doc id="19305" url="https://sk.wikipedia.org/wiki?curid=19305" title="Spišské biskupstvo">
Spišské biskupstvo



</doc>
<doc id="19306" url="https://sk.wikipedia.org/wiki?curid=19306" title="Banskobystrické biskupstvo">
Banskobystrické biskupstvo



</doc>
<doc id="19307" url="https://sk.wikipedia.org/wiki?curid=19307" title="Terry Pratchett">
Terry Pratchett

Sir Terry Pratchett (celým menom Terence David John Pratchett) (* 28. apríl 1948 – † 12. marec 2015) bol anglický autor fantasy literatúry.
Životopis.
Pratchett sa narodil v Beaconsfielde v anglickom grófstve Bucks Davidovi a Eileen Pratchettovcom. Svoje vzdelanie pripisuje High Wycombe Technical High School a Beaconsfieldskej verejnej knižnici.
Prvým vydaným dielom bola krátka poviedka "The Hades Business" ("Hádova práca"), uverejnená v jeho školskom časopise keď mal trinásť rokov a potom, v roku 1963, zase v časopise "Science Fantasy", za čo dostal 14 libier. Druhá uverejnená práca sa nazývala "Night Dweller" ("Nočný tvor") a objavila sa v 156. čísle časopisu "New Worlds" v novembri 1965.
Po odchode zo školy v roku 1965 získal prácu v miestnych novinách "Bucks Free Press" a neskôr pôsobil v niekoľko ďalších regionálnych novinách v juhozápadnom Anglicku vrátane "Western Daily Press" a "Bath Chronicle".
V tomto novinárskom období bol vyslaný urobiť interview s Petrom Bander van Durenom, jedným z riaditeľov malého vydavateľstva, kde práve vychádzala nová kniha. Počas rozhovoru sa zmienil, že sám napísal knihu "The Carpet People". Táto nakoniec vyšla v roku 1971 a slávnostne bola predstavená v oddelení kobercov obchodného domu Heal's na Tottenham Court Road v Londýne.
V roku 1980 sa Pratchett stal tlačovým hovorcom elektrárenskej spoločnosti Central Electricity Generating Board, kde v jeho pôsobnosti bolo niekoľko jadrových elektrárni. Neskôr vtipkoval o tom, že predviedol svoj zmysel pre dokonalé načasovanie, pretože zmena zamestnania nasledovala skoro po jadrovej katastrofe v Three Mile Island v Pensylvánii v USA.
Prácu pre CEGB nechal v roku 1987, keď začal zarábať viac peňazí príležitostným písaním. To mu umožnilo zvýšiť tempo a v súčasnosti väčšinou napíše dve knihy ročne. 
Od roku 1998 je držiteľom rádu za zásluhy o Britské kráľovstvo za službu literatúre. So sebe vlastnou iróniou to komentoval vyhlásením v zmysle „mám podozrenie, že 'službu literatúre' preukážem, keď sa zdržím ďalších pokusov nejakú napísať“. V roku 1999 mu bol udelený čestný doktorát literatúry na univerzite vo Warwicku.
Jeho dcéra Rhianna Pratchettová (narodená 1976) je autorkou fantasy a novinárkou. 
Ako svoje záľuby Pratchett uvádza „písanie, prechádzky, počítače, život“. Je dobre známy aj zvláštnou záľubou v pokrývkach hlavy, čo vidieť na zadných stranách obálok originálnych vydaní väčšiny jeho kníh.
31. decembra 2008 mu kráľovná Alžbeta II. udelila za zásluhy v literatúre Rad britského impéria.

</doc>
<doc id="19308" url="https://sk.wikipedia.org/wiki?curid=19308" title="106 pred Kr.">
106 pred Kr.



</doc>
<doc id="19309" url="https://sk.wikipedia.org/wiki?curid=19309" title="43 pred Kr.">
43 pred Kr.



</doc>
<doc id="19310" url="https://sk.wikipedia.org/wiki?curid=19310" title="Pásavka zemiaková">
Pásavka zemiaková

Pásavka zemiaková (zastarano – v 50. rokoch – "mandelinka zemiaková" ; ľudovo nesprávne "mandelinka"; lat. "Leptinotarsa decemlineata") je veľmi rozšírený zástupca radu chrobákov. Vyskytuje sa prakticky na každom zemiakovisku.
Pochádza pôvodne zo Severnej Ameriky. (pravdepodobne nie celá, predpokladá sa, že než ju začali kolonisti šíriť aj so zemiakmi, bol jej výskyt obmedzený na oblasť Mexického zálivu, prípadne severné Mexiko a Colorado, presnejšie sa nevie). Zjavne išlo o dosť malé oblasti, pretože vzťah pásavky k zemiakom bol vzatý na vedomie až v roku 1859, keď bolo zaznamenané jej prvé masívne premnoženie. Do Európy bola zavlečená spolu so zemiakmi, jej pomalé šírenie sa prudko zrýchlilo po druhej svetovej vojne, keď vzrástla úroveň transportu zemiakov. Pásavka potom postupne doputovala až k Uralu. Okrem zemiakov napadá aj ďalšie ľuľkovité rastliny (rajčinu, papriku, baklažán, ľuľok atď.).
V bývalom Česko-Slovensku sa na ňu ako na škodcu najmä v 50. rokoch 20. storočia konali veľké „hony“ s cieľom jej vykynoženia. Komunistická propaganda ju vyhlásila za imperialistický útok a obvinila Západ, že ju na území ČSSR umelo vysadzuje z lietadiel alebo prostredníctvom diverzantov (úplne boli ignorované podobné kalamity v celej Európe), často bola propagandisticky nazývaná "imperialistický" či "americký chrobák."

</doc>
<doc id="19312" url="https://sk.wikipedia.org/wiki?curid=19312" title="Karol Hadai">
Karol Hadai

Karol Hadai (staršie Karol Hadaly, predikát hist. „Hadaly de Hada“; * 1743, Kolárovo – † 19. júl 1834, Pešť) bol uhorský matematik.
Život.
Narodil sa v roku 1743 v Kolárove. Bol príslušníkom jezuitského rádu, študoval na Trnavskej univerzite, kde získal doktorát filozofie aj práva. Prednášal matematické predmety spočiatku na svojej materskej univerzite, po jej presťahovaní do Budína na kráľovských akadémiách v Trnave, Rábe (Győr), Päťkostolí (Pécs) a Bratislave. V rokoch 1810–1831 bol profesorom matematiky na peštianskej univerzite, prednášal aj na tamojšom Institutum geometricum. Bol uznávaným odborníkom v oblasti hydrotechniky a vodného staviteľstva, za zásluhy a publikácie v tejto oblasti sa stal členom zahraničných učených spoločností (Jena, Göttingen) a nositeľom viacerých vyznamenaní. Napísal niekoľko učebníc hydrotechniky, staviteľstva, ale aj algebry, geometrie a mechaniky – niektoré z nich vyšli až v 7 vydaniach. Knižnú prácu vydal aj o problematike rovnomerného delenia kružnice a uhlov. Zomrel 19. júla 1834 v Pešťi.

</doc>
<doc id="19313" url="https://sk.wikipedia.org/wiki?curid=19313" title="Gábor Gál">
Gábor Gál

Mgr. Gábor Gál (* 22. november 1974, Šaľa) je slovenský politik. Od 22. marca 2018 do 21. marca 2020 bol ministrom spravodlivosti Slovenskej republiky. Je bývalý poslanec Národnej rady Slovenskej republiky. Vo voľbách do NR SR v marci 2012 kandidoval na kandidátke MOST-HÍD na 5. mieste.
Profesionálna kariéra.
Vyštudoval Právnickú fakultu Univerzity Komenského v Bratislave. Od roku 1995 pracuje ako advokát. V rokoch 20082009 bol členom predstavenstva Nemocnice s poliklinikou Svätého Lukáša v Galante.
Kauza úplatkárstva.
Vyšetrovateľ niekdajšej Národnej kriminálnej agentúry obvinil Gábora Gála z prijímania úplatku v roku 2022. Podľa obžaloby mal v roku 2018 prijať úplatok vo výške 50.000 eur za to, že zabezpečí odblokovanie rozhodovacích procesov v Slovenskom pozemkovom fonde. V prípade dokázania viny mu hrozí trest odňatia slobody vo výmere jedného až piatich rokov.
Kauza Hedviga Malinová.
12. septembra 2006 Gábor Gál vyhlásil, že bude ako právnik zastupovať Hedvigu Malinovú, ktorá sa údajne stala obeťou útoku v Nitre. O dva dni neskôr, 14. septembra 2006, oznámil svoje rozhodnutie, že už ju ďalej zastupovať nebude.
Politická kariéra.
Celoštátna úroveň.
Gábor Gál bol zvolený za poslanca NR SR vo volebnom období 2002-2006 za SMK a stal sa členom Mandátového a imunitného výboru NR SR a Ústavnoprávneho výboru NR SR. Poslancom za stranu SMK-MKP sa stal aj po voľbách v roku 2006 . Bol predsedom Výboru NR SR pre nezlučiteľnosť funkcií a členom Ústavnoprávneho výboru NR SR. 7. júna 2009 založil spolu z ďalšími bývalými poslancami SMK-MKP politickú stranu MOST-HÍD. 12. júna 2010 bol opätovne zvolený za poslanca Národnej rady . Je predsedom Mandátového a imunitného výboru NR SR, overovateľom Výboru NR SR pre obranu a bezpečnosť a členom Stálej delegácia NR SR v Parlamentnom zhromaždení NATO.
19. marca 2018 predseda vlády Peter Pellegrini súhlasil s návrhom Bélu Bugára vymenovať Gála do funkcie ministra spravodlivosti. Úradu sa ujal 22. marca a ako svoje priority určil otázku policajnej inšpekcie, voľbu policajného prezidenta, pravidlá voľby sudcov Ústavného súdu, riešenie starých exekúcií, či projekt obchodného registra.
Vláda Petra Pellegriniho, vrátane Gábora Gála, podala po februárových voľbách20. marca 2020 demisiu .
Regionálna úroveň.
Vo voľbách do orgánov samosprávnych krajov v roku 2009 neúspešne kandidoval na post predsedu Trnavského samosprávneho kraja za stranu MOST-HÍD. Skončil na 2. mieste (17,69 %), keď ho predbehol Tibor Mikuš.
Komunálna úroveň.
Od roku 1994 do roku 1999 bol poslancom obecného zastupiteľstva obce Veľká Mača.

</doc>
<doc id="19314" url="https://sk.wikipedia.org/wiki?curid=19314" title="Tomáš Galbavý">
Tomáš Galbavý

Tomáš Galbavý (* 28. apríl 1958, Topoľčany) je bývalý poslanec Národnej rady Slovenskej republiky.
Profesionálna kariéra.
Je študentom politológie na Univerzite Konštantína Filozofa v Nitre. Od roku 1983 pôsobí ako slobodný umelec.
Politická Kariéra.
Tomáš Galbavý bol zvolený za poslanca NR SR vo volebnom období 2002 – 2006 za SDKÚ a stal sa členom Výboru NR SR pre vzdelanie, vedu, šport a mládež, kultúru a médiá. Poslancom za stranu SDKÚ-DS sa stal aj po voľbách v roku 2006 . Bol členom Mandátového a imunitného výboru NR SR, Výboru NR SR pre kultúru a médiá a náhradným členom Výboru NR SR pre európske záležitosti. 12. júna 2010 bol opätovne zvolený za poslanca Národnej rady . Je členom Mandátového a imunitného výboru NR SR a Výboru NR SR pre európske záležitosti. Po voľbách 9. marca 2012 sa do parlamentu nedostal.

</doc>
<doc id="19317" url="https://sk.wikipedia.org/wiki?curid=19317" title="Imrich Hamarčák">
Imrich Hamarčák

Imrich Hamarčák (* 5. november 1954) je bývalým poslancom Národnej rady Slovenskej republiky.
Imrich Hamarčák bol poslancom NR SR vo volebnom období 2002-2006 za ANO. Najskôr pôsobil v období od 5. novembra 2002 do 10. septembra 2003 ako náhradník namiesto poslanca Roberta Nemcsicsa a od 24. septembra 2003 do 25. augusta 2005 namiesto poslanca Pavla Ruska. Bol členom Výboru NR SR pre financie, rozpočet a menu a Osobitného kontrolného výboru NR SR na kontrolu činnosti Vojenského spravodajstva.

</doc>
<doc id="19318" url="https://sk.wikipedia.org/wiki?curid=19318" title="Richárd Hamerlik">
Richárd Hamerlik

Richárd Hamerlik (* 31. máj 1967, Bratislava) bol poslancom Národnej rady Slovenskej republiky.
Richárd Hamerlik bol zvolený za poslanca NR SR vo volebnom období 2002-2006 za SMK-MKP. Bol podpredsedom Výboru NR SR pre pôdohospodárstvo a členom Osobitného kontrolného výboru NR SR na kontrolu činnosti Vojenského spravodajstva.
Externé odkazy.
Richárd Hamerlik - nrsr.sk

</doc>
<doc id="19319" url="https://sk.wikipedia.org/wiki?curid=19319" title="Bohumil Hanzel">
Bohumil Hanzel

Bohumil Hanzel (* 6. júl 1948) je bývalý poslanec Národnej rady Slovenskej republiky.
Životopis.
Bohumil Hanzel vyštudoval v roku 1967 SPŠ Elektrotechnickú v Dubnici nad Váhom. Do roku 1979 pracoval na Slovensku ako robotník, neskôr ako šéf závodného stravovania. Stal sa jedným z prvých signatárov Charty 77 na Slovensku, kvôli čomu bol nútený v roku 1980 odísť do Švédska. V rokoch 1984 - 1986 absolvoval Vyššiu škola manažmentu v Štokholme a následne pracoval v rôznych manažérskych pozíciách.
Bohumil Hanzel bol zvolený za poslanca NR SR vo volebnom období 2002-2006 za stranu SMER, ktorá od 1. januára 2005 pôsobí pod názvom SMER - sociálna demokracia. Bol podpredsedom Zahraničného výboru NR SR a členom Osobitného kontrolného výboru NR SR na kontrolu činnosti Vojenského spravodajstva.
Pred parlamentnými voľbami v máji 2010 Hanzel obvinil predsedu strany SMER-SD, Roberta Fica z nezákonného financovania tejto strany a predávania miest na kandidátke vo voľbách roku 2002. Z obavy o svoj život zveril obálku s neurčeným obsahom švédskemu veľvyslancovi Mikaelovi Westerlingovi.

</doc>
<doc id="19320" url="https://sk.wikipedia.org/wiki?curid=19320" title="István Harna">
István Harna

Doc. Ing. István Harna, PhD. (* 2. september 1940, Šahy) je podpredseda SMK a bývalý poslanec Národnej rady Slovenskej republiky.
Absolvoval VŠE v Bratislave. Pracoval ako výskumný pracovník v oblasti ekonomiky, podnikový manažér a ako vysokoškolský pedagóg (1980-93). Spoluzakladateľ politického hnutia Spolužitie. V r. 1998-2002 minister výstavby a verejných prác SR za SMK. 
István Harna bol zvolený za poslanca NR SR vo volebnom období 2002-2006 za SMK-MKP. Bol podpredsedom Výboru NR SR pre európske záležitosti a členom Výboru NR SR pre hospodárstvo, privatizáciu a podnikanie. 

</doc>
<doc id="19321" url="https://sk.wikipedia.org/wiki?curid=19321" title="Iveta Henzélyová">
Iveta Henzélyová

Mgr. Iveta Henzélyová (* 4. apríl 1963) je bývalá slovenská politička.
Komunálna politika.
Iveta Henzélyová pôsobila ako poslankyňa zastupiteľstva Košického samosprávneho kraja vo volebnom období 2001 - 2005. Bola ako členka Aliancie nového občana zvolená za koalíciu ANO, DS, KDH. Vo voľbách do krajského zastupiteľstva v roku 2005 nekandidovala.
Pôsobenie v národnej rade.
Iveta Henzélyová nastúpila 5. novembra 2002 do národnej rady za Alianciu nového občana (ANO) na neuplatňovaný mandát poslanca Františka Tótha. Po tom, ako sa Imrich Béreš vzdal funkcie poslanca, nastúpila 9. septembra 2003 na jeho zaniknutý mandát. Bola členkou Výboru NR SR pre životné prostredie a ochranu prírody a Osobitného kontrolného výboru NR SR na kontrolu činnosti SIS.
Vystúpenie z ANO.
Počas straníckej krízy v ANO v auguste a septembri 2005, ktorá vypukla v súvislosti s kauzou Zmenky, sa postavila na stranu predsedu ANO Pavla Ruska. Spoločne s Beátou Brestenskou, Evou Černou a Pavlom Ruskom odišli z poslaneckého klubu ANO vedeného Ľubomírom Lintnerom. 7. októbra 2005 však pomerne prekvapujúco vystúpila z ANO. 
Kauza Henzélyová.
Záver politickej kariéry Ivety Henzélyovej sprevádzal korupčný škandál, ktorý zostal nevyjasnený. Aféru otvoril tesne pred voľbami predseda ANO Pavol Rusko, keď chcel zverejním nahrávky ich rozhovoru dokázať podozrenia z kupovania poslancov. Henzélyová na zázname Ruskovi opisovala, ako jej niekto za hlasovanie sľuboval "hory-doly". Najskôr hovorila o peniazoch, potom o rekonštrukcii domu a ďalších návrhoch. "Je ponúknutá spolupráca, ale peniaze by som v živote nezobrala," uzavrela vtedy poslankyňa veľmi neurčitú debatu. Nahrávku vyšetrovala aj polícia, trestné stíhanie však bolo zastavené pre nedostatok dôkazov. Henzélyová vtedy všetky podozrenia odmietla, nahrávku označila za podvrh.
Aktivity po odchode z politiky.
Po ukončení volebného obdobia v roku 2006 Iveta Henzélyová odišla z politiky a začala sa venovať podnikaniu. Od 14. júla 2006 pôsobí ako členka predstavenstva spoločnosti 1. Sielnická a.s. 

</doc>
<doc id="19323" url="https://sk.wikipedia.org/wiki?curid=19323" title="Jozef Heriban (1953)">
Jozef Heriban (1953)

Jozef Heriban (* 9. júl 1953, Trnava) je slovenský spisovateľ, scenárista a filmový režisér. V súčasnosti sa profesionálne venuje literatúre. Je bývalým prezidentom Slovenského centra PEN a bývalým podpredsedom Rady Audiovizuálneho fondu. Je členom komisie Audiovizuálneho fondu pre produkciu medzinárodných filmových projektov a členom Slovenskej filmovej a televíznej akadémie.
Život.
V roku 1968 začal študovať na Konzervatóriu v Bratislave hru na akordeón a na pozaunu. V štúdiu pokračoval na Filozofickej fakulte Univerzity Komenského v Bratislave, odbor estetická výchova – slovenčina, kde v roku 1985 získal titul doktor filozofie (PhDr.). Počas vysokej školy hral v orchestri folklórneho súboru Lúčnica, s ktorým navštívil mnohé štáty Európy, Afriky a USA.
V roku 1978 sa oženil s Alenou Heribanovou, známou televíznou moderátorkou, bývalou riaditeľkou Slovenského inštitútu vo Viedni, s ktorou má dve dcéry, spisovateľku a novinárku Tamaru Šimončíkovú Heribanovú a moderátorku a marketingovú manažérku Barbaru Jagušák. V roku 2017 sa dvojica po 39 rokoch manželstva rozviedla. Od roku 2018 je vo vzťahu so slovenskou herečkou Vandou Turekovou.
Profesionálna kariéra.
Po návrate zo základnej vojenskej služby nastúpil v roku 1981 do Slovenskej filmovej tvorby ako dramaturg hraných filmov v tvorivo-výrobnej skupine režiséra Andreja Lettricha. Po roku 1989 sa stal v tajných voľbách vedúcim II. Tvorivo-výrobnej skupiny pre hrané filmy. Počas jeho štrnásťročného pôsobenia v hranom filme spolupracoval s najvýznamnejšími slovenskými režisérmi Dušanom Hanákom, Dušanom Trančíkom, Jurajom Jakubiskom, Jurajom Herzom, Dušanom Rapošom, Martinom Ťapákom, Stanislavom Párnickým a ďalšími.
Spolu s Jozefom Slovákom napísal scenáre k filmom "Utekajme, už ide!", "Južná pošta". Tragikomédiu "Dávajte si pozor!" spolu napísali aj režírovali.
V roku 1994 založil s Pavlom Jursom a Jozefom Slovákom spoločnosť TATRA STAR, s.r.o., v ktorej vznikol úspešný seriál televíznych grotesiek "Bud Bindi" v hlavných úlohách s Miroslavom Nogom a Stanislavom Dančiakom.
Neskôr pracoval v oblasti marketingu (najskôr ako riaditeľ public relations a člen predstavenstva Eurotel Bratislava, a. s., potom ako riaditeľ reklamy a vedúci public relations v TV Markíza). V súčasnosti sa venuje literatúre a organizovaniu filmového života na Slovensku.
Politická kariéra.
V parlamentných voľbách v roku 2002 bol zvolený za poslanca NR SR za Alianciu nového občana. V NR SR pôsobil ako člen Výboru NR SR pre európske záležitosti a Výboru NR SR pre ľudské práva, národnosti a postavenie žien. V rokoch 2003 a 2004 bol pozorovateľom a neskôr poslancom Európskeho parlamentu.
Literárna tvorba.
Heriban knižne debutoval novelou "Niekto na mňa stále píska" (1996), ktorá získala v roku 1993 v anonymnej súťaži Literárneho fondu 1. miesto. V nasledujúcej knihe "Úspech má srdce žraloka" (2007), ktorá zvíťazila v čitateľskej ankete dvojtýždenníka Knižná revue „Kniha roka 2007“, reaguje na najnovšie trendy zo sveta marketingu a PR. Jeho román "Intimita vlkov" (2008) sa stal hneď po vydaní bestsellerom. Voľným pokračovaním je román "Posadnutosť" (2009).
Téma ľudskej intimity je kľúčová aj v románe "Ružový trojuholník" (2010) a v poviedkovom románe "Schovaný, neschovaný, idem" (2011). Literárny teoretik Alexander Halvoník píše v štúdii ku knihe "Prelet sťahovavých vtákov" (2013), ktorá získala Cenu Slovenského centra PEN (2014): „Myslím si, že niečo ako autorský program skutočne existuje. Autor ho nosí v sebe a nemusí ho vešať každému na nos, ale napriek tomu, že sa pre svoju zložitosť ťažko realizuje, trvá na ňom aj vtedy, keď, povedzme, nepíše žiadnu knihu“.
V roku 2014 vychádza novela "Fagotista, ktorého nemiloval Boh", v ktorej si Samuel Gold Baťovanský, druhý fagotista vo filharmónii, hľadá svoje miesto pod slnkom. Jeho rozhovory s Bohom posúvajú príbeh do metafory nekonečného ľudského putovania za láskou, šťastím a uznaním. V roku 2023 vyšiel vo vydavateľstve Slovart zatiaľ jeho posledný román "Garážové Libertango", v ktorom sa Heriban vracia do obdobia, kedy sa na železničných staniciach Európy objavili statisíce migrantov. V paralelnej línii rozprávania autor zachytáva špecifické osudy tanečníkov argentínskeho tanga.
Audiovizuálna tvorba.
Spolu s Jozefom Slovákom napísal scenár k filmu "Utekajme, už ide!" (1996), ktorý bol uvedený na medzinárodných filmových festivaloch v Londýne, Štokholme, Corcu, Vevey (1988), Los Angeles, San Franciscu, Seattle, Washingtone, Viedni, Hong Kongu (1989) a inde. Film získal hlavnú cenu „Zlatý prim“ na 9. Filmovom festivale v Novom Měste nad Metují.
Rovnako s Jozefom Slovákom napísal podľa rovnomennej knihy Ladislava Balleka scenár k filmu "Južná pošta" (1997), ktorý získal Cenu Československého filmu na 26. festivale českých a slovenských filmov v Brne.
Je spoluscenáristom a spolurežisérom slovensko-amerického koprodukčného filmu "Dávajte si pozor!" (1991), ktorý bol ocenený zvláštnou cenou poroty za najlepší prvý film na 15. MFF v Káhire, „Zlatou cenou“ na 25. MFF v Houstone, „Striebornou cenou“ na 16. MFF vo Philadelphii. Zúčastnil sa aj na MFF v San Franciscu, Philadelphii, Denveri, Los Angeles, San Reme, Lisabone, Kolumbii, Bangalore, Békesczabe...
Spolu s Jozefom Slovákom a Pavlom Jursom napísal, režíroval, aj produkoval úspešný komediálny televízny seriál "Bud Bindi". Jednotlivé diely seriálu získali "Zlatú cenu" na 28. MFF v Houstone (1995), "Striebornú vežu" na 39. MFF v San Francisku (1996) a "Čestné uznanie" na 19. MFF "Philadelphia" (1996). Seriál bol predaný do 27 krajín sveta.

</doc>
<doc id="19324" url="https://sk.wikipedia.org/wiki?curid=19324" title="Ivan Hopta">
Ivan Hopta

PhDr. Ivan Hopta, CSc. (* 19. september 1958 – † 21. december 2021) bol slovenský politik, predseda ľavicovej strany ÚSVIT.
Komunálna politika.
Od roku 1994 bol nepretržite poslancom Mestského zastupiteľstva v Humennom. V roku 2006 zo 173 kandidátov získal druhý najväčší počet hlasov. Štyri roky predtým bol prvý. Bol stálym kritikom bývalého primátora Humenného Vladimíra Kostilníka, s ktorým viedol aj súdny spor. Vo volebnom období 20012005 bol zvolený za poslanca Prešovského samosprávneho kraja v okrese Humenné za Komunistickú stranu Slovenska (KSS). Vo volebnom období 20062009 okres Humenné nezastupoval. 14. novembra 2009 bol Ivan Hopta opäť zvolený do krajského zastupiteľstva, tentoraz za svoju novú stranu, ÚSVIT. Poslanec Hopta bol podpredsedom Komisie školstva, mládeže, telesnej výchovy a športu.
Národná rada.
Vo volebnom období 20022006 bol zvolený za poslanca NR SR za KSS. Bol členom Výboru NR SR pre ľudské práva, národnosti a postavenie žien, členom Výboru pre školstvo, kultúru a médiá, ako aj členom Výboru pre nezlučiteľnosť funkcií NR SR. Počas svojho pôsobenia v parlamente predsedal skupine priateľstva s balkánskymi štátmi a Rumunskom a Bulharskom. Bol členom trojčlennej slovenskej parlamentnej delegácie na stretnutí parlamentov sveta v Mexiku.
Strana ÚSVIT.
V roku 2004 z KSS vystúpil a pôsobil ďalej v Národnej rade aj v zastupiteľstve samosprávneho kraja ako nezávislý poslanec. V máji 2005 založil novú ľavicovú stranu ÚSVIT a stal sa jej predsedom. Podľa Hoptovho vyjadrenia citovaného na serveri Atlas.sk strana zastáva názor, že "„Národná rada SR by mala ešte do komunálnych volieb prijať zákon, ktorý by obmedzil zotrvávanie vo funkcii primátorov a starostov obcí najviac na dve funkčné obdobia a zároveň by znížil platy starostom, ale najmä primátorom miest, ktoré sú mnohokrát väčšie ako platy ministrov“".

</doc>
<doc id="19325" url="https://sk.wikipedia.org/wiki?curid=19325" title="Vladimír Horák">
Vladimír Horák

Vladimír Horák (* 7. marec 1956) je bývalý poslanec Národnej rady Slovenskej republiky.
Vladimír Horák nastúpil ako náhradník na neuplatňovaný mandát poslanca Pavla Prokopoviča vo volebnom období 2002-2006 za SDKÚ. Bol členom Výboru NR SR pre životné prostredie a ochranu prírody a Výboru NR SR pre financie, rozpočet a menu.

</doc>
<doc id="19326" url="https://sk.wikipedia.org/wiki?curid=19326" title="Milan Hort">
Milan Hort

Milan Hort (* 6. február 1953, Červený Kameň) je bývalý podpredseda Národnej rady Slovenskej republiky a podpredseda SDKÚ-DS. Zároveň bol prvým primátorom Novej Dubnice.
Profesionálna kariéra.
Vyštudoval obchodnú fakultu Vysokej školy ekonomickej v Bratislave. Od roku 1979 pracoval v rôznych firmách v Trenčianskom kraji ako plánovač alebo vedúci odbytu či marketingu. Je spoluzakladateľom a aktívnym členom Klubu primátorov miest Slovenska a Únie miest Slovenska a iniciátorom spolupráce medzi regiónmi stredného a severného Považia a regiónom Benátsko v Taliansku, ktorá na rôznych úrovniach a v rôznych oblastiach pretrváva dodnes.
Politická kariéra.
Stranícka úroveň.
V roku 1990 vstúpil do strany KDH, v ktorej bol od roku 1994 členom predsedníctva. Pred Parlamentnými voľbami v roku 1998 prestúpil spolu s ďalšími členmi KDH do vznikajúcej politickej strany SDK. V roku 2000 stál pri zrode strany SDKÚ. Bol členom prezídia a podpredseda strany pre regionálnu politiku. 
Celoštátna úroveň.
Milan Hort bol zvolený poslanca NR SR vo volebnom období 1998 – 2002 za politickú stranu SDK zo 14. miesta a stal sa podpredsedom výboru NR SR pre verejnú správu. Vo voľbách v roku 2002 bol opätovne zvolený za poslanca NR SR, tentokrát za stranu SDKÚ z 8. miesta na kandidátke. Bol predsedom Výboru NR SR pre verejnú správu a predsedom poslaneckého klubu SDKÚ. V roku 2006 sa opäť stal poslancom NR SR, ale na kandidátke strany SDKÚ-DS sa po prednostnom hlasovaní prepadol z 5. na 9. miesto. V tomto volebnom období zastával post podpredsedu Národnej rady. Po voľbách do NR SR v roku 2010 sa stal poslancom NR SR už štvrtýkrát za sebou. Zo štvrtého miesta na kandidačnej listine sa po zohľadnení prednostného hlasovanie posunul na 5. miesto. Na ustanovujúcej schôdzi Národnej rady bol opätovne zvolený za jej podpredsedu. Bol overovateľom Výboru NR SR pre verejnú správu a regionálny rozvoj a členom Stálej delegácie NR SR v Medziparlamentnej únii.
Komunálna úroveň.
V rokoch 19901994 bol primátorom mesta Nová Dubnica.

</doc>
<doc id="19327" url="https://sk.wikipedia.org/wiki?curid=19327" title="Zoltán Horváth">
Zoltán Horváth

Zoltán Horváth (* 8. november 1968) bol poslanec Národnej rady Slovenskej republiky.
Profesionálna kariéra.
Vyštudoval Pedagogickú fakultu Univerzity Komenského. V rokoch 1989 - 1991 pôsobil ako vedúci strediska "Bystrica" Galanta, Reštaurácie, š. p. Galanta. Od roku 1991 do roku 1998 bol konateľom spoločnosti. V roku 1998 sa stal zástupcom prednostu Okresného úradu v Galante. 
Politická kariéra.
Stranícka úroveň.
V rokoch 1994 – 1999 bol podpredseda okresnej rady strany SDKÚ. Od roku 2000 je predsedom mestského zastupiteľstva strany, okresným koordinátorom SDKÚ a podpredsedom regionálneho predsedníctva SDKÚ. 
Celoštátna úroveň.
Zoltán Horváth bol zvolený za poslanca NR SR vo volebnom období 2002 – 2006 z 21. miesta za SDKÚ a stal sa členom Výboru NR SR pre pôdohospodárstvo, Osobitného kontrolného výboru NR SR na kontrolu činnosti SIS a Výboru NR SR pre sociálne veci a bývanie.

</doc>
<doc id="19330" url="https://sk.wikipedia.org/wiki?curid=19330" title="Hygiena">
Hygiena

Hygiena (gr. "hygies" = zdravý, Hygiea je v gréckej mytológii bohyňa zdravia) je vedný odbor študujúci zdravý spôsob života z hľadiska jedinca aj spoločnosti. Vytvára pravidlá takéhoto spôsobu života a skúma ich dodržiavanie.
Hlavnou úlohou hygieny je zabrániť, aby negatívne faktory vonkajšieho prostredia prekročili rámec adaptability ľudského organizmu. Negatívne faktory zväčša vyplývajú z rozvoja technickej civilizácie (napr. hluk, vibrácie, ionizujúce žiarenie, chemické látky, znečistenie životného prostredia, zhoršenie kvality výživy a pod.)
Hlavná náplň hygieny je napríklad udržanie stanovenej kvality životného a pracovného prostredia, štúdium vplyvu výživy, vytváranie noriem pre životné a pracovné prostredie a pod.

</doc>
<doc id="19332" url="https://sk.wikipedia.org/wiki?curid=19332" title="Zoznam poslancov NR SR (1998 – 2002)">
Zoznam poslancov NR SR (1998 – 2002)

Zoznam poslancov Národnej rady Slovenskej republiky vo volebnom období 1998 – 2002 má tri časti:
V zátvorke za menom poslanca je uvedená strana, za ktorú kandidoval vo voľbách.

</doc>
<doc id="19333" url="https://sk.wikipedia.org/wiki?curid=19333" title="Irena Belohorská">
Irena Belohorská

MUDr. Irena Belohorská (* 13. marec 1948, Piešťany) je slovenská politička. Bývalá ministerka zdravotníctva a bývalá poslankyňa Európskeho parlamentu. Je vdova, má 2 dospelé dcéry – lekárky.
Profesionálna kariéra.
Vysokoškolské vzdelanie získala na Lekárskej fakulte Univerzity Komenského v Bratislave. 
Osobný život.
S manželom má dve dcéry, v roku 2009 ovdovela. Žije v Bratislave.

</doc>
<doc id="19335" url="https://sk.wikipedia.org/wiki?curid=19335" title="Boris Zala">
Boris Zala

Doc. PhDr. Boris Zala, CSc. (* 9. december 1954, Zlaté Moravce) je slovenský filozof, publicista a ľavicový politik, bývalý poslanec Národnej rady SR a europoslanec.
V roku 1979 absolvoval štúdium filozofie na Filozofickej fakulte Univerzity Komenského v Bratislave. V roku 1981 získal titul PhDr., v roku 1995 CSc. a v roku 2001 docent. V roku 1981 pracoval v Slovenskom rozhlase ako redaktor. Od roku 1982 pracoval v robotníckych zamestnaniach z dôvodov politického prenasledovania. Od roku 1984 pracoval vo Výskumnom ústave sociálneho rozvoja a práce ako vedecký pracovník.
Po Nežnej revolúcii od roku 1990 pracoval ako vedúci sekretariátu predsedu SNR a ako odborný asistent na Filozofickej fakulte UK. V rokoch 20002007 bol vedúcim Katedry politológie a európskych štúdií na Filozofickej fakulte Univerzity Konštantína Filozofa v Nitre.
Boris Zala pôsobil v politike už tesne po Nežnej revolúcii v rámci Sociálnodemokratickej strany Slovenska. V rokoch 1990 až 1992 bol jej predsedom. (V marci 1990 vystriedal vo funkcii zakladateľa Ivana Pauličku a 27. - 28. október 1990 ma 1. zjazd SDSS v Bratislave bol zvolený za predsedu. 28. marec 1992 na 2. zjazdu SDSS sa vzdal funkcie predsedu a za predsedu strany bol zvolený Alexander Dubček). V roku 1990 bol poslancom Slovenskej národnej rady, členom jej predsedníctva a predsedom výboru pre bezpečnosť. Po roku 1993 sa Zala v STV podieľal na príprave a vysielaní relácií "Na koreň veci".
Od roku 2000 bol členom predsedníctva strany SMER-SD, v rokoch 20002003 bol podpredsedom strany. V roku 2002 bol zvolený za SMER za poslanca NR SR. Bol členom Zahraničného výboru NR SR a Osobitného kontrolného výboru NR SR na kontrolu činnosti SIS. Od roku 2006 do roku 2009 bol predsedom Zahraničného výboru NR SR, vedúcim Slovenskej delegácie v Rade Európy a viceprezidentom Rady Európy. V roku 2016 požiadal po nezhodách o prerušenie členstva v SMERe.
V rokoch 20092019 bol poslancom Európskeho parlamentu. V 7. volebnom období (20092014) bol členom jeho Zahraničného výboru a členom Delegácie pre spoluprácu EÚ-Južná Afrika. V roku 2014 bol znovu zvolený do Európskeho parlamentu za SMER-SD, bol podpredsedom Delegácie pre vzťahy s Juhoafrickou republikou (D-ZA) a členom Výboru pre zahraničné veci (AFET). V 8. volebnom období bol do 1. júla 2019 členom skupiny progresívnej aliancie socialistov a demokratov v Európskom parlamente.
Boris Zala je vnukom na Tida J. Gašpara, ktorý bol v roku 1945 zatknutý a odsúdený na doživotie. V roku 1958 mu udelili amnestiu. Na slobodu sa dostal po osemnástich rokoch a od roku 1963 žil až do svojej smrti v okrese Nové Zámky. Zakotvil práve v rodine malého Borisa Zalu vo Veľkej Mani (dnes Maňa, okres Nové Zámky).

</doc>
<doc id="19336" url="https://sk.wikipedia.org/wiki?curid=19336" title="Saint Petersburg">
Saint Petersburg



</doc>
<doc id="19339" url="https://sk.wikipedia.org/wiki?curid=19339" title="ĽS-HZDS">
ĽS-HZDS



</doc>
<doc id="19340" url="https://sk.wikipedia.org/wiki?curid=19340" title="Tatranský národný park">
Tatranský národný park

Tatranský národný park (skratka TANAP) je jeden z deviatich národných parkov na Slovensku a je zároveň najstarší národný park na Slovensku. Nachádza sa na severe stredného a východného Slovenska v Tatrách. Je určený na ochranu časti Západných Tatier a Východných Tatier. Bol založený 1. januára 1949 a o päť rokov neskôr sa vytvoril národný park aj na poľskej strane Tatier s názvom Tatrzański Park Narodowiy. Spolu s poľským národným parkom sú Vysoké Tatry od roku 1993 Biosferickou rezerváciou UNESCO. Správa národného parku sídli vo Svite a v Liptovskom Mikuláši. Má rozlohu a jeho ochranné pásmo , dokopy . Park obsahuje turistických chodníkov a 16 označených a udržiavaných cyklistických chodníkov.
Na vlastnom území Tatranského národného parku sa chránia najmä horské a vysokohorské rastliny ako sú napríklad porasty kosodreviny alebo plesnivec alpínsky. Zo vzácnych živočíchov tu žijú orol skalný, medveď hnedý, kamzík vrchovský tatranský alebo svišť tatranský.
Dve tretiny chráneného územia pokrývajú smrekové alebo smrekovo-jedľové lesy. Od roku 1993 patrí (spolu s poľským TNP) medzi jednu zo štyroch slovenských biosférických rezervácií programu UNESCO "Človek a biosféra".
Na území Vysokých Tatier sa nachádza najvyšší vrch Vysokých Tatier, Slovenska a Karpát, Gerlachovský štít () a symbol Slovenska Kriváň (). Najvyšším vrchom Západných Tatier je Bystrá () a Belianskych Tatier je Havran (). Park je charakteristický aj výskytom vyše 100 plies a niekoľkých vodopádov. Najväčšie a najhlbšie z tatranských plies (na území Slovenska) je Veľké Hincovo pleso (plocha , hĺbka ), najvyššie položené je Modré pleso (). Najčastejšie navštevovanými sú Štrbské a Popradské pleso.
Jediná verejnosti prístupná jaskyňa je Belianska jaskyňa.
História.
Začiatky poznávania prírody.
Záujem o poznávanie tatranskej prírody bol v dávnych dobách podmieňovaný zvedavosťou prvých návštevníkov vysokohorského prostredia a veľmi rýchlo aj hospodárskou aktivitou. Bylinkári, hľadači pokladov, baníci, pytliaci, poľovníci a mnohí iní mali voľné pole pôsobnosti a dokonale to využívali. 
Svet poznal Vysoké Tatry ako „Snežné hory“. Chýr o nich sa odzrkadľoval stále častejšie v dobovej tlači. O prírodu sa začali zaujímať bádatelia. Prvú vytlačenú zmienku o nich prinieslo dielo Juraja Wernhera "De admirandis Hungariae aquis hipomnemation" (Bazilej, 1549). Už v tom čase do Tatier sa vyberali profesori a študenti kežmarského lýcea, ktorí sa snažili poznávať prírodu a zbierať prírodniny pre školské kabinety. 
O prvú geografickú charakteristiku Tatier sa pokúsil kežmarský matematik a astronóm Dávid Fröhlich v diele "Medulla geographiae practicae" (Bardejov, 1639) a v príručke "Bibliotheca, seu Cynosura peregrinantium" (Ulm, 1643). Najviac zmienok o Vysokých Tatrách v literatúre 17. storočia zanechal kežmarský študent Daniel Speer v dobrodružnom cestopise "Ungarischer oder Dacianischer Simplicissimus" (Ulm, 1683).
Prvé vedecké práce.
Na rozhraní 17. a 18. storočia poznatky o Tatrách publikovali traja kežmarskí Buchholtzovcy. Juraj Buchholtz st. vydal monoggrafiu Das weit und breit erschollene Ziepser–Schnee–Gebürg, ktorá vyšla tlačou až v roku 1899, ale jej rukopis z roku 1719 čítali a využívali mnohí učenci, medzi nimi aj Matej Bel. Nevydaný denník Juraja Buchholtza ml. "Itinerarium Buchholtzianum cum Diario" je uložený v archíve Pamätníka literatúry Matice slovenskej v Martine. Prírodou sa zaoberal Jakub Buchholtz, ktorý využíval dielo svojich predkov a okrem iného zhodnotil činnosť cisárskej mineralogickej komisie z roku 1751, ktorá skúmala minerály vo Vysokých a Západných Tatrách. Prírodu skúmal veľkoslavkovský farár Tomáš Mauksch, kežmarský pedagóg Juraj Bohuš, ktorí nové poznatky aj publikovali.
Mnohé publikované výsledky prírodovedeckých skúmaní zaujali zahraničných bádateľov. Mineralogickým štúdiám sa venoval Nemec Johan Fichtel, Poliak Stanisław Staszic, Francúz François Sulpice Beudant, Švéd Göran Wahlenberg, Angličan Robert Townson, Nemec Albrecht Sydow, významným prínosom prispel pražský vysokoškolský pedagóg Karel Kořístka a mnohí iní. 
Popularita Tatier rástla ďalšími návštevami a dielami propagátorov turistiky a bádateľov, ktorí skúmali zver. O to sa pokúsil Camillo Morgan v diele "Die Hohe Tatra und ihre Jagdfauna" (Viedeň, 1910). Prvú populárno–vedeckú charakteristiku živej a neživej prírody spracoval Wiktor Kuźniar v diele "Z przyrody Tatr" (Krakov, 1910).
K nim sa pridávali ďalší popularizátori v medzivojnovom období. Napríklad Eugeniusz Romer v diele "Jak powstały Tatry?" (Ľvov, Varšava, 1934), Józef Szaflarski a iní. Medzi nimi Antonín Bečvař, Ivan Bohuš, Milič Blahout, Jan Šmarda, Anton Droppa, Ivan Houdek, Zofia Radwańska-Paryska a jej manžel, Július Somora, Józef Fudakowski, mnohí iní vedci, lekári, novinári, fotografovia.
Za prvých zoológov, ktorí skúmali poľskú i našu časť Vysokých Tatier možno pokladať známych vertebrotológov J.H. Blasiusa, A. Kayserlinga a G. Hartlauba. V roku 1835, keď navštívili Tatry, boli ešte študenti. V Tatrách boli asi tri týždne a svoje poznatky vydal Hartlaub knižne v roku 1900. Koncom 19.storočia začalo vychádzať monumentálne dielo "Fauna Regni Hungariae", v ktorom boli spracované jednotlivé živočíšne skupiny. Postupne vychádzali desiatky ďalších cenných vedeckých prác, ktoré mapovali život kamzíkov, svišťov a ďalších živočíchov. K nim sa pridávali diela vedcov skúmajúcich ichtyofaunu, bezstavovce, stavovce a diela botanikov.
Začiatky ochrany prírody.
Ochrana prírody v stredoveku bola neznámym pojmom. Donačné listiny uhorských panovníkov nezaväzovali majiteľov pozemkov, aby chránili prírodu. Tí však v rámci svojich majetkových aktivít vydávali rôzne zákazy a príkazy regulujúce ťažbu v lesoch, rybolov a odstrel zveri. Napríklad Turzovci na Orave skoncovali so živelným drancovaním a premenou lesov na pasienky, keď v roku 1615 valaským kolonistom na oravskom panstve obmedzili početné stavy oviec a určili hájnikov na ochranu lesov v blízkosti pasienkov.
Začiatky cieľavedomej ochranárskej činnosti možno datovať do poslednej tretiny 19. storočia po založení Uhorského karpatského spolku. Jeho členovia si vytýčili za cieľ hájiť kamzičiu zver. Riaditeľ kúpeľov v Starom Smokovci Eduard Blasy sa zaslúžil v roku 1881 o založenie prvého poľovníckeho ochranného spolku a v roku 1883 o úpravu hájenia kamzičej zveri. O ochrane svišťov sa hovorilo v roku 1880. Členovia Sliezskej sekcie spolku sa v roku 1888 zaviazali propagovať ochranu motýľa jasoňa (Parnassius apollo). O zarybňovanie tatranských potokov sa starala rybárska komisia spolku. Naopak veľa pozornosti však členovia spolku nevenovali iným druhom zvierat, napríklad medveďom, rysom, ktorých odstrel dokonca hodnotili priaznivo. O to viac spolok podporoval import cudzokrajných zvierat ako boli jelene vapiti, zubry, kozorožce, ktoré vypúšťalo do prírody knieža Hohenlohe. Veľké škody v lesoch robili poľskí pytliaci.
Aktívny Uhorský karpatský spolok.
Najviac úsilia venoval Uhorský karpatský spolok na likvidáciu alebo aspoň na reguláciu výpasu dobytka z podtatranských obcí v okolí tatranských osád a v Kvetnici, ktorá je časťou Velickej doliny. Dokonca si túto časť Tatier v roku 1876 prenajal a do roku 1888 čelil veľkému náporu urbárskych pastierov, ktorí sa neustále domáhali práva na pasenie.
V rámci druhovej ochrany tatranskej flóry venoval spolok najviac pozornosti plesnivcu (Leontopodium alpinum), ktorý bol výhodným obchodným artiklom, a tým aj najviac ohrozený. Keďže vedel, kde všade kšeftári plienia túto vzácnu rastlinu usiloval sa hľadať východisko v pestovaní a rozmnožovaní plesnivca v záhradníctvach a v pokusnom presádzaní do Vysokých Tatier.
Podobne ako nenamietal proti dovozu cudzokrajných zvierat, súhlasil s importom a aklimatizáciou dovezených cudzokrajných rastlín, napríklad rododendronov (Rhododendron hirsutum) z rakúskych Álp v rokoch 18801882 v Doline siedmych prameňov a na Muráni, v rokoch 18891890 vo Velickej doline a vo Veľkej Studenej doline aj na Slavkovskom štíte.
Lesný zákon č. XXXI/1879, bol prijatý v roku 1879 a platný od 1. júla 1880. Uhorský karpatský spolok pozorne sledoval jeho uplatňovanie a konštatoval jeho nedodržiavanie vo Vysokých Tatrách. Dôsledne bojoval za vyhlásenie lesov v klimatických osadách za úplne chránené. Zasadzoval sa o ochranu limby (Pinius cembra). 
Od roku 1900 sa spolok usiloval o zriadenie botanickej záhrady na území Tatier. Výstavba meškala pre nedostatok finančných prostriedkov, neskôr jej zriadenie znemožnila vojna. Mala byť v Tatranskej Lomnici nad Kúpeľným domom.
Prínos československých vedcov.
Ochrana Vysokých Tatier formou rezervácie alebo národného parku bola za Rakúsko-Uhorska neznáma. Na poľskej strane však boli zaznamenané významnejšie aktivity. Po katastrofálnej povodni na poľskom Podhalí v roku 1884 predložil Gustaw Lettner projekt záchrany tatranských lesov ako celku. V roku 1887 bolo založené Towarzystwo Tatrzańskie – (Tatranská spoločnosť) na záchranu poľských Tatier. Boguslaw Królikowski v roku 1888 navrhoval vyhlásenie poľských Tatier za národný park. 
Uhorsko nemalo v tom čase nijaký štátny orgán na ochranu prírody. Po vzniku Československej republiky ochranu pamiatok a prírody dostalo do kompetencie Ministerstvo školstva a národnej osvety. Bohaté skúsenosti v tomto smere mali Zdeněk Wirth a generálny konzervátor Rudolf Maximovič. 
Na Karlovej univerzite v Prahe bol v roku 1919 zriadený lektorát ochrany prírody, kde účinkovali Ján Svatopluk Procházka a potom Karel Domin. V roku 1920 na Českom vysokém učení sa angažoval Rudolf Maximovič. V roku 1919 bol v Bratislave zriadený Vládny komisariát pre ochranu pamiatok na Slovensku, ktorý viedol arch. Dušan Jurkovič a potom Dr. Ján Hofman. 
Príkladom pre nové iniciatívy boli už zriadené národné parky v americkom Yellowstone (1872), Sweizer Nationalpark (1914) a iné. Vysoká vedecká úroveň československých prírodovedcov zaručovala, že ochrana prírody bude v dobrých rukách. Jedinou hlavnou prekážkou bol zatiaľ len pripravovaný zákon o prírode, v ktorom by bola presne definovaná kategória ochrany "národný park". Preto sa predbežne používal termín "prírodná rezervácia". 
V roku 1920 Ministerstvo školstva a národnej osvety poverilo Jiřího Jandu a Emila Bayera zoologickým výskumom vo Vysokých a Belianskych Tatrách. Janda výskum zakončil návrhom na vyhlásenie vtáčích rezervácií a Bayer návrhom na ochranu kamzíkov a vyhlásenie rezervácie. Janda navrhol vtáčie rezervácie, ktoré mali tvoriť Mlynická dolina, Mengusovská dolina, Zlomiská od Ostrvy až po Rinčový potok, Javorová dolina vrátane bočných odnoží ohraničená hrebeňom Belianskych Tatier od Muráňa až po Ždiarsku vidlu s prepojením na hlavný hrebeň Vysokých Tatier v Kopskom sedle. Uvažovalo sa o masíve Gelachovského štítu a o Kotline Piatich spišských plies. Keďže tieto navrhované pásma ochrany prírody zasahovali do súkromného panstva kniežaťa Chriastiana Krafta Hohenlohe, bol potrebný jeho súhlas, ktorý knieža dalo.
Emil Bayer mal zložitejšiu situáciu. Početné stavy kamzíkov boli zdecimované vojnou a pytliakmi. Ministerstvo s plnou mocou pre správu Slovenska a Zemské vojenské veliteľstvo preto vydalo v roku 1921 vyhlášku, ktorá zakazovala lov kamzíkov vo Vysokých Tatrách na dobu 10 rokov, ktorý sa v roku 1924 rozšíril na Belianske a Západné Tatry. Botanický výskum organizoval so svojimi žiakmi Karel Domin. Dr. Josef Dostál sa venoval výskumu na Liptovských holiach, Dr. Vladimír Krajina vo Vysokých Tatrách a v Nízkych Tatrách Dr. Pavel Silinger.
V roku 1921, ešte pred uzákonením ochrany kamzíkov dostal zámer zriadiť Tatranský národný park reálnu podobu. Dr. Ján Hofman zvolal v roku 1921 do Bratislavy konferenciu, ktorá mala prerokovať a schváliť plán ochrany prírodných pamiatok na Slovensku. Kompletný projekt vypracoval Rudolf Maximovič, ale L. Navrátil, riaditeľ Štátnych lesov a majetkov v Liptovskom Hrádku, predložil návrh na vyhlásenie Vysokých a Belianskych Tatier za národný park alebo rezerváciu. Južnú hranicu mala tvoriť Košicko-bohumínska železnica. Navrhované územia mali rozlohu . Návrh bol prijatý.
Roky 1919 – 1944.
Počas prvej svetovej vojny tatranská príroda utrpela značné škody. Lesy boli zanedbané, rozmohli sa krádeže dreva. Pastieri necitlivo vypásali porasty, ktoré navyše trpeli kôrovcovou kalamitou. Voľnú ruku mali pytliaci, ktorí narobili veľké škody.
V rokoch 1919 – 1921 pokračovali prípravy smerujúce k vyhláseniu Tatranského národného parku. Navrátilov projekt bol prepracovaný. Územie navrhovaného národného parku bolo zväčšené o Liptovské hole, zmenou bolo to, že severnú a južnú hranicu parku mala tvoriť Cesta Slobody. Západná a severozápadná hranica mala prechádzať okrajom Suchej doliny na hrebeň Oravskej Magury.
Po vojne zanikol Uhorský karpatský spolok. Niektoré jeho činnosti prevzal novovytvorený nemecký Karpatenverein a Klub československých turistov, ktorý sa chcel venovať turistickej ochrane prírody.
Druhovú ochranu prírody zabezpečovali celoštátne úpravy, ale aj miestne normy, ktoré boli špecificky orientované na Vysoké Tatry. Celoštátna ochrana medveďa bola vyhlásená až v roku 1932. Na Orave však bol chránený už od roku 1921. V roku 1921 bola vydaná norma na ochranu plesnivca. K nej sa ešte v tom istom roku pridali župné úrady v Levoči a v Liptovskom Mikuláši, ktoré vydali osobitné nariadenia na ochranu kamzíka, svišťa a plesnivca.
Od roku 1922 viedol Referát pamiatkovej služby Ministerstva školstva a národnej osvety konzervátor Rudolf Maximovič, priekopník a zakladateľ ochrany prírody v novej Československej republike. Až do roku 1938 bol jediným pracovníkom tohto referátu. Krátko po tom, ako bol zriadený tento referát, poslanec J.V. Stejskal navrhol prvú osnovu zákona na komplexnú ochranu prírody a zriaďovanie národných parkov a prírodných rezervácií. Národné zhromaždenie návrh zamietlo pre námietky majiteľov pôdy. Aj napriek tomu sa podarilo presadiť špecializované rezervácie pre kamzičiu zver v Kôprovej doline s Nefcerkou a v Zlomiskách. Ďalšie navrhované rezervácie neboli schválené.
Krakovský protokol.
Poľské územné nároky vyvolávali politickú neistotu. Rozhodnutie Rady Spoločnosti národov a Medzinárodného súdneho dvora 12. marca 1924 definitívne pričlenilo Javorinu (Tatranskú Javorinu) do územia Československa.
V Krakove od 25. apríla do 6. mája 1924 prebiehalo rokovanie delimitačných komisárov, ktoré bolo zavŕšené medzinárodnou zmluvou. Príloha protokolu tejto zmluvy bola zameraná na otázky turistickej konvencie v oblasti Vysokých Tatier a o zriadení pohraničného národného parku. Bola to dôležitá podpora nových československých orgánov v úsilí o uzákonenie národného parku, ktorá mala začiatok už v roku 1919 po vzniku Československa.
Vojnové prekážky.
Československí a poľskí ochranári zvyšovali úsilie zamerané na spoločného cezhraničného národného parku. Spresňovali organizačné a vedecké zásady na vytvorenie pohraničnej rezervácie a pripravovali uzavretie bilaterálnej turistickej konvencie. Definitívnu podobu získal projekt na stretnutí vedeckých expertov 8.-9. decembra 1925 v Krakove. 
Park mal byť zriadený zákonmi oboch štátov a zásadné otázky jeho správy a prevádzky sa mali riešiť medzištátne. Správu parkov mali vykonávať "parkové komisie". Službu v teréne mala vykonávať "parková stráž". Keď bol tento návrh uverejnený okamžite sa zdvihla vlna protestov majiteľov pozemkov. Kriticky sa k nemu stavali vojenské a poľovnícke kruhy. Najviac ho podporovali turistické organizácie. Posledné znenie projektu bolo spracované v roku 1936. Po skončení pripomienkového konania bol začiatkom roku 1938 predložený vládny návrh uznesenia o Zriadení národného parku vo Vysokých Tatrách. Mníchovské udalosti, i poľská armáda, ktorá v roku 1938 obsadila všetky bývalé sporné územia–Tešínsko, časť Kysúc, Oravy, Javorinu vrátane Bielovodskej doliny a Javorovej doliny a dediny na poľskom území, kde žila slovenská menšina.
Obsadenie časti Tatier Poľskom, vybudovanie nemeckých delostreleckých pozícií na hrebeni Belianskych Tatier, partizánske akcie, boli dostatočným dôvodom, aby sa štátne orgány Slovenskej republiky už nezaoberali prípravou vyhlásenia národného parku.
Nová cesta k uzákoneniu.
Po skončení druhej svetovej vojny sa opäť začalo diskutovať o vytvorení národného parku. V časopise Krásy Slovenska sa objavil Najnovší projekt Tatranského národného parku. Zverejnil ho slovenský botanik Ján Futák. Išlo o aktualizovanú a doplnenú mutáciu štúdie Prípravnej komisie pre zriadenie parku z roku 1936. Začiatkom roku 1946 Zbor povereníkov ustanovil komisiu, ktorá mala pripraviť osnovu nariadenia Slovenskej národnej rady o Tatranskom národnom parku. V roku 1947 bolo územie Vysokých Tatier vyčlenené z katastrov podtatranských obcí a tatranské obce spolu s nimi Ždiar a Javorina boli zahrnuté pod Jednotný národný výbor so sídlom v Starom Smokovci. Nastala situácia, keď prípravu zákona o národnom parku pripomienkoval len jeden administratívny orgán. Úpravou vlastníckych pomerov v duchu socialistickej legislatívy bez odškodnenia postihnutých odpadli všetky prekážky zo strany majiteľov pôdy, ktorí dovtedy boli najväčšími odporcami zriadenia národného parku. Národná rada 18. decembra 1948 prijala zákon o Tatranskom národnom parku. Novozriadenú organizáciu riadila spočiatku pri Lesnom závode Vysoké Tatry v Tatranskej Lomnici vytvorená Dočasná správa Tatranského národného parku. Po reorganizácii vznikla Správa Tatranského národného parku so sídlom v Tatranskej Lomnici. Správu národného parku v ďalších rokoch upravovali mnohé novely zákona, nariadenia a uznesenia štátnych a zákonodarných orgánov.
Novodobé míľniky TANAPu.
Návštevnosť TANAPu.
Od roku 1972 sa pravidelne zisťuje dynamika návštevnosti územia TANAPu a jeho zaťaženia prostredia nad hornou hranicou lesa. V 70-tych rokoch 20. storočia sa vo vysokohorskom prostredí pohybovalo denne 16 – 20 tisíc návštevníkov. Vrchol bol dosiahnutý začiatkom 80. rokov (6. augusta 1981 – 26 250 osôb). Potom po roku 1989 bol zaznamenaný prudký pokles. Návrat k predošlému stavu bol zaznamenaný koncom 90. rokov. Rekordom je jeden augustový deň v roku 2015 – 24 120 návštevníkov. K najviac navštevovanejším patrí oblasť Hrebienka a Studených dolín, Skalnaté pleso, Popradské pleso, Kriváň, Rysy. Monitoring zistil, že v jeden deň sa počas vrcholiacej letnej sezóny pohybuje na území TANAPu 60 tisíc návštevníkov. V TANAPe je hustota turistických chodníkov /km².
Návštevnosť v atraktívnych lokalitách
Odhady predchodcov hovoria, že celková návštevnosť Tatier v čase vzniku TANAPu (rok 1949) bola okolo 200 tisíc, pred rokom 1970 už takmer 2 milióny, začiatkom 80-tych rokov minulého storočia vyše 5 miliónov.
Geológia a reliéf.
Tatry sa delia na Vysoké, Západné a Belianske Tatry. Celková plocha Tatier je , z čoho na Slovensku leží .
NP má zložitú geologickú stavbu tvoria ju početné tektonické jednotky z tatrika, fatrika (veporikum) a hronika. Reliéf tvorili aj ľadovce, po ktorých ostali v Tatrách mnohé plesá. Tatry sú vytvorené z dvoch druhov hornín. Medzi najstaršie patria kryštalické horniny, hlavne žula, vzniknutá stuhnutím lávy v období prvohôr. Niektoré z nich, tvoriace tzv. kryštalický ostrov Goryczkowej sú staré 415 až 400 miliónov rokov. Trochu mladšia žula vznikla približne pred 315 až 310 miliónmi rokov a v tom istom čase vznikla žula a prekryštalizované horniny Západných Tatier, hlavne ruly.
Klíma.
Tatry sú jedným z najchladnejších a najdaždivejších častí Slovenska. V Poprade () dosahuje priemerná ročná teplota hodnotu 5,5 °C a na Lomnickom štíte () dosahuje len −3,8 °C. Priemerná teplota na Lomnickom štíte v mesiaci júl je 4,2 °C, v Starom Smokovci 14,4 °C a v Poprade 16,2 °C.
Vetry v Tatrách smerujú väčšinou od západu alebo severozápadu. Priemerný ročný úhrn zrážok v Poprade je , na Lomnickom štíte . miestom z najväčším výskytom zrážok je Zbojnícka chata vo Veľkej Studenej doline, kde je priemerný ročný úhrn zrážok na hodnotách 2000 až . Najsuchším mesiacom je február a naopak, najdaždivejším je júl.
Snehová pokrývka sa drží zvyčajne od novembra do mája, vo vyšších nadmorských výškach a dolinách aj do polovice leta. V najvyšších polohách môže snežiť aj v auguste.
Na južnej strane dochádza často k tzv. padavým vetrom, ktoré spôsobujú vývraty a rozsiahle polomy, k akému došlo napr. 19. novembra 2004 medzi 15:30 až 18:00 hodinou, kedy zasiahla Tatry víchrica (orkán) s rýchlosťou vetra 165 až /h, ktorá vyvrátila rozsiahly pás lesa široký 2 až 5 kilometrov a dlhý 40 kilometrov (od Podbanského po Tatranskú Kotlinu) o rozlohe vyše a bola najväčšou katastrofou v Tatrách od roku 1936. Nie sú to však historicky najvyššie rýchlosti vetra v tejto oblasti. V januári 1949 napríklad na Skalnatom plese zaznamenali vietor s rýchlosťou /h a v novembri 1965 dokonca až /h. Celkový objem dreva v poškodených porastoch činil 2,5 milióna kubíkov, z čoho na smrek pripadlo 75,5 %, borovicu 8,2 %, smrekovec 6,9 %, jedľu 1,6 % a na listnaté dreviny (najmä jelše, brezy, vŕby, jarabinu, osiku, javor horský) 7,8 %.
Flóra.
Podľa fytogeografického členenia je prevažná časť rastlinstva Vysokých Tatier zaradená do oblasti západokarpatskej flóry. Iba malá časť v severozápadnej časti územia patrí do obvodu flóry západobeskydskej a v severovýchodnej časti do obvodu flóry východobeskydskej (okres Spišské vrchy). Rastlinstvo Tatier patrí do flóry vysokých centrálnych Karpát a v rámci nich do dvoch fytogeografických okresov: Tatry a Sivý vrch. Podhorie Tatier patrí do obvodu flóry vnútrokarpatských kotlín (okres Podtatranská kotlina, podokresy Liptovská a Spišská kotlina).
Veľkosť územia, veľké výškové rozdiely, striedanie sa rôznych geologických podloží, špecifické klimatické podmienky a mikroklimatické podmienky v hlbokých dolinách, pôdne pomery a takisto aj historické činitele ovplyvnili vývoj rastlinstva vo Vysokých Tatrách a ponúkajú v tomto území možnosť na existenciu a prežívanie širokej škále druhov. Od zástupcov podhorských a teplomilných, cez druhy vlhkomilné, lesné, horské až po druhy alpínske. Z územia Tatier je popísaných takmer 1650 druhov a variet siníc a rias, 1200 druhov lišajníkov, viac ako 720 druhov machov a pečeňoviek a 1400 druhov cievnatých rastlín. Viacero rastlín má na tomto území jediné miesto výskytu na Slovensku, prípadne aj v celých Západných Karpatoch (tatranské, západokarpatské alebo karpatské endemity): ostropysk poľný tatranský, zvonček hrubokoreňový, očianka tatranská, zvonček tatranský, bodliak laločnatolistý, kostrava tatranská, voskovka holá tatranská, lyžičník tatranský, mak tatranský, pakrálik alpínsky tatranský.
Zachovalo sa tu množstvo glaciálnych reliktov, pričom niektoré z nich sú na súčasnej južnej hranici svojho areálu. Z glaciálnych reliktov, teda pozostatkov rastlinstva z ľadových dôb sa na území Vysokých Tatier vyskytujú: medvedík alpínsky, ostrica čiernohnedá, sitina gaštanová, sitina trojplevová, ostrička myšia, dryádka osemlupienková, lomikameň zohnutolistý či iskerník ľadovcový.
Medzi ďalšie veľmi vzácne druhy rastlín, ktoré sa vo Vysokých Tatrách vyskytujú na jednej alebo iba niekoľkých lokalitách, patrí trávnička alpínska, ostrica černastá, skalokráska pyrenejská a poniklec jarný.
Fauna.
Súčasný stav rozšírenia živočíchov na území Tatranského národného parku je výsledkom dlhodobého pôsobenia prírodných ako aj ľudských faktorov. Veľký vplyv na tatranskú faunu mali najmä studené obdobia (v dobách ľadových), z ktorých pochádzajú potomkovia druhov obývajúcich severskú tajgu a tundru. Studené obdobia vystriedali teplejšie obdobia s teplomilnejšími druhmi z východnej a juhovýchodnej Európy. Tatranskú faunu preto charakterizujú rozličné geografické zložky, z ktorých sú zastúpené najmä kozmopolitné, palearktické, európske (eurosibírske, boreoalpínske, boreálne, samarské, sudetokarpatské) a endemické druhy.
Kozmopolitnú a palearktickú zložku reprezentujú druhy vyskytujúce sa v nižších polohách. Európska zložka je zastúpená mnohými druhmi bezstavovcov i stavovcov ako napr. skokan zelený, žlna zelená a iné. K početnejším zložkám sa radí eurosibírska, ktorú reprezentuje značný počet druhov bezstavovcov i stavovcov, napr. skokan hnedý, vretenica severná, tetrov hoľniak, jariabok hôrny, sýkorka chochlatá. Boreálnu (severskú) zložku reprezentuje napr. šidlo belasé, chochláč severský, myšiak severský. Boreoalpínsku zložku charakterizujú druhy rozšírené najmä pri hornej hranici lesa, napr. piskor vrchovský, myšovka vrchovská, hraboš snežný, pomerne značné množstvo rôznych skupín bezstavovcov a patrí sem aj glaciálny relikt žiabronôžka severská. Charakteristická pre Tatry je zložka alpínska, ktorú reprezentujú druhy svišť vrchovský tatranský, kamzík vrchovský tatranský, ľabtuška vrchovská, rôzne druhy ulitníkov, pavúkov, chvostoskokov a hmyzu. Sudetokarpatská zložka je zastúpená napr. slizniakom karpatským alebo chvostoskokom obrovským. Sarmatská zložka je v Tatrách zastúpená pomerne málo. Z cicavcov patrí do tejto zložky napr. ryšavka tmavopása.
Významnú zložku tatranskej fauny tvoria endemity (tatranské, karpatské a alpskokarpatské). Napríklad z cicavcov hraboš tatranský, z kôrovcov bežec tatranský, z motýľov priadzovec tatranský, z chrobákov fuzáč zemolezový a iné.
Členitý reliéf a pestrá paleta biotopov vytvára príležitosť pre existenciu spoločenstiev bezstavovcov, ktoré zahŕňajú rozmanité formy živočíchov obývajúce prakticky všetky typy biotopov. Presný počet bezstavovcov dodnes nie je známy, pretože výskumy potvrdzujú stále nové druhy. Stavovce sú v Tatransom národnom parku zastúpené 11 druhmi rýb a 2 druhmi kruhoústnic. Ďalej tu žije 6 druhov obojživelníkov, 5 druhov plazov, 102 druhov hniezdiacich vtákov a 14 druhov cicavcov.
Podobne ako u rastlinstva i u živočíšstva existuje vertikálne usporiadanie. Veľká absolútna i relatívna nadmorská výška Tatier umožnila vznik širokej škály vertikálneho usporiadania živočíšstva, a to od podhorského a horského stupňa, stupňa kosodreviny (subalpínsky), po alpínsky až subniválny stupeň.
Chránené územia.
Na území Tatranského národného parku sa nachádzajú tieto chránené časti prírody:
 Belianska jaskyňa (vyhl. 1979)
 Brestovská jaskyňa (vyhl. 1979)
 Javorinka (vyhl. 2001)
Problémy.
Začiatkom roka 2010 sa začali objavovať informácie o tom, že v Tatrách je potrebné prehodnotiť ochranné pásma. Prispeli k tomu i udalosti akými bol turnaj v konskom póle uskutočnený na zamrznutej hladine Štrbského plesa, ktoré sa nachádza v najvyššom stupni ochrany prírody.

</doc>
<doc id="19341" url="https://sk.wikipedia.org/wiki?curid=19341" title="TANAP">
TANAP



</doc>
<doc id="19343" url="https://sk.wikipedia.org/wiki?curid=19343" title="Jozef Hurban">
Jozef Hurban

Jozef Miloslav Hurban (* 21. november 1955) je bývalým poslancom Národnej rady Slovenskej republiky a prvým podpredsedom Slobodného fóra.
Jozef M. Hurban nastúpil ako náhradník na neuplatňovaný mandát poslanca Eduarda Kukana vo volebnom období 2002-2006 za SDKÚ. V priebehu volebného obdobia z SDKÚ vystúpil a stal sa členom a neskôr podpredsedom novozaloženej politickej strany Slobodné fórum. Bol členom Výboru NR SR pre financie, rozpočet a menu.

</doc>
<doc id="19344" url="https://sk.wikipedia.org/wiki?curid=19344" title="Stanislav Husár">
Stanislav Husár

Stanislav Husár (* 18. október 1939) je bývalý poslanec Národnej rady Slovenskej republiky.
Stanislav Husár bol zvolený za poslanca NR SR vo volebných obdobiach 1994-1998, 1998-2002 a 2002-2006 za HZDS. V roku 2003 bola strana premenovaná na ĽS-HZDS. Bol členom Výboru NR SR pre nezlučiteľnosť funkcií a Ústavnoprávneho výboru NR SR.

</doc>
<doc id="19345" url="https://sk.wikipedia.org/wiki?curid=19345" title="Nízke Tatry">
Nízke Tatry

Nízke Tatry sú pohorie a geomorfologický celok v Západných Karpatoch na Slovensku. V centrálnej časti pohoria bol vyhlásený národný park – NAPANT. Geomorfologický celok sa člení na dva geomorfologické podcelky: Ďumbierske Tatry v západnej a Kráľovohoľské Tatry vo východnej časti, ktoré sú oddelené údoliami riečok Boca a Štiavnička.
Názov.
Označenie pohoria zaviedol slovenský geológ Dionýz Štúr v roku 1860, pôvodne ako "Nižné Tatry". Neskôr tento názov Ján Hunfalvy nesprávne preložil do maďarčiny ako Nízke Tatry. Toto znenie sa používa dodnes.
Poloha a prírodné pomery.
Pohorie Nízke Tatry sa tiahne v dĺžke smerom zo západu na východ medzi údoliami Váhu a Hrona. Hlavný hrebeň dosahuje štyrmi vrcholmi výšku nad . Najvyššie vrcholy Ďumbier (), Štiavnica (), Chopok (), Dereše (), Chabenec () a Kráľova hoľa () sú jedinečnými výhľadňami na pohoria a údolia Slovenska. 
Vymedzenie.
Nízke Tatry zo severu vymedzuje Hornádska kotlina (podcelok Vikartovská priekopa), Kozie chrbty (Važecký chrbát) a Podtatranská kotlina (Liptovská kotlina), na západe susedí Veľká Fatra (Revúcke podolie a Zvolen), Starohorské vrchy a krátkym úsekom Zvolenská kotlina (Bystrické podolie). Južným smerom leží Horehronské podolie (Lopejská kotlina, Bystrianske podhorie a Heľpianske podolie) a na východe Spišsko-gemerský kras (Slovenský raj).
Od Starohorských vrchov delí pohorie Hiadeľské sedlo, od Slovenského raja sú oddelené Vernárskym a Kopaneckým sedlom a Vernárskou dolinou.
Geomorfológia.
Z geomorfologického hľadiska je pohorie súčasťou Fatransko-tatranskej oblasti. Z východu na západ sa člení na 2 významné podcelky oddelené sedlom Čertovica:
Geológia.
Nízke Tatry geologicky zasahujú svojou západnou časťou do tatransko-fatranského pásma jadrových pohorí a na východe do veporského pásma. Veporské pásmo (s hlavnou jednotkou veporika) tu je tvorené kráľovohoľskou zónou, na východe ohraničenou muránskym zlomom. Kráľovohoľská zóna je v oblasti Nízkych Tatier tvorená premenenými horninami, hlavne pararulami a predovšetkým vyvretými horninami granitoidného charakteru – hlavne granodioritmi a tonalitmi, ktoré tvoria tzv. veporský plutón. Severne od pohorelskej línie, ktorá ju oddeľuje od kráľovohoľskej zóny, sa nachádza kraklovská zóna, tvoriaca podstatnú časť hrebeňa Kráľovohoľských Tatier. Budovaná je komplexmi premenených hornín hlavne rúl, svorov a amfibolitov. Podiel magmatických hornín je menší (napr. teleso A-typových granitov pri Hrončoku). Druhohorné usadené horniny zastupujú hlavne vápence, dolomity, sliene a pieskovce, ktoré sú tiež miestami rôzne premenené. Najvýznamnejšími štruktúrami sú tu jednotka Veľkého Boku a zvyšky heľpianskej sukcesie.
Ďumbierske Tatry tvoria styčnú oblasť medzi veporským a tatransko-fatranským pásmom jadrových pohorí. Ich styčnou zónou je čertovická línia. Ďumbierske Tatry možno geologicky rozčleniť na 3 zóny: bystrickú s prevahou druhohorných usadených hornín tatrika, fatrika a hronika a silicika (príkrov Drienka), ďumbiersku tvorenú kryštalinickými horninami tatrika a reliktami obalovej sukcesie Červenej Magury a demänovskú s prevahou usadených hornín tvoriacich príkrovové telesá fatrika a hronika.
Podnebie.
Pohorie sa vyznačuje kontinentálnou horskou klímou v oblasti strání, mierne chladnou klímou v úpätných polohách a strednej časti úbočí rázsoch. Priemerná januárová teplota sa pohybuje okolo −6 °C, priemerná júlová teplota dosahuje 15,8 °C. Na ústrednom chrbte pohoria prevláda chladná až studená klíma s priemernou januárovou teplotou -7 až −9 °C a priemernou júlovou teplotou 8 až 9,3 °C. V dolinách sa pohybuje priemerná januárová teplota okolo −5 až −7 °C a priemerná júlová okolo 14 °C. Najteplejšie úpätné časti pohoria majú priemernú ročnú teplotu vzduchu asi 7,5 °C, na najvyšších vrcholoch je priemerná ročná teplota okolo 0 °C.
V údolných častiach je priemerný ročný úhrn zrážok okolo 900/m², vo vrcholových 1200/m². Kvôli prevládajúcemu vzdušnému prúdeniu majú vyšší úhrn zrážok hlavne severné svahy, pričom západná časť je mierne vlhkejšia ako východná. Snehová pokrývka dosahujúca nad hranicou lesa hrúbku do sa drží 110210 dní v roku.
Turistika.
Nízke Tatry sú po Vysokých Tatrách druhým najnavštevovanejším pohorím Slovenska. V posledných rokoch tu vzniklo množstvo nových hotelov, autokempingov, sedačkových lanoviek, vlekov, stredísk turistiky a cestovného ruchu. Napriek tomu, predovšetkým vo východnej časti, medzi sedlom Čertovica a Kráľovou hoľou, tu jestvujú ešte ozajstné pralesom blízke lesy, s množstvom zveri (obývané medzi iným aj medveďom hnedým). Možno tu podnikať mnohé zaujímavé pešie túry. Pre turistov je príťažlivý úsek hrebeňovky od Chopka k Čertovici, ktorý poskytuje nádherné výhľady do nízkotatranských dolín na severe i na juhu.
Chatami a chatkami najlepšie vybavené strediská turistického ruchu sa nachádzajú uprostred Nízkych Tatier, v dvoch dolinách pod Chopkom, pod najkrajším úsekom hlavného hrebeňa. V severnej časti leží Demänovská dolina s rekreačnými osadami pri vstupe do doliny, na Lúčkach, na Záhradkách a v Jasnej. Na juhu sa rozprestiera Bystrá dolina so strediskami Tále, Srdiečko a Kosodrevina a rekreačnou obcou Mýto pod Ďumbierom. V strednej časti pohoria je lyžiarske stredisko v sedle Čertovica. Ďalšie možnosti ubytovania sú v Bocianskej doline, v malebne položených obciach Vyšná Boca a Nižná Boca.
V západnej časti pohoria je hlavným východiskom na túry obec Donovaly, vo východnej časti Liptovská Teplička a Telgárt. Hlavným turistickým východiskom do oblastí Chopok-sever (Demänovská dolina) je Liptovský Mikuláš, do oblastí Chopok-juh (Bystrá dolina, Krpáčovo) zas Podbrezová a Brezno. V roku 1964 sa pre turistické strediská v Demänovskej doline vytvorila samostatná administratívna jednotka – obec Demänovská Dolina.
Oblasť Nízkych Tatier poskytuje možnosti kúpania (Bešeňová, Krpáčovo, Liptovská Mara, Liptovský Ján, Aquapark Tatralandia, Tále) a návštevy jaskýň (Bystrianska jaskyňa, Demänovská ľadová jaskyňa, Demänovská jaskyňa slobody, Jaskyňa mŕtvych netopierov, Važecká jaskyňa). V roku 1978 boli Nízke Tatry na ploche vyhlásené za národný park (NAPANT).
Horolezectvo.
Nízke Tatry predstavujú jediný veľhorský terén mimo Tatier. Severné svahy vrcholov Ďumbiera, Kohútika sú tvorené žulami. Horolezecky zaujímavé sú vápencové steny nad Demänovskou ľadovou jaskyňou – napr. bralo Bašta, alebo Roháčka nad Iľanovom, steny na juhovýchodnej strane Poludnice a v masíve predvrchola Končitého vrchu. Zaujímavé sú tiež bralné rady na úbočiach Ohnišťa alebo Kostolce v doline Machnaté.
Významné vrcholy.
Hrebeň prekračuje štyrmi vrcholmi nadmorskú výšku .

</doc>
<doc id="19346" url="https://sk.wikipedia.org/wiki?curid=19346" title="Muránska planina">
Muránska planina

Muránska planina je krajinná oblasť, nachádzajúca sa v západnej časti Slovenského rudohoria. Je geomorfologickým podcelkom Spišsko-gemerského krasu v Banskobystrickom kraji.
Polohopis.
Na západe planina siaha po údolie Klenovskej Rimavy, kde nadväzujú Balocké vrchy, o niečo severnejšie leží Fabova hoľa, oba podcelky Veporských vrchov. V tejto časti je presné vymedzenie komplikované, keďže hranica územia vedie lesným územím. Severne susedí Heľpianske podolie, podcelok Horehronského podolia a na severovýchode je Muránska planina úzkym pásom prepojená so Slovenským rajom. Juhovýchodnú hranicu so Stolickými vrchmi tvorí výrazný muránsky zlom, v ktorého línii vedie cesta z Tisovca na Horehronie. Od severovýchodu s planinou postupne susedia podcelky Stolica, Tŕstie a Klenovské vrchy. Najvyšším vrchom planiny je Kľak s výškou 
Geologicky patrí planina medzi krasové oblasti a je tvorená hlavne vápencami a dolomitmi jednotky silicika.
Ochrana prírody.
V oblasti žije viacero endemitických druhov fauny aj flóry. Od roku 1997 podlieha planina najvyššiemu stupňu ochrany prírody ako Národný park Muránska planina. Na jeho území je množstvo maloplošných chránených území.

</doc>
<doc id="19347" url="https://sk.wikipedia.org/wiki?curid=19347" title="Miroslav Chovanec">
Miroslav Chovanec

MUDr. Miroslav Chovanec (* 10. september 1948, Lutiše† 29. január 2007, Trenčín) bol poslancom Národnej rady Slovenskej republiky a lekár.
Životopis.
Pochádzal z učiteľskej rodiny. Miroslav Chovanec absolvoval v roku 1974 Lekársku fakultu Univerzity Komenského v Bratislave. Od skončenia štúdia pôsobil v Nemocnici s poliklinikou Trenčín, od roku 1982 do 1995 bol zástupcom primára na gynekologicko-pôrodníckeho oddelení. Následne krátko pôsobil ako krajský štátny lekár. Od septembra 1997 bol vymenovaní za primára gynekologicko-pôrodníckeho oddelenia. Na tejto pozícii pôsobil až do svojej smrti. V roku 1989 sa stal predsedom Slovenského výboru Československého Červeného kríža a členom Prezídia Federálneho výboru Československého Červeného kríža. V rokoch 19931997 bol prezidentom Slovenského Červeného kríža.
Politická kariéra.
V parlamentných voľbách roku 1994 kandidoval za SDĽ ako nečlen v rámci predvolebnej koalície štyroch politických strán, do parlamentu sa nedostal. V komunálnych voľbách roku 1998 kandidoval opäť za SDĽ a stal sa mestským poslancom v Trenčíne. V decembri 1999 vstúpil do strany SMER, kde bol zvolený za člena predsedníctva. Miroslav Chovanec bol predsedom krajskej organizácie strany SMER - sociálna demokracia v Trenčianskom kraji. Vo voľbách do VÚC roku 2001 kandidoval neúspešne za poslanca. V parlamentných voľbách v roku 2002 kandidoval za politickú stranu Smer a bol zvolený za poslanca NR SR za stranu Smer. V roku 2006 opäť získal mandát poslanca Národnej rady SR. Bol podpredsedom parlamentného výboru pre zdravotníctvo.

</doc>
<doc id="19348" url="https://sk.wikipedia.org/wiki?curid=19348" title="Jaroslav Ivančo">
Jaroslav Ivančo

Jaroslav Ivančo (* 31. máj 1971, Svidník) je bývalý učiteľ, neskôr politik, poslanec NR SR, štátny tajomník Ministerstva školstva, vedy výskumu a športu SR. Od mája 2022 podpredseda Najvyššieho kontrolného úradu SR.
Životopis.
V roku 1994 absolvoval štúdium na Pedagogickej fakulte Univerzity Pavla Jozefa Šafárika v Prešove v odbore učiteľstvo matematiky a techniky. Pôsobil ako učiteľ matematiky na strednej škole, v rokoch 1999 až 2010 bol riaditeľom Obchodnej akadémie, neskôr Spojenej školy vo Svidníku.
V komunálnych voľbách v decembri 2006 kandidoval za koalíciou strán SDKÚ-DS a KDH za primátora mesta Svidník, no neuspel. Bol však zvolený za poslanca mestského zastupiteľstva. Poslancom v meste Svidník bol vo volebnom období od 2006 do 2010.
Od roku 2004 pôsobil ako poslanec Národnej rady Slovenskej republiky za stranu SDKÚ-DS. V júli 2010 bol vládou SR vymenovaný za štátneho tajomníka Ministerstva školstva, vedy, výskumu a športu SR vo vláde Ivety Radičovej, kde pôsobil do apríla 2012.
V rokoch 2015 až 2018 pracoval na Najvyššom kontrolnom úrade Slovenskej republiky ako generálny riaditeľ sekcie stratégie. Dva roky pôsobil ako riaditeľ verejného poskytovateľa sociálnych služieb v pôsobnosti VÚC Prešov - Senior domu Svida vo Svidníku.
Od júla 2020 bol vládou SR vymenovaný do funkcie generálneho tajomníka služobného úradu Úradu priemyselného vlastníctva SR, ktorú vykonával do zvolenia Národnou radou Slovenskej republiky za podpredsedu Najvyššieho kontrolného úradu v máji 2022.
Osobný život.
Je ženatý, má dve deti. Manželka Marcela Ivančová je od roku 2018 primátorkou mesta Svidník.

</doc>
<doc id="19349" url="https://sk.wikipedia.org/wiki?curid=19349" title="Afrodita">
Afrodita

"Afrodita je aj slovenský názov rodu Aphrodita patriaceho do obrúčkavcov, synonymum: afroditka, pozri afroditka"
Afrodita (iné názvy: Afrodité, Afrodíté, Afrodíta; , iný prepis "Afrodíté" – doslova "„tá, ktorá povstala z morskej peny" (ἀφρός)") je grécka bohyňa krásy. Jej latinské meno je Venuša.
Afrodita je starogrécka bohyňa spájaná s láskou, žiadostivosťou, krásou, rozkošou, vášňou a plodením. Medzi hlavné symboly Afrodity patria myrty, ruže, holubice, vrabce a labute. Afroditin kult bol do veľkej miery odvodený od kultu fenickej bohyne Astarte, príbuznej východosemitskej bohyne Ištar, ktorej kult vychádzal zo sumerského kultu Inanny. Hlavnými kultovými centrami Afrodity boli Kythéra, Cyprus, Korint a Atény. Jej hlavným sviatkom boli Afrodisie, ktoré sa slávili každoročne uprostred leta. V Lakónii bola Afrodita uctievaná ako bohyňa bojovníčka. Bola tiež patrónkou prostitútok, čo viedlo prvých učencov k návrhu koncepcie "posvätnej prostitúcie" v grécko-rímskej kultúre, ktorá sa dnes všeobecne považuje za mylnú.
V Hésiodovej Teogónii sa Afrodita narodila pri pobreží Kythéry z peny (ἀφρός, "aphrós"), ktorá vznikla zo semena Uránových pohlavných orgánov, ktoré jeho syn Kronos odrezal a hodil do mora. V Homérovej "Iliade" je však dcérou Dia a Dioné. Platón vo svojom "Sympóziu" tvrdí, že tieto dva pôvody napovedajú o dvoch rozličných entitách: Afrodita Ourania (transcendentná, "nebeská" Afrodita) a Afrodita Pandemos (Afrodita spoločná "všetkým ľuďom"). Tak bola známa aj ako Cytherea (Pani z Kythéry) a Cypris (Pani z Cypru), pretože obe lokality sa vyhlasovali za miesto jej narodenia.
V gréckej mytológii bola Afrodita manželkou Hefaista, boha ohňa, kováčov a spracovania kovov. Afrodita mu bola často neverná a mala veľa milencov; v Odysei ju pristihli pri cudzoložstve s Áresom, bohom vojny. V prvom Homérovom hymne na Afroditu zvádza smrteľného pastiera Anchísa. Afrodita bola aj náhradnou matkou a milenkou smrteľného pastiera Adonisa, ktorého zabil diviak. Spolu s Aténou a Hérou bola Afrodita jednou z troch bohýň, ktorých spor vyústil do začiatku trójskej vojny, a zohráva významnú úlohu v celej "Iliade". Afrodita sa objavuje v západnom umení ako symbol ženskej krásy a vystupuje v mnohých dielach západnej literatúry. Je hlavným božstvom v moderných neopohanských náboženstvách vrátane "Afroditinej cirkvi", wiccy a helenizmu. 
Chrámy zasvätené Afrodite sa nachádzajú napríklad v Knide, Pafe, Korinte, Afrodiziade, Alabande, na Rode. Rímske chrámy zasvätené Venuši stáli na Caesarovom fóre (chrám Venuše Rodičky) a pri Svätej ceste k Rímskemu fóru (chrám Venuše a Romy).
Etymológia.
Hésiodos odvodzuje meno Afrodity od "aphrós" (ἀφρός) vo význame "morská pena", pričom meno interpretuje ako "povstala z peny", ale väčšina moderných bádateľov to považuje za falošnú ľudovú etymológiu. Raní moderní bádatelia klasickej mytológie sa pokúšali tvrdiť, že meno Afrodita je gréckeho alebo indoeurópskeho pôvodu, ale tieto snahy sa už väčšinou zanechali. Všeobecne sa uznáva, že meno Afrodita nie je gréckeho, pravdepodobne semitského pôvodu, ale jeho presné odvodenie sa nedá určiť.
Vedci z konca devätnásteho a začiatku dvadsiateho storočia, akceptujúc Hesiódovu etymológiu "peny" ako pravú, analyzovali druhú časť Afroditinho mena ako *"-odítē" "pútnička" alebo *"-dítē" "jasná". 
Uctievanie.
Klasické Grécko.
Afroditin hlavný sviatok, Afrodisia, sa slávil v celom Grécku, ale najmä v Aténach a Korinte. V Aténach sa Afrodisia slávila v štvrtý deň mesiaca Hekatombaion na počesť Afroditinej úlohy pri zjednotení Attiky. Počas tohto sviatku Afroditini kňazi očisťovali Afroditin chrám Pandemos na juhozápadnom svahu Akropoly krvou obetovanej holubice. Potom sa pomazali oltáre a kultové sochy Afrodity Pandemos a Peitho sa v majestátnom sprievode odprevadili na miesto, kde sa rituálne vykúpali. Afrodita sa v Aténach uctievala aj v rámci festivalu Arrhephoria. Afrodite bol zasvätený štvrtý deň každého mesiaca.
Pausanias zaznamenal, že v Sparte sa Afrodita uctievala ako Afrodita Areia, čo znamená "bojovná". Tento epiteton zdôrazňuje Afroditine spojenie s Aresom, s ktorým mala mimomanželský vzťah. Pausaniás tiež uvádza, že v Sparte a na Kýtere ju viaceré mimoriadne staré kultové sochy Afrodity zobrazovali so zbraňou.
Afrodita bola patrónkou prostitútok všetkých druhov, od "pornai" (lacných pouličných prostitútok, ktoré zvyčajne vlastnili bohatí pasáci ako otrokyne) až po "hetairai" (drahé, vzdelané nájomné spoločníčky, ktoré boli zvyčajne samostatne zárobkovo činné a niekedy poskytovali sex svojim zákazníkom). Mesto Korint bolo v celom antickom svete známe množstvom hetairai, ktoré mali rozšírenú povesť jedných z najschopnejších, ale aj najdrahších prostitútok v gréckom svete. V Korinte sa na Akrokorinte nachádzal aj veľký chrám Afrodity, ktorý bol jedným z hlavných centier jej kultu. Záznamy o početných zasväteniach Afrodite, ktoré vykonali úspešné kurtizány, sa zachovali v básňach a na keramických nápisoch. Odkazy na Afroditu v súvislosti s prostitúciou sa nachádzajú v Korinte, ako aj na ostrovoch Cyprus, Kythéra a Sicília. Afroditina mezopotámska predchodkyňa Inanna-Ištar bola tiež úzko spojená s prostitúciou.
Helenizmus a Rímska ríša.
V helenistickom období Gréci stotožňovali Afroditu so staroegyptskými bohyňami Hathor a Isis. Afrodita bola patrónkou kráľovien Ptolemáiovcov a kráľovná Arsinoe II. bola označovaná za jej smrteľné stelesnenie. Afrodita bola uctievaná v Alexandrii a mala početné chrámy v meste a jeho okolí. Arsinoe II. zaviedla do Alexandrie kult Adonisa a mnohé tamojšie ženy sa na ňom zúčastňovali. Tessarakonteres, obrovská katamaránová galéra, ktorú navrhol Archimedes pre Ptolemaia IV Filopatora, mala na sebe kruhový chrám Afrodity s mramorovou sochou bohyne. V druhom storočí pred Kr. Ptolemaios VIII Fyzikón a jeho manželky Kleopatra II. a Kleopatra III. zasvätili chrám Afrodite Háthor vo Filae. Sochy Afrodity na osobné úctievanie sa v Egypte stali bežnými od raných ptolemaiovských čias a pretrvali až dlho po tom, čo sa Egypt stal rímskou provinciou.
Starí Rimania stotožňovali Afroditu so svojou bohyňou Venušou, ktorá bola pôvodne bohyňou poľnohospodárskej plodnosti, vegetácie a jari. Podľa rímskeho historika Livia boli Afrodita a Venuša oficiálne stotožnené v treťom storočí pred Kr., keď bol do Ríma uvedený kult Venuše Erycíny z gréckej Afroditinej svätyne na hore Eryx na Sicílii. Po tomto momente Rimania prevzali Afroditinu ikonografiu a mýty a aplikovali ich na Venušu. Keďže Afrodita bola v gréckej mytológii matkou trójskeho hrdinu Aenea a rímska tradícia vyhlasovala Aenea za zakladateľa Ríma, Venuša sa začala uctievať ako Venus Genetrix, matka celého rímskeho národa. Julius Caesar tvrdil, že je priamym potomkom Eneovho syna Iula, a stal sa silným zástancom kultu Venuše. Na tento precedens neskôr nadviazal jeho synovec Octavius Augustus a neskorší cisári, ktorí si nárokovali nástupníctvo po ňom.
Tento synkretizmus výrazne ovplyvnil grécky kult Afrodity. Počas rímskej éry začali kulty Afrodity v mnohých gréckych mestách zdôrazňovať jej vzťah k Tróji a Eneovi. Začali tiež prijímať výrazne rímske prvky, zobrazovali Afroditu ako viac materskú, viac militaristickú a viac sa zaoberali administratívnou byrokraciou. Mnohí politickí magistráti ju vyhlasovali za božskú ochrankyňu. Výrazne sa rozšírili aj výjavy Afrodity v gréckej literatúre, ktoré zvyčajne zobrazovali Afroditu charakteristicky rímskym spôsobom.
Mytológia.
Narodenie.
O Afrodite sa zvyčajne hovorí, že sa narodila v blízkosti svojho hlavného centra uctievania, Pafosu na ostrove Cyprus, preto sa niekedy nazýva "Cyperská", najmä v básnických dielach Sapfo. Afroditina svätyňa Pafia, označujúca miesto jej narodenia, bola v starovekom svete po stáročia pútnickým miestom. Podľa iných verzií mýtu sa narodila neďaleko ostrova Kýthéra, odtiaľ pochádza ďalšie z jej mien "Kýtherská". Kýthéra bola miestom obchodu a kultúry, výmeny medzi Krétou a Peloponesom, takže tieto príbehy môžu zachovávať stopy migrácie Afroditinho kultu z Blízkeho východu na grécku pevninu.
Podľa verzie jej narodenia, ktorú rozpráva Hésiodos vo svojej Teogónii, Kronos odrezal Uránovi genitálie a hodil ich za seba do mora. Z peny z jeho genitálií sa zrodila Afrodita (odtiaľ jej meno, ktoré Hesiódos vykladá ako "zrodená z peny"), zatiaľ čo z kvapiek jeho krvi vznikli Giganti, Erínye (fúrie) a Melie." Hesiódos uvádza, že genitálie "sa dlho niesli po mori a z nesmrteľného tela vznikla biela pena; s ňou vyrástlo dievča". Hesiódova správa o Afroditinom narodení po Uránovej kastrácii je pravdepodobne odvodená z "Piesne o Kumarbim", starovekej chetitskej epickej básne, v ktorej boh Kumarbi zvrhne svojho otca Anua, boha nebies, a odhryzne mu genitálie, čím otehotnie a porodí Anuove deti. Medzi nimi je aj Ištar a jej brat Tešub, chetitský boh búrky.
V "Iliade" je Afrodita opísaná ako dcéra Dia a Dioné. Dioné je zrejme ženským príbuzným mena Dios a Dion, čo sú sklonné podoby mena Zeus. Zeus a Dioné mali spoločný kult v Dodone v severozápadnom Grécku. V "Teogónii" Hésiodos opisuje Dioné ako Oceánoidku, ale Apollodór ju považuje za trinásteho Titana, dieťa Gaie a Urána.
Manželstvo.
Afrodita je dôsledne zobrazovaná ako atraktívna, nekonečne žiadúca dospelá žena, ktorá nemala žiadne detstvo. Často je zobrazovaná nahá. V "Iliade" je Afrodita zjavne slobodnou manželkou boha vojny Area a manželkou Hefaista je iná bohyňa menom Charis. Podobne aj v Hésiodovej "Teogónii" je Afrodita slobodná a manželkou Héfaista je Aglaia, najmladšia z troch Charitiek.
V ôsmej knihe "Odysei" však slepý spevák Démodokus opisuje Afroditu ako Héfaistovu manželku a rozpráva, ako sa počas trójskej vojny dopustila cudzoložstva s Aresom. Boh slnka Hélios videl Afroditu a Area, ako súložia v Héfaistovej posteli, a varoval Héfaista, ktorý zhotovil sieť zo zlata. Pri ďalšej súloži sieť oboch uväznila. Héfaistos priviedol do spálne všetkých bohov, aby sa zajatým cudzoložníkom vysmievali, ale Apolón, Hermes a Poseidón mali pre Area pochopenie a Poseidón súhlasil, že Héfaistovi zaplatí za Áresovo prepustenie. Ponížená Afrodita sa vrátila na Cyprus, kde sa o ňu starali Charitky. Toto rozprávanie pravdepodobne vzniklo ako grécka ľudová rozprávka, pôvodne nezávislá od "Odysei". V oveľa neskôr interpolovanom detaile postavil Áres k ich dverám mladého vojaka Alectryona, aby ich varoval pred Héliovým príchodom, pretože Hélios by v prípade ich odhalenia povedal Héfaistovi o Afroditinej nevere. Ale Alectryon zaspal na stráži. Hélios ich objavil a upozornil Héfaista, pretože Áres v hneve premenil Alectryóna na kohúta, ktorý vždy na úsvite, keď má vyjsť slnko, zakikiríka a oznámi jeho príchod.
Po ich odhalení Héfaistos žiada Dia, aby mu vrátil svadobné dary a veno; v čase trójskej vojny sa oženil s Charis/Aglaeou, jednou z Grácií, zrejme rozvedenou s Afroditou. Neskôr sa za manžela alebo oficiálneho manžela bohyne všeobecne považoval Áres. Na Françoisovej váze prichádzajú na svadbu Pélea a Thetis na tom istom voze, rovnako ako Zeus s Hérou a Poseidón s Amfitrité; navyše básnici ako Pindaros a Aischylos výslovne označujú Área za Afroditinho manžela.
Neskôr boli vymyslené príbehy, ktoré mali vysvetliť Afroditino manželstvo s Héfaistom. V najznámejšom príbehu Zeus narýchlo oženil Afroditu s Héfaistom, aby zabránil ostatným bohom bojovať o ňu. V inej verzii mýtu dal Héfaistos svojej matke Hére zlatý trón, ale keď si naň sadla, uviazla v pasci a on ju odmietol pustiť, kým nebude súhlasiť, že mu dá Afroditinu ruku. Héfaistos bol zo svadby s bohyňou krásy nadšený a ukoval jej nádherné šperky vrátane "strofónu" (στρόφιον), spodného odevu v tvare saltiéry (zvyčajne sa prekladá ako "opasok"), ktorý zvýrazňoval jej prsia a robil ju pre mužov ešte neodolateľnejšou. Takéto "strofy" sa bežne používali na vyobrazeniach blízkovýchodných bohyň Ištar a Atargatis.
Spoločníci.
Afroditu takmer vždy sprevádza Eros, boh žiadostivosti a sexuálnej túžby. Hésiodos vo svojej "Teogónii" opisuje Erosa ako jednu zo štyroch pôvodných prvotných síl, ktoré sa zrodili na počiatku času, ale po zrodení Afrodity z morskej peny sa k nemu pridáva Himeros a spoločne sa stávajú Afroditinými stálymi spoločníkmi. V ranom gréckom umení sú Eros aj Himeros zobrazovaní ako idealizovaní krásni mladíci s krídlami. Grécki lyrickí básnici považovali silu Erosa a Himerosa za nebezpečnú, nutkavú a neodolateľnú. V modernej dobe sa Eros často považuje za Afroditinho syna, ale v skutočnosti ide o pomerne neskorú inováciu. Scholion na Theokritove "Idyly" poznamenáva, že básnička Sapfo zo šiesteho storočia pred Kristom opísala Erosa ako syna Afrodity a Urána, ale prvá zachovaná zmienka o Erosovi ako Afroditinom synovi pochádza z "Argonautiky" od Apollónia z Rhodu. Tá je napísaná v treťom storočí pred Kristom a robí z neho syna Afrodity a Área. Neskôr sa tejto predstavy o Erosovi ako Afroditinom synovi chopili Rimania, ktorí Venušu považovali za bohyňu matku, a spopularizovali ju, vďaka čomu sa stala prevládajúcim zobrazením v mytologických dielach až do súčasnosti.
Hlavnými Afroditinými sprievodkyňami boli tri Grácie, ktoré Hésiodos identifikuje ako dcéry Dia a Eurynome a pomenúva ich ako Aglaea ("Nádhera"), Eufrozína ("Dobrá nálada") a Thália ("Hojnosť"). Grácie boli v Grécku uctievané ako bohyne už od počiatku gréckych dejín, dávno predtým, ako bola do panteónu zavedená Afrodita. Ďalšou skupinou Afroditiných spoločníčok boli tri Hóry ("Hodiny"), ktoré Hesiódos identifikuje ako dcéry Dia a Themis a pomenúva ich ako Eunomia ("Dobrý poriadok"), Dike ("Spravodlivosť") a Eirene ("Mier"). Afroditu niekedy sprevádzala aj Harmonia, jej dcéra od Área, a Hébé, dcéra Dia a Héry.
Boh plodnosti Priapus sa zvyčajne považoval za Afroditinho syna od Dionýza, ale niekedy sa opisoval aj ako jej syn od Herma, Adonisa alebo dokonca od Dia. V scholióne o "Argonautike" od Apollónia z Rodosu sa uvádza, že keď bola Afrodita tehotná s Priapom, Héra jej závidela a počas spánku jej na brucho naliala zlý elixír, aby zabezpečila, že dieťa bude ohavné. Podľa inej verzie Héra prekliala Afroditinho nenarodeného syna, pretože jeho otcom bol Zeus. Keď Afrodita porodila, s hrôzou zistila, že dieťa má mohutný, trvalo vztýčený penis, brucho a obrovský jazyk. Afrodita dieťa zanechala v púšti, aby zombrelo, ale našiel ho pastier, ktorý ho vychoval a neskôr zistil, že Priapus môže svoj mohutný penis používať ako podporu pri raste rastlín.
Anchises.
"Prvý Homérov hymnus na Afroditu" (Hymnus 5), ktorý vznikol pravdepodobne niekedy v polovici 7. storočia pred Kr., opisuje, ako sa Zeus raz nahneval na Afroditu za to, že spôsobila, že sa božstvá zamilovali do smrteľníkov. Za to spôsobil, že sa zamilovala do Anchísa, pekného smrteľného pastiera, ktorý žil na úpätí hory Ida neďaleko mesta Trója. Afrodita sa Anchisovi zjavila v podobe vysokej, krásnej smrteľnej panny, keď bol sám vo svojom dome. Anchis ju videl oblečenú v žiarivom odeve a s trblietavými šperkami, pričom jej prsia žiarili božským leskom. Spýtal sa jej, či je Afrodita, a sľúbil jej, že jej postaví oltár na vrchole hory, ak požehná jeho a jeho rodinu.
Afrodita v príbehu klame a hovorí mu, že nie je bohyňa, ale dcéra jedného zo vznešených rodov z Frýgie. Tvrdí, že rozumie trójskemu jazyku, lebo v detstve mala trójsku ošetrovateľku, a hovorí, že sa ocitla na svahu hory po tom, čo ju Hermes uniesol pri tanci na oslave na počesť Artemidy, bohyne panenstva. Afrodita povie Anchisovi, že je ešte panna, a prosí ho, aby ju vzal k svojim rodičom. Anchisa okamžite premôže šialená túžba po Afrodite a zaprisahá sa, že sa s ňou vyspí. Anchisés vezme Afroditu s očami sklopenými k zemi na svoje lôžko, ktoré je prikryté kožušinami levov a medveďov, potom ju vyzlečie donaha a pomiluje sa s ňou.
Po skončení milovania Afrodita odhalí svoju pravú božskú podobu. Anchíses je vydesený, ale Afrodita ho utešuje a sľubuje, že mu porodí syna. Predpovedá, že ich synom bude poloboh Aeneas, ktorého budú päť rokov vychovávať divé nymfy, kým odíde do Tróje a stane sa šľachticom ako jeho otec. Príbeh o Aeneovom počatí sa spomína aj v Hésiodovej "Teogónii" a v druhej knihe Homérovej "Iliady".
Adonis.
Mýtus o Afrodite a Adonisovi je pravdepodobne odvodený od starovekej sumerskej legendy o Inanne a Dumuzidovi. Grécke meno Ἄδωνις ("Adōnis", grécka výslovnosť: [ádɔːnis]) je odvodené od kanaánskeho slova "ʼadōn", čo znamená "pán". Najstaršia známa grécka zmienka o Adonisovi pochádza z fragmentu básne lesbickej poetky Sapfo (asi 630 - asi 570 pred Kr.), v ktorej sa zbor mladých dievčat pýta Afrodity, čo môžu urobiť, aby oplakali Adonisovu smrť. Afrodita odpovedá, že sa musia biť do pŕs a roztrhnúť si tuniky. Neskoršie zmienky príbeh dopĺňajú o ďalšie podrobnosti. Podľa prerozprávania príbehu, ktoré sa nachádza v básni "Metamorfózy" od rímskeho básnika Ovídia (43 pred Kr. - 17/18 po Kr.), bol Adonis synom Myrrhy, ktorú Afrodita prekliala neukojiteľnou túžbou po vlastnom otcovi, cyperskom kráľovi Kinyrovi, po tom, čo sa Myrrina matka chválila, že jej dcéra je krajšia ako bohyňa. Vyhnaná po tom, čo otehotnela, sa Myrrha premenila na strom myrhovníka, no napriek tomu porodila Adonisa.
Afrodita dieťa našla a vzala ho do podsvetia, aby ho opatrovala Persefona, keď vyrástlo, vrátila sa poň a zistila, že je nápadne pekné. Persefona si chcela Adonisa nechať, čo vyústilo do bitky o opatrovníctvo medzi oboma bohyňami o to, kto má Adonisa právom vlastniť. Zeus spor urovnal nariadením, že Adonis strávi tretinu roka s Afroditou, tretinu s Persefonou a tretinu s tým, koho si vyberie. Adonis sa rozhodol stráviť tento čas s Afroditou. Jedného dňa, keď bol Adonis na love, zranil ho diviak a vykrvácal v Afroditinom náručí. Satirický autor Lukianos zo Samosaty vo svojom napoly posmešnom diele "Dialógy bohov" komicky rozpráva, ako sa frustrovaná Afrodita sťažuje bohyni mesiaca Seléne, že jej syn Eros prinútil Persefonu, aby sa zamilovala do Adonisa, a teraz sa s ňou musí deliť.
V rôznych verziách príbehu bol kanec poslaný buď Áresom, ktorý žiarlil, že Afrodita trávi toľko času s Adonisom, alebo bohyňou Artemis, ktorá sa chcela Afrodite pomstiť za to, že zabila jej oddaného stúpenca Hippolyta. Podľa inej verzie sa Apolón v zúrivosti premenil na diviaka a zabil Adonisa, pretože Afrodita oslepila jeho syna Erymanta, keď narazil na nahú Afroditu, keď sa kúpala po styku s Adonisom. Príbeh poskytuje aj etiológiu Afroditiných asociácií s niektorými kvetmi. Údajne, keď oplakávala Adonisovu smrť, spôsobila, že sasanky ("Anemone") rástli všade tam, kde dopadla jeho krv, a na výročie jeho smrti vyhlásila sviatok. V jednej verzii príbehu sa Afrodita zranila o tŕň z ružového kríka a ruža, ktorá bola predtým biela, sa zafarbila jej krvou na červeno. Podľa Lukiánovho diela "O sýrskej bohyni" sa každý rok počas Adonisovho sviatku rieka Adonis v Libanone (dnes známa ako rieka Abrahám) zaliala červenou krvou.
Mýtus o Adonisovi sa spája so sviatkom Adónie, ktorý grécke ženy slávili každý rok uprostred leta. Zdá sa, že tento sviatok, ktorý sa na Lesbe slávil zrejme už v čase Sapfó, sa stal prvýkrát populárnym v Aténach v polovici 5. storočia pred Kr. Na začiatku festivalu ženy vysádzali "Adonisovu záhradu", malú záhradku zasadenú v malom košíku alebo plytkom kúsku rozbitej keramiky, ktorá obsahovala rôzne rýchlo rastúce rastliny, ako napríklad šalát a fenikel, alebo dokonca rýchlo klíčiace obilniny, napríklad pšenicu a jačmeň. Ženy potom vyliezli po rebríkoch na strechy svojich domov, kde umiestnili záhradky pod horúcim letným slnkom. Rastliny na slnku vyklíčili, ale v horúčave rýchlo zvädli. Potom ženy hlasno smútili a nariekali nad Adonisovou smrťou, trhali si šaty a bili sa do pŕs, aby verejne prejavili svoj žiaľ.
Božská priazeň.
V Hésiodových Dielach a dňoch Zeus prikazuje Afrodite, aby Pandoru, prvú ženu, urobila fyzicky krásnou a sexuálne príťažlivou, aby sa mohla stať "zlom, ktoré budú muži radi objímať". Afrodita "naleje milosť" na Pandorinu hlavu a spôsobí jej "bolestnú túžbu a kolená podlamujúcu úzkosť", čím z nej urobí dokonalú nádobu pre zlo, ktoré má vstúpiť na svet. Afroditini pomocníci, Peitho, Charites a Horae, ozdobia Pandoru zlatom a šperkami.
Podľa jedného mýtu Afrodita pomáhala Hippomenovi, vznešenému mladíkovi, ktorý sa chcel oženiť s Atalanté, dievčinou, ktorá bola preslávená po celej krajine svojou krásou, ale ktorá sa odmietala vydať za akéhokoľvek muža, pokiaľ ju nedokáže predbehnúť v pešom behu. Atalanta bola mimoriadne rýchla bežkyňa a všetkým mužom, ktorí s ňou prehrali, sťala hlavy. Afrodita dala Hippomenovi tri zlaté jablká zo záhrady Hesperidiek a prikázala mu, aby ich hodil pred Atalantu, keď s ňou bude pretekať. Hippomenes poslúchol Afroditin príkaz a Atalanta, keď videla krásne zlaté plody, zohla sa, aby si každý z nich vzala, čím umožnila Hippomenovi, aby ju predbehol. Vo verzii príbehu z Ovidiových "Metamorfóz" Hippomenes zabudne Afrodite odplatiť za jej pomoc, preto spôsobí, že dvojica sa počas pobytu v Kybelinom chráme rozhorí žiadostivosťou. Dvojica znesvätí chrám tým, že v ňom miluje, čo vedie Kybelu k tomu, aby ich za trest premenila na levov.
Mýtus o Pygmaliónovi prvýkrát spomína grécky spisovateľ Filostefanus z Kyrény z tretieho storočia pred Kristom, ale prvýkrát je podrobne prerozprávaný v Ovídiových "Metamorfózach". Podľa Ovídia bol Pygmalión mimoriadne pekný sochár z ostrova Cyprus, ktorý bol tak znechutený nemravnosťou žien, že sa odmietal oženiť. Bláznivo a vášnivo sa zamiloval do kultovej sochy Afrodity zo slonoviny, ktorú vyrezával, a túžil sa s ňou oženiť. Keďže Pygmalión bol nesmierne zbožný a oddaný Afrodite, bohyňa sochu oživila. Pygmalión sa oženil s dievčaťom, ktorým sa socha stala, a mali syna menom Pafos, podľa ktorého dostalo meno hlavné mesto Cypru. Pseudo-Apollodor neskôr spomína "Metharme, dcéru Pygmaliona, kráľa Cypru".
Mýty o hneve.
Afrodita štedro odmeňovala tých, ktorí ju ctili, ale aj trestala tých, ktorí ju nerešpektovali, často dosť krutým spôsobom. Mýtus opísaný v "Argonautike" od Apollónia z Rodosu a neskôr zhrnutý v Pseudo-Apollodórovej "Bibliotheke" hovorí, že keď ženy z ostrova Lemnos odmietli obetovať Afrodite, bohyňa ich prekliala, aby strašne smrdeli a ich muži s nimi nikdy nemali sex. Namiesto toho ich muži začali súložiť s ich tráckymi otrokyňami. V hneve ženy z Lemnosu vyvraždili všetkých mužov na ostrove, ako aj všetky trácke otrokyne. Keď na Lemnos dorazil Iasón a jeho posádka Argonautov, s Afroditiným súhlasom splodili so ženami z Lemnosu potomstvo a ostrov znovu zaľudnili. Odvtedy už ženy z Lemnosu nikdy viac neznevažovali Afroditu.
V Euripidovej tragédii "Hippolyt", ktorá bola prvýkrát uvedená na mestských Dionýziach v roku 428 pred Kr., sa Theseov syn Hippolyt klaňa iba Artemide, bohyni panenstva, a odmieta akúkoľvek formu sexuálneho styku. Afrodita je jeho pyšným správaním rozzúrená a v prológu k hre vyhlasuje, že Hippolytos tým, že uctieva iba Artemidu a odmieta uctievať ju, priamo spochybňuje jej autoritu, a preto Afrodita spôsobí, že sa do Hippolita zamiluje jeho nevlastná matka Faidra, lebo vie, že Hippolytos ju odmietne. Po odmietnutí spácha Faiedra samovraždu a zanechá Theseovi list na rozlúčku, v ktorom mu oznámi, že sa zabila, lebo sa ju Hippolyt pokúsil znásilniť. Theseus sa modlí k Poseidónovi, aby zabil Hippolyta za jeho previnenie. Poseidón pošle divokého býka, aby splašil Hippolytove kone, keď sa vozí na svojom voze popri mori, a kone sa rozbehnú a rozbijú voz o útesy, pričom Hippolyta ťahajú po skalnatom pobreží. Hra sa končí prísahou Artemidy, že z pomsty zabije Afroditinho vlastného smrteľného milého (pravdepodobne Adonisa).
Glaukos z Korintu rozhneval Afroditu tým, že odmietol spájať svoje kone na vozatajské preteky, pretože by to obmedzilo ich rýchlosť. Počas vozatajských pretekov na pohrebných hrách kráľa Peliasa Afrodita pobláznila jeho kone a tie ho roztrhali. Polyfonté bola mladá žena, ktorá si namiesto manželstva a detí - ako to uprednostňovala Afrodita - zvolila panenský život. Afrodita ju prekliala a spôsobila, že mala deti od medveďa. Potomkovia Agrius a Oreius boli divokí kanibali, ktorí si vyslúžili Diovu nenávisť. Ten nakoniec všetkých členov rodiny premenil na vtáky zlého znamenia.
Podľa Apollodora žiarlivá Afrodita prekliala Eos, bohyňu úsvitu, aby bola večne zamilovaná a mala neukojiteľnú sexuálnu túžbu, pretože Eos kedysi spala s Afroditiným milým, Áresom, bohom vojny.
Podľa Ovídia v jeho "Metamorfózach" (kniha 10,238 a nasl.) Propoetidy, ktoré sú dcérami Propoeta z mesta Amathus na ostrove Cyprus, popierali Afroditino božstvo a nedokázali ju riadne uctievať. Preto z nich Afrodita urobila prvé prostitútky na svete. Podľa Diodórosa Sicílskeho, keď šesť synov rhodskej morskej nymfy Hálie od Poseidóna arogantne odmietlo nechať Afroditu pristáť na ich brehu, bohyňa ich prekliala a zošleli. V šialenstve znásilnili Haliu. Za trest ich Poseidón pochoval v morských jaskyniach na ostrove.
Xanthius, Bellerofónov potomok, mal dve deti, Leucippa a dcéru bez mena. Leucippus sa z Afroditinho hnevu (z neznámych dôvodov) zamiloval do vlastnej sestry. Začali spolu tajný vzťah, ale dievča už bolo zasnúbené s iným mužom a on o tom ďalej informoval jej otca Xantia bez toho, aby mu povedal meno zvodcu. Xanthius sa vybral priamo do komnaty svojej dcéry, kde bola práve v tej chvíli spolu s Leucippom. Keď ho počula vstúpiť, pokúsila sa utiecť, ale Xanthius ju udrel dýkou v domnení, že zabíja zvodcu, no zabil ju. Leucippus, ktorý najprv svojho otca nespoznal, ho zabil. Keď pravda vyšla najavo, musel opustiť krajinu a zúčastnil sa na kolonizácii Kréty a krajín v Malej Ázii.
Cyperská kráľovná Cenchreis, manželka kráľa Kinyrasa, sa chválila, že jej dcéra Myrrha je krajšia ako Afrodita. Preto Myrrhu Afrodita prekliala neukojiteľnou túžbou po vlastnom otcovi, cyperskom kráľovi Kinyrasovi, a ten s ňou nevedomky spal v tme. Napokon sa premenila na myrhový strom a v tejto podobe porodila Adonisa. Kinyras mal aj ďalšie tri dcéry, volali sa Braesia, Laogora a Orsedika. Tieto dievčatá z Afroditinho hnevu (dôvody nie sú známe) žili v spolužití s cudzincami a svoj život ukončili v Egypte.
Múza Kleio sa vysmievala láske bohyne k Adonisovi. Preto sa Kleio zamilovala do Piera, syna Magnesa, a porodila Hyakintha.
Aigialé bola dcérou Adrasta a Amfitey a bola vydatá za Diomeda. Kvôli hnevu Afrodity, ktorú Diomédes zranil vo vojne proti Tróji, mala viacero milencov, medzi nimi aj istého Hippolita. Keď Aigialé zašla tak ďaleko, že mu hrozila smrťou, utiekol do Itálie. Podľa Stesichora a Hésioda pri obetovaní bohom Tyndareós zabudol na Afroditu, preto bohyňa urobila z jeho dcér dvojnásobné a trojnásobné manželky, ktoré opustili svojich manželov. Timandra opustila Echema a odišla a prišla k Filéovi a Klytaemnéstra opustila Agamemnóna a spala s Aigisthom, ktorý bol pre ňu horším partnerom. Nakoniec zabila svojho manžela s milencom, aby na záver Helena Trójska opustila Menelaa pod vplyvom Afrodity kvôli Parisovi a jej nevera nakoniec spôsobí trójsku vojnu. V dôsledku svojho konania Afrodita spôsobila trójsku vojnu, aby sa zmocnila Priamovho kráľovstva a odovzdala ho svojim potomkom.
V jednej z verzií legendy Pasiphae neprinášala obety bohyni Venuši. Kvôli tomu v nej Venuša (Afrodita) vzbudila neprirodzenú lásku k býkovi alebo ju prekliala, pretože bola Héliovou dcérou, ktorá Héfaistovi prezradila svoje cudzoložstvo. Pre to Héliosa prekliala nekontrolovateľnou túžbou po smrteľnej princeznej Leukote, čo ho viedlo k tomu, že opustil svoju vtedajšiu milenku, oceanidku Klytiu a zanechal ju so zlomeným srdcom.
Amazonka Lysippe bola matkou riečneho boha Tanaisa. Jej syn uctieval iba Área a plne sa venoval vojne, pričom zanedbával lásku a manželstvo. Afrodita ho prekliala, a tak sa zamiloval do vlastnej matky. Radšej zomrel, ako by sa mal vzdať svojej cudnosti, a tak sa vrhol do rieky Amazonky, ktorá bola neskôr premenovaná na Tanais (Don).
Podľa Hyginia Orfeova matka, múza Kalliopé, na Diov príkaz rozsúdila spor medzi bohyňami Afroditou a Persefonou o Adonisa a rozhodla, že ho obe budú vlastniť istú časť roka. To rozzúrilo Venušu (Afroditu), pretože jej nebolo priznané to, čo považovala za svoje právo. Preto Venuša (Afrodita) vzbudila v tráckych ženách lásku k Orfeovi a spôsobila, že ho roztrhali, lebo každá z nich chcela Orfea len pre seba.
Afrodita bola osobne svedkom toho, ako mladá lovkyňa Rodopis prisahala Artemide večnú oddanosť a čistotu, keď sa pridala k jej skupine. Afrodita si potom zavolala svojho syna Erosa a presvedčila ho, že takýto životný štýl je urážkou ich oboch. Eros teda na jej príkaz prinútil Rodopis a Euthynika, ďalšieho mladého lovca, ktorý sa rovnako ako ona vyhýbal láske a romantike, aby sa do seba zamilovali. Napriek cudnému životu sa Rhodopis a Euthynikus odobrali do akejsi jaskyne, kde porušili svoj sľub. Artemis sa neunúvala spozornieť, keď videla, ako sa Afrodita smeje, a tak za trest premenila Rodopisa na prameň.
Paridov súd a trójska vojna.
Mýtus o Paridovom súde sa v "Iliade" spomína len stručne, ale podrobne je opísaný v epitóme "Kypria", stratenej básni epického cyklu, kde sa píše, že na svadbu Pélea a Thetis (neskorších rodičov Achilla) boli pozvaní všetci bohovia a bohyne, ako aj rôzni smrteľníci. Nebola pozvaná iba Eris, bohyňa sváru, ktorú to nahnevalo, a tak prišla so zlatým jablkom s nápisom "καλλίστῃ" ("kallistēi", "pre najkrajšiu"), ktoré hodila medzi bohyne. Afrodita, Héra a Aténa tvrdili, že sú najkrajšie, a teda právoplatné majiteľky jablka.
Bohyne sa rozhodli predložiť záležitosť Diovi, ktorý, keďže nechcel uprednostniť jednu z bohýň, vložil voľbu do rúk trójskeho princa Parisa. Po kúpaní v prameni hory Ida, kde sa nachádzala Trója, sa bohyne objavili pred Paridom a požiadali ho, aby rozhodol v ich záležitosti. Na zachovaných antických vyobrazeniach Paridovho súdu je Afrodita len občas zobrazená nahá a Aténa a Héra sú vždy úplne oblečené, od renesancie však západné maľby zvyčajne zobrazujú všetky tri bohyne úplne nahé.
Všetky tri bohyne boli ideálne krásne a Paris sa medzi nimi nevedel rozhodnúť, dokonca chcel zutekať. Išlo však o to, že rozsúdenie nariadil sám Zeus, takže si to nedovolil. Aby to mal ľahšie, bohyne sa uchýlili k úplatkom. Héra mu sľubovala moc nad celou Áziou a Európou, Aténa ponúkala múdrosť, slávu a úspech v boji. Ale Afrodita Parisovi sľúbila, že ak vyberie ju ako najkrajšiu, umožní mu oženiť sa s najkrajšou ženou na zemi. Touto ženou bola v tom čase Helena, ktorá už bola vydatá za spartského kráľa Menelaa. Paris si vybral Afroditu a udelil jej jablko. Ostatné dve bohyne sa rozhnevali a v priamom dôsledku sa v trójskej vojne postavili na stranu Grékov.
Afrodita zohráva dôležitú a aktívnu úlohu počas celej Homérovej Iliady. V tretej knihe zachránila Parida pred Menelaom po tom, čo ho nerozumne vyzval na súboj jeden na jedného. Potom sa zjavila Helene v podobe starej ženy a pokúšala sa ju presvedčiť, aby mala s Parisom pomer, pripomínajúc jej jeho fyzickú krásu a atletické schopnosti. Helena okamžite spozná Afroditu podľa krásnej šije, dokonalých pŕs a žiariacich očí a vyčíta bohyni, že ju oslovuje ako sebe rovnú. Afrodita Helenu ostro pokarhá a pripomenie jej, že ak ju bude dráždiť, potrestá ju rovnako, ako ju už zvýhodnila.
V V. knihe Afrodita vyrazí do boja, aby zachránila svojho syna Aenea pred gréckym hrdinom Diomédom. Diomédes pokladal Afroditu za "slabošskú" bohyňu a vrhnutím kopije jej cez "ambróziové rúcho" preťal zápästie. Afrodita si požičala Áresov voz, aby sa mohla vrátiť na Olymp. Zeus ju pokarhá, že sa vystavuje nebezpečenstvu, pripomenie jej, že "jej špecializáciou je láska, nie vojna." Podľa Waltera Burkerta táto scéna priamo kopíruje scénu zo VI. tabule eposu o Gilgamešovi, v ktorej Ištar, akkadská predchodkyňa Afrodity, volá na svoju matku Antu po tom, čo hrdina Gilgameš odmietne jej sexuálne návrhy, ale otec Anu ju mierne pokarhá. V XIV. knihe "Iliady", počas epizódy "Dios Apate", Afrodita pomáha Hére zviesť Dia a odvrátiť jeho pozornosť od boja, zatiaľ čo Poseidón pomáha gréckym vojskám na pláži, aby tak počas trójskej vojny mali opäť navrch. V "Theomachii" v XXI. knihe Afrodita opäť vstupuje na bojisko, aby odniesla Área po jeho zranení.
Potomkovia.
Niekedy básnici a dramatici prerozprávali staroveké tradície, ktoré sa líšili, v iných prípadoch si vymysleli nové detaily. Neskorší scholastici mohli čerpať z jedného z nich alebo si ich jednoducho domyslieť. A tak zatiaľ čo Aeneas a Fobos boli pravidelne opisovaní ako Afroditini potomkovia, o ostatných tu uvedených, ako napríklad Priapo a Eros, sa niekedy hovorilo, že sú Afroditinými deťmi, ale s rôznymi otcami a niekedy dostali iné matky alebo žiadne.

</doc>
<doc id="19359" url="https://sk.wikipedia.org/wiki?curid=19359" title="Dzurinda">
Dzurinda



</doc>
<doc id="19360" url="https://sk.wikipedia.org/wiki?curid=19360" title="Mečiar">
Mečiar

Mečiar môže byť:

</doc>
<doc id="19361" url="https://sk.wikipedia.org/wiki?curid=19361" title="Mikloš">
Mikloš

Mikloš je priezvisko, pozri Mikloš (priezvisko), napr.:

</doc>
<doc id="19363" url="https://sk.wikipedia.org/wiki?curid=19363" title="Snehuľčík obyčajný">
Snehuľčík obyčajný

Snehuľčík obyčajný ("Cantharis rustica") je chrobák z čeľade snehuľčíkovité ("Cantharidae").
Jeho larvy sa objavujú skoro na jar, ešte keď je sneh, z čoho pochádza jeho meno.

</doc>
<doc id="19366" url="https://sk.wikipedia.org/wiki?curid=19366" title="Jean Baptiste Estienne">
Jean Baptiste Estienne

Jean Baptiste Estienne (* 7. november 1860, Condé-en-Barrois, Francúzsko – † 2. apríl 1936, Paríž, Francúzsko) bol francúzsky delostrelecký generál z 1. svetovej vojny a špecialista na vojenské inžinierstvo. Bol nazývaný "francúzsky otec tankov".

</doc>
<doc id="19367" url="https://sk.wikipedia.org/wiki?curid=19367" title="Alexej Ivanko">
Alexej Ivanko

JUDr. Alexej Ivanko LL.M (* 12. marec 1949) je bývalý poslanec Národnej rady Slovenskej republiky.
Alexej Ivanko bol zvolený za poslanca NR SR vo volebnom období 2002 až 2006 za SDKÚ. V priebehu volebného obdobia z SDKÚ vystúpil a vstúpil do novozaloženej politickej strany Slobodné fórum. V januári 2005 vystúpil aj zo Slobodného fóra a pôsobí v NR SR ako nezávislý poslanec. Je členom Ústavnoprávneho výboru NR SR.

</doc>
<doc id="19368" url="https://sk.wikipedia.org/wiki?curid=19368" title="Jazyčníctvo">
Jazyčníctvo



</doc>
<doc id="19371" url="https://sk.wikipedia.org/wiki?curid=19371" title="Novopohanstvo">
Novopohanstvo

Novopohanstvo alebo neopaganizmus je pojem zahŕňajúci náboženské učenia založené na návrate ku predkresťanským náboženským tradíciam napr. starých Keltov, Slovanov (jazyčníctvo), alebo starých Germánov (Ásatrú). Niektoré prúdy novopohanstva sa označujú aj pojmom rekonštrukcionizmus.
Náboženské učenia, patriace pod novopohanstvo sa často označujú ako „nové náboženské hnutia“, pretože začali vznikať najmä v 19.storočí. V 20. storočí novopohanstvo zažilo „boom“ a ľudia sa začali veľmi zaujímať o starogermánske pohanské náboženstvá. 
Takisto vtedy vznikla aj Wicca, najrozšírenejšie novopohanské náboženstvo v Spojených štátoch amerických.
V krajinách východnej a strednej Európy je to slovanské novopohanstvo (ruské Rodnoverie), ale napríklad na Pobaltí sa už pomerne dlho rozvíja baltské novopohanstvo (litovská Romuva, lotyšská Dievturība).
Na Slovensku sa k náboženstvu starých Slovanov hlási niekoľko občín, bez zastrešenia nejakým centrálnym spoločným orgánom (napr. Dažbogovi vnuci, Perúnov kruh, Pagan). Novopohanská scéna v susediacich krajinách, ako napríklad v Poľsku, je aktívnejšia.

</doc>
<doc id="19372" url="https://sk.wikipedia.org/wiki?curid=19372" title="Jaroslav Jaduš">
Jaroslav Jaduš

Jaroslav Jaduš (* 16. september 1967) bol poslancom Národnej rady Slovenskej republiky.
Jaroslav Jaduš bol zvolený za poslanca NR SR vo volebnom období 2002-2006 za HZDS. V roku 2003 bola strana premenovaná na ĽS-HZDS. Bol členom Výboru NR SR pre nezlučiteľnosť funkcií, Výboru NR SR pre životné prostredie a ochranu prírody a Osobitného kontrolného výboru NR SR na kontrolu činnosti SIS.

</doc>
<doc id="19374" url="https://sk.wikipedia.org/wiki?curid=19374" title="Stanislav Janiš">
Stanislav Janiš

Stanislav Janiš (* 9. október 1958) bol poslancom Národnej rady Slovenskej republiky.
Stanislav Janiš bol zvolený za poslanca NR SR vo volebnom období 2002-2006 za SDKÚ. Bol členom Výboru NR SR pre hospodárstvo, privatizáciu a podnikanie a Osobitného kontrolného výboru NR SR na kontrolu činnosti Vojenského spravodajstva.
V roku 2006 bol Janiš opätovne zvolený do NR SR na ďalšie štvorročné obdobie. Bol členom výboru pre nezlučiteľnosť funkcií a členom výboru pre hospodársku politiku. Bol zároveň predsedom poslaneckého klubu SDKÚ-DS.

</doc>
<doc id="19376" url="https://sk.wikipedia.org/wiki?curid=19376" title="Dušan Jarjabek">
Dušan Jarjabek

Doc. Mgr. art. Dušan Jarjabek (* 4. marec 1953 Bratislava) je pedagóg, spevák (populárnych, operetných aj operných – barytón – piesní a diel) a poslanec Národnej rady Slovenskej republiky za stranu SMER – sociálna demokracia (predtým ĽS-HZDS).
Profesionálna kariéra.
V roku 1976 absolvoval Hudobnú fakultu Vysokej školy múzických umení v triede profesorky Anny Hrušovskej. V roku 1977 – 1978 absolvoval ročný študijný pobyt v Teatro del Parco v Palerme. Od roku 1980 do roku 1991 bol sólistom Spevoherného súboru Novej scény v Bratislave. Sólistom Opery SND sa stal od roku 1985. Od roku 1988 vyučoval spev na Divadelnej fakulte VŠMU v Bratislave. V roku 1996 – 1998 bol riaditeľ Novej scény v Bratislave.
Medzi rokmi 2002 – 2003 vyučoval spev na Fakulte dramatických umení Akadémie umení v Banskej Bystrici.
Od júna 2016 je prorektor pre sociálne veci a vonkajšie vzťahy Akadémie umení.
Politická kariéra.
Dušan Jarjabek bol zvolený za poslanca NR SR vo volebnom období 2002 – 2006 za HZDS. V roku 2003 sa strana premenovala na ĽS-HZDS. Dušan Jarjabek v máji 2005 z ĽS-HZDS vystúpil a v parlamente vstúpil do poslaneckého klubu strany SMER – sociálna demokracia. Je členom výboru NR SR pre kultúru a médiá.
Vystúpenia.
Koncerty a hosťovania – sólovo a so súborom Novej scény na celom území Slovenska.
Zahraničné turné – sólovo a so súborom Novej scény v Rakúsku, Švajčiarsku, Nemecku, Taliansku, Česku, Kanade, Austrálii a v Rusku.
Spolupracuje s Rozhlasom a televíziou Slovenska.

</doc>
<doc id="19377" url="https://sk.wikipedia.org/wiki?curid=19377" title="György Juhász">
György Juhász

György Juhász (* 10. október 1969, Nové Zámky) je bývalý poslanec Národnej rady Slovenskej republiky.
György Juhász nastúpil ako náhradník na neuplatňovaný mandát poslanca Pála Csákyho vo volebnom období 2002-2006 za SMK-MKP. Bol členom Výboru NR SR pre sociálne veci a bývanie a Stálej delegácie NR SR do Parlamentného zhromaždenia NATO.
Od 1. februára 2017 bol rektorom Univerzity J. Selyeho v Komárne. K 1. februáru 2025 bol vymenovaný jeho nástupca, prof. János Tóth.

</doc>
<doc id="19379" url="https://sk.wikipedia.org/wiki?curid=19379" title="Mikuláš Juščík">
Mikuláš Juščík

Mikuláš Juščík (* 15. február 1948 + 02. november 2021) bol poslancom Národnej rady Slovenskej republiky. Bol starostom obce Habura.
Mikuláš Juščík bol zvolený za poslanca NR SR na volebné obdobie 2002-2006 za KSS. Bol predsedom Výboru NR SR pre životné prostredie a ochranu prírody a členom Výboru NR SR pre nezlučiteľnosť funkcií. 
Pred rokom 1989 pôsobil ako kádrovo - personálny námestník v OPP Humenné. V tomto podniku zastával tiež funkciu predsedu CZV KSS. 

</doc>
<doc id="19380" url="https://sk.wikipedia.org/wiki?curid=19380" title="Stanislav Kahanec">
Stanislav Kahanec

Stanislav Kahanec (* 12. december 1954) je bývalým poslancom Národnej rady Slovenskej republiky.
Stanislav Kahanec nastúpil ako náhradník na neuplatňovaný mandát poslanca Vladimíra Palka vo volebnom období 20022006 za KDH. Bol členom Zahraničného výboru NR SR. 

</doc>
<doc id="19381" url="https://sk.wikipedia.org/wiki?curid=19381" title="Lajniak obyčajný">
Lajniak obyčajný

Lajniak obyčajný ("Geotrupes stercorarius") je zástupca čeľade lajniakovité na Slovensku. Patrí do radu chrobáky.
Tento chrobák, ľudovo nazývaný tiež hovnivál, môže dosahovať dĺžku až 2,5 cm. Telo má oblé, tvrdé a tmavé, niekedy s modrými odleskami. Má šesť nôh s výbežkami a dve krátke tykadlá. Hlava je oddelená plytkou drážkou od tela a z celého tela tvorí zhruba jednu tretinu.
Jeho larvy sa živia trusom bylinožravých zvierat, a preto sa často nachádza pri zdroji - maštaliach a zvieratách. Vyhrabávajú si chodby až 50 cm dlhé, do ktorých kladú vajíčka. Tie prikryjú guľôčkami trusu, ktoré po vyliahnutí slúžia ako obživa po dobu 1 roka. Vajíčka môžu klásť aj do guľôčky trusu. Po roku sa z larvy vyliahne dospelý chrobák.

</doc>
<doc id="19383" url="https://sk.wikipedia.org/wiki?curid=19383" title="Robert Kaliňák">
Robert Kaliňák

JUDr. Robert Kaliňák (* 11. máj 1971, Bratislava) je slovenský podnikateľ, advokát a politik. Od 25. októbra 2023 je ministrom obrany SR v štvrtej vláde Roberta Fica.
V predchádzajúcich obdobiach bol poslancom NR SR, podpredsedom strany SMER – sociálna demokracia, podpredsedom vlády a ministrom vnútra. 20. apríla 2022 bol obvinený a zadržaný Národnou kriminálnou agentúrou (NAKA) zo založenia, zosnovania a podporovania zločineckej organizácie spolu s Robertom Ficom. Stíhanie bolo nezákonné, za čo sa mu Ministerstvo spravodlivosti 20. októbra 2023 ospravedlnilo. 
Životopis.
Narodil sa v Bratislave v rodine námorníka pochádzajúceho z obce Kečkovce pri Svidníku a učiteľky bulharskej národnosti. Po skončení strojníckej priemyslovky v rokoch 1989 až 1995 študoval na Právnickej fakulte Univerzity Komenského. Počas nežnej revolúcie bol členom koordinačného výboru študentského hnutia. V roku 1990 začal popri štúdiu podnikať a otvoril študentskú reštauráciu, vydavateľstvo a tlačiareň vysokoškolskej literatúry. Po roku 1992 začal popri štúdiu pracovať aj v advokátskej kancelárii. V roku 1999 otvoril spolu so spoločníkom Ing. Jánom Počiatkom sieť reštaurácií „Steam &amp; coffee“ – firma FoRest – a bol aktívny v ďalších odvetviach podnikania.
Po vstupe do politiky sa vzdal výkonu exekutívnych činností. Po odchode z politiky sa vrátil do podnikania. Napríklad v roku 2019 bol spoločníkom v zbrojárskej firme Liwa Arms Slovakia s.r.o.
Politická činnosť.
Robert Kaliňák vo voľbách do Federálneho zhromaždenia ČSFR v roku 1992 kandidoval za stranu Národní liberáli, ktorá získala 0,10 % hlasov a nezískala žiaden mandát.
Kaliňák je jedným zo zakladajúcich členov strany SMER – sociálna demokracia. Od jej vzniku prešiel rôznymi straníckymi funkciami. Od roku 2001 je členom jej predstavenstva a od roku 2004 jej podpredsedom.
2002 – 2006.
Bol zvolený za poslanca NR SR a predsedu výboru NR SR pre obranu a bezpečnosť. Počas tejto funkcie výbor riešil niekoľko politických škandálov ako „Skupinka“ alebo odpočúvanie novinárov. Aj preto výbor predložil v roku 2004 zákon o ochrane pred odpočúvaním, ktorý platí dodnes.
Ako predseda výboru predložil aj zákon o odškodnení obetí invázie spojeneckých vojsk v roku 1968 alebo zákon o zbraňovej amnestii, v ktorej bolo v dvoch kolách odovzdaných osem tisíc dovtedy nelegálnych zbraní.
2006 – 2010.
Po parlamentných voľbách bol vymenovaný za podpredsedu vlády a ministra vnútra SR.
Počas tejto funkcie Slovensko vstúpilo do Schengenského priestoru a do bezvízového programu USA. V bezpečnostnej oblasti došlo k zásadnému zníženiu kriminality, najmä násilnej. Najväčší posun bol zaznamenaný v oblasti dopravnej nehodovosti, kde došlo k zníženiu úmrtí na cestách zo 627 (2007) na 355 (2009).
Jeho funkcia bola sprevádzaná aj viacerými škandálmi ako kauza „Hedviga Malinová“ alebo „vývoz tréningovej výbušniny do Írska“.
2010 – 2012.
Bol zvolený za poslanca NR SR a predsedu výboru na kontrolu Slovenskej informačnej služby.
Počas tejto funkcie došlo k odhaleniu kauzy odpočúvania novinárov Vojenským obranným spravodajstvom.
2012 – 2016.
Po parlamentných voľbách bol opäť vymenovaný za podpredsedu vlády a ministra vnútra.
Počas tejto funkcie začal s niekoľkými zásadnými reformami ako „ESO“ – reforma verejnej správy s úsporou 1 % HDP (700 mil. eur), reforma záchranného systému, managementu katastrof a integrácie dobrovoľných hasičských zborov do IZS, reforma verejného obstarávania aj so zavedením „štátneho e-bay“, reforma dôchodkového systému ozbrojených zložiek s úsporou 200 mil. eur, reforma štátnej politiky marginalizovaných rómskych komunít.
V oblasti bezpečnosti sa dosiahol napr. najnižší počet vrážd od vzniku samostatného Slovenska alebo Slovensko prvýkrát splnilo záväzok EÚ znížiť počet úmrtí na cestách o 50 % (295).
2016.
Po parlamentných voľbách 2016 bol opäť vymenovaný za ministra vnútra SR. V tomto období čelil podozreniam o obchodovaní s človekom obžalovaným z podvodu na vratkách DPH (Ladislav Bašternák), ktorý je zároveň majiteľom rezidenčného komplexu Bonaparte, v ktorom býval predseda vlády Róbert Fico. Počas tohto obdobia bol taktiež dvakrát podaný návrh na vyslovenie nedôvery voči jeho osobe, nakoľko bol v konflikte záujmov v tomto vyšetrovaní.
2017.
Poslanecký asistent Filip Rybanič, ako pracovník Tatra banky, pozrel transakcie na Kaliňákovych účtoch a odhalil tak, že minister obchodoval s L. Bašternákom. Rybanič bol obvinený a stíhaný, že údaje, ktoré získal nezákonne, poskytol novinárom. Sudkyňa v októbri 2017 pojednávanie odročila aj preto, že Rybanič žiadal, aby najprv Súdny dvor v Luxemburgu preskúmal, či neodhalil vážne podozrenia z legalizácie príjmov z trestnej činnosti.
Počas roku 2017 (od jari do júla) organizovali (najmä OĽaNO a Igor Matovič) pred komplexom Bonaparte protestné stretnutia, smerujúce aj proti Kaliňákovi.
Veľký protikorupčný pochod, ktorý sa v Bratislave roku 2017 uskutočnil 3 krát mal jednu z hlavných požiadaviek odstúpenie Kaliňáka.
2018.
Dňa 12. marca 2018 oficiálne oznámil, že rezignuje z funkcie ministra vnútra, dva týždne po vražde Jána Kuciaka a Martiny Kušnírovej, počas neustále sa prehlbujúcej politickej krízy. Po návrate do Parlamentu bol zvolený za člena Ústavnoprávneho výboru.
Dňa 31. decembra 2018 zanikol mandát poslanca vzdaním sa.
Osobný život.
V roku 2008 si zobral Zuzanu Konečnú, ktorá pracovala v Slovenskej informačnej službe. Majú spolu dvoch synov (2011, 2016).
Kritika.
S menom Roberta Kaliňáka sa spája viacero káuz, pochybení a nedoriešených prípadov.
Kovošrot.
V tomto bývalom zadlženom štátnom podniku, ktorý sám na seba vyhlásil konkurz, bola väčšinovým vlastníkom spoločnosť TRIANGEL CAPITAL, s.r.o., ktorej konateľom bol Elemír Tichý. Investičný majetok Kovošrotu bol konkurzným správcom vyčíslený na 158 miliónov korún a hodnota spoločnosti na 51 miliónov. Konkurzný správca síce vyhlásil verejnú súťaž, ale prvé kolo zrušil a to aj napriek tomu, že jeden záujemca ponúkol 51 miliónov korún. V ďalšom kole predal Kovošrot za 25 miliónov korún (829-tisíc €) firme Krupp, ktorej vlastníkom a konateľom (od 03.08.2001 do 19.12.2002) bol Kaliňák. Firma Krupp krátko potom previedla pozemky na ďalšie firmy: Bussines Park Bratislava a.s. (dnes Jarabiny a.s.) a firma Bratislava trade center a.s. V oboch firmách bol aj Ján Počiatek. V druhej polovici roku 2004 do nových firiem vstúpil pôvodný majiteľ Elemír Tichý.
Hedviga Malinová.
Študentka Hedviga Malinová nahlásila 25. augusta 2006, že ju po ceste na skúšku v nitrianskom parku napadli dvaja muži. Policajti už 11. septembra zastavili vyšetrovanie prípadu. Robert Kaliňák a Robert Fico k nemu zvolali tlačovú besedu, na ktorej informovali, že Hedviga si celý prípad vymyslela. Prípad doteraz nie je úplne súdne doriešený.
Výbušnina v Írsku.
V januári 2010 pri cvičení psov policajných pyrotechnikov na popradskom letisku umiestnili do batožiny Štefana Gondu vzorky trhaviny RDX, ktorú psi nenašli a tak odletela aj s našim občanom do Írska, kde on skončil na pol dňa v rukách miestnej polície s podozrením na terorizmus.
Bejby.
V roku 2011 sa Kaliňákovo meno objavilo aj v prepisoch odposluchov telefonátov, ktoré unikli z bývalého Vojenského obranného spravodajstva za éry ministra obrany Ľubomíra Galka (SaS). Medzi telefonátmi mal byť aj rozhovor redaktorky Pravdy Vandy Vavrovej s Kaliňákom, ktorý ju oslovoval Bejby a žiadal, aby robila článok o rýchlej jazde služobného auta s Galkom.
Streľba na študentov.
24. júna 2013 zastavili na diaľnici D2 policajti auto výstrelmi. Hliadka chcela skontrolovať posádku auta, o ktorom sa domnievala, že patrí dvojnásobnom vrahovi Milanovi Ďurišovi (patrilo mu totiž v minulosti). Ministerstvo po priznaní viacerých chýb zaplatilo škodu na aute vo výške 1 800 € a Kaliňák z vlastných peňazí odškodnil troch členov posádky, každého sumou 3 000 €.
Tunelovanie Vojenskej spravodajskej služby.
V roku 2013 zverejnil denník SME informácie bývalého funkcionára Vojenskej spravodajskej služby Vladimíra Suchodolinského, že bol spreneverený majetok za niekoľko miliónov eur. Do kauzy bol zapletený Ľubomír Skuhra, ktorého partnerka Dušana Višňovská bola riaditeľkou kancelárie na ministerstve vnútra. Polícia začala, no neskôr zastavila, trestné stíhanie pre porušovanie povinností pri správe cudzieho majetku.
Kauza Plachtince.
V auguste 2012 vznikla Regionálna obstarávacia agentúra (ROA), ktorá tendrovala pre štát reklamné služby za 130 miliónov €. Agentúra, v ktorej mala podiel obec Horné Plachtince, podpísala v mene 25 štátnych a verejných inštitúcií štyri rámcové zmluvy so štyrmi reklamnými agentúrami. Ministerstvo vnútra využilo obstarávanie pre nákup právnikov a audítorov, pretože vraj na obstarávanie všetkých služieb a tovarov nemajú v rezorte dostatočné kapacity. Kaliňák v apríli 2013 zrušil dohody o spolupráci s ROA avšak zmluvy o poskytnutí právnych služieb zostali v platnosti.
Kauza DPH, Chovanec a spol..
Organizovaná skupina z východného Slovenska pripravila štát na nadmerných odpočtoch DPH o približne 75 miliónov eur. Hlavný aktér daňových podvodov Milan Chovanec vypovedal, že podozrivé obchody s investičným zlatom, či parketami kryli aj pracovníci daňových úradov, policajti a sudcovia. Pred vyšetrovateľmi menoval aj Roberta Kaliňáka a Jána Počiatka. Polícia prípad vyšetruje už vyše desať rokov a obvinila viac ako 60 ľudí.
Kauza Bašternák.
15. marca 2016 médiá informovali o podozrivých vratkách DPH, ktoré štát vyplatil firme BL – 202 podnikateľa Ladislava Bašternáka. Firma vznikla vo februári 2012 a už o mesiac žiadala od štátu vratku DPH vo výške 2 milióny eur. Dôvodom mala byť kúpa sedem bytov za necelých 12 miliónov eur od firmy Rent and Wash. Išlo o byty v novostavbe Five stars residence, ktorú stavala firma spojená s kontroverzným podnikateľom Marianom Kočnerom. Polícia odmietla stíhať Bašternáka, pretože podľa vyšetrovateľky štátu nevznikla škoda. Trhová hodnota spomínaných bytov nebola 12 ale len 1,5 milióna eur. Celkove vyplatil štát Bašternákovým firmám na vratkách DPH asi 16 miliónov eur.
Bašternáka v kauze neodvedenia dane a poistného v marci 2019 odsúdil Krajský súd v Bratislave na nepodmienečný päťročný trest odňatia slobody, ktorý si odpykáva v ústave s minimálnym stupňom stráženia. Zároveň mu majetok, ktorý nestihol prepísať, prepadol v prospech štátu. Polícia ho nanovo obvinila z podvodov pri Five Star Residence, krátko po jeho prvom právoplatnom odsúdení v apríli 2019. V septembri 2021 sa Bašternák priznal, že byty kúpil (od Kočnera) lacnejšie ako za 12 miliónov eur, a neoprávnene si v roku 2012 uplatnil nárok na DPH v sume približne dva milióny eur.
Státisíce na Kaliňákov súkromný účet.
Týždenník Trend 11. júna 2016 odhalil, že na súkromné účty Roberta Kaliňáka a Jána Počiatka prišli od firiem blízkych Bašternákovi státisíce eur. Kaliňákovi mali na účet v Tatra banke prísť peniaze v roku 2014 aj 2016, všetko ako splátky pôžičky od firmy B.A. Haus. Kaliňák v reakcii poprel, že by od Bašternáka alebo jeho firiem prijal niekedy peniaze. Poukázal na porušenie bankového tajomstva, na základe ktorého sa k informáciám z jeho účtu dostal asistent poslanca Filip Rybanič. Toho polícia obvinila a vyšetruje.
Detektor lži a únos Vietnamca.
Nemecký denník Frankfurter Allgemeine Zeitung priniesol 28. apríla 2018 správu o únose vietnamského občana Trinh Xuan Thanha, ktorý bol vo Vietname zároveň úspešný podnikateľ a funkcionár tamojšej komunistickej strany. V roku 2017, po sérii káuz, za ktoré sa ho Vietnam chystal súdiť sa Thanh spolu s rodinou rozhodol utiecť do Nemecka a získať politický azyl. Následne sa vietnamská tajná služba pokúsila o únos, ktorý sa odohral 23. júla 2017 a bol úspešný. Auto s českými poznávacími značkami, ktoré zabezpečil Long. N. H. (neskôr bol nemeckými súdmi odsúdený na tri roky aj deväť mesiacov väzenia) sa s uneseným Vietnamcom dostalo z Nemecka cez Brno až do Bratislavy. 26. júla 2017 sa v Bratislave odohralo stretnutie v hoteli Bôrik, kde rokovali vtedajší minister vnútra R. Kaliňák a minister vnútornej bezpečnosti Vietnamu To Lam o spoločnej spolupráci. Ministerstvo vnútra malo podľa zverejnených informácií poskytnúť vládny špeciál, ktorý bol vedome zneužitý vietnamskou delegáciou na prepravu uneseného Thanha z Bratislavy do Moskvy. Po uverejnení týchto informácií nemeckým denníkom v roku 2018 sa Kaliňák vyjadril, že si nevie predstaviť, že návšteva To Lama mala iné ako priateľské ciele. Slovenská vláda na čele s Petrom Pellegrinim striktne vylúčila spojitosť Slovenska s únosom. Vtedy už na nemeckej strane prebiehalo intenzívne vyšetrovanie (a to aj na území Slovenska). Kauza znova ožila po zverejnení článku v Denníku N. Vyskytli sa podozrenia, že Kaliňák mohol o celom únose vedieť či dokonca mu napomáhať. Podľa slov ochrankárov im mal Radovan Čulák, šéf protokolu ministerstva vnútra, povedať, aby uneseného Vietnamca preniesli z českej dodávky do policajnej. Mal to taktiež potvrdiť vetou: „Kali o tom vie, je to štátny záujem.“ (Kali – prezývka Roberta Kaliňáka, pozn.). Následne malo prísť k únosu pomocou vládneho lietadla cez územie Poľska až do Moskvy. V súčasnosti prebieha vyšetrovanie aj za pomoci generálnej prokuratúry SR a Nemecka. Vedenie vládnej strany SMER-SD sa ohradilo voči všetkým obvineniam a medzičasom pristúpil R. Kaliňák dokonca aj k detektoru lži. Podľa výsledkov, ktoré zverejnil vraj nemal mať informácie o únose a detektor potvrdil jeho tvrdenia. Kaliňák toto rozhodnutie (ísť na detektor, pozn.) prijal však po tom, ako sám pred niekoľkými rokmi spochybnil výsledky detektorov napr. v prípadoch Ľudmila Cervanová či Hedviga Malinová. Výsledkom detektora na ktorom bol Kaliňák neverí napr. poslankyňa Jana Cigániková, ktorá na Facebooku zverejnila fotky spred straníckej centrály SMERu-SD. Na fotkách je auto, ktoré má na sebe adresu detektor-lzi.sk a patrí spoločnosti, ktorá test s Kaliňákom vykonávala. Podľa Cigánikovej malo byť toto auto pred centrálou 2 dni, teda od chvíle, kedy boli medializované informácie, že sa Kaliňák chystá urobiť test. Pred rokmi robila tá istá spoločnosť test aj Igorovi Matovičovi, ktorý v súčasnosti tvrdí, že „Nihad Malkic (vlastník spoločnosti, pozn.) urobí každému vyšetrenie na prístroji s výsledkom, aký si praje.“ Sú taktiež podozrenia, že si Kaliňák otázky pripravoval sám. Opozícia vyzvala vládne spektrum, aby čelilo následkom. Až niekoľko mesiacov po odídení Roberta Kaliňáka z postu ministra vnútra a poslanca NR SR nemecké súdy potvrdili teóriu o únose Vietnamca slovenským vládnym špeciálom. Vládne strany sa k rozsudku nevyjadrili a ani nespomenuli kauzu ako takú.
17. marca 2021 generálny prokurátor Maroš Žilinka uviedol, že vyšetrovaním sa vôbec nepreukázalo, že unesený Vietnamec sa nachádzal na palube slovenského vládneho lietadla. Všetci sa podľa neho zhodli na tom, že nebola zistená cesta, ktorou bol unesený prepravený do Vietnamu. Generálny prokurátor tiež uviedol, že na palube vládneho špeciálu sa nenachádzal ani Kaliňák, ktorý bol v deň štátnej návštevy ministra vnútra Vietnamu na dovolenke v Rakúsku. „V ten deň prišiel z dovolenky z Rakúska na rokovanie a hneď ako sa rozlúčil po rokovaní s ministrom vnútra Vietnamu sa vrátil späť do Rakúska,” popísal Žilinka s tým, že na palube špeciálu nebol ani ochrankár.
Vila v Chorvátsku.
13. marca 2025 Kaliňák priznal vilu v Chorvátsku, ktorá patrí jeho manželke Zuzane Kaliňákovej. Vila má dva apartmány a pozemok s rozlohou 1400 metrov štvorcových. Zatajenie nehnuteľnosti obhajoval ochranou súkromia svojich detí.

</doc>
<doc id="19384" url="https://sk.wikipedia.org/wiki?curid=19384" title="Roháč veľký">
Roháč veľký

Roháč veľký alebo roháč obyčajný (lat. "Lucanus cervus") je druh z čeľade roháčovité. Podľa Medzinárodnej únie na ochranu prírody a prírodných zdrojov roháč veľký patrí medzi takmer ohrozené druhy, trend celkovej populácie je klesajúci, populácia klesá najmä v severnej Európe . Je rozšírený na väčšine územia Európy.
Žije najmä v dubových a zmiešaných lesoch na juhu a východe Slovenska. Trávi odumierajúce drevo a urýchľuje tak kolobeh organických látok v prírode. Je to najväčší chrobák na Slovensku, dosahuje veľkosť až  .
Výskyt a stav na Slovensku.
Na území Slovenska je rozšírený v listnatých lesoch (najmä dubových) južnej a východnej časti.
Ekosozologický status v roku 2001 "LR" – menej ohrozený v roku 2011 "EN" – silne ohrozený.
Odhadovaná veľkosť populácie v rokoch 20072012 pre alpský bioregión bola 100 000500 000 a pre panónsky bioregión 100 000300 000 jedincov. Krátkodobý trend za posledných 12 rokov (20002012) aj dlhodobý trend od roku 1988 (19882012) boli "stabilné" v oboch bioregiónoch. Kvalita biotopov bola vyhodnotená ako "priemerná" pre panónsky bioregión a "dobrá" pre alpský bioregión.
Odhadovaná veľkosť populácie v rokoch 20132018 bola pre alpský bioregión 100 000500 000, vyjadrená v jednotkách v sieti 1 × 1 km, bola a pre panónsky bioregión 100 000300 000, vyjadrená v jednotkách v sieti 1 × 1 km, bola . Krátkodobý trend veľkosti populácie za posledných 12 rokov (20072018) bol v oboch bioregiónoch hodnotený ako "stabilný".
Opis.
Dospelé jedince sa objavujú od konca mája do začiatku augusta a sú najviac aktívne vo večerných hodinách. Samičky roháča kladú svoje vajíčka do rozkladajúceho sa dreva. Larvy, ktoré majú tvar podobný písmenu C, sú slepé a živia sa rozkladajúcim sa drevom pňov, starých stromov a kríkov, v hnijúcich drevených plotoch a v kompostových hromadách. Larvy majú mäkké, krémovo sfarbené priesvitné telo so šiestimi oranžovo zafarbenými nohami a oranžovou hlavou, na ktorej sa vynímajú ostré, hnedo sfarbené hryzadlá.
Na svojich nohách majú larvy kefky, ktoré používajú na komunikáciu (tzv. striduláciu) s ostatnými larvami rovnakého druhu. Larva prechádza niekoľkými fázami vývoja a po 3 až 5 (8) rokoch sa zakukľuje. Entomológ Charlie Morgan koncom 70. rokov objavil, že kukla roháča žije asi tri mesiace v pôde a v lete sa vyliahne dospelý chrobák, ktorý sa odlieta páriť s jedincom opačného pohlavia. Dospelé chrobáky žijú len niekoľko týždňov a živia sa nektárom a šťavou stromov a rastlín. Lietajú počas súmraku a ich pomalý let je sprevádzaný charakteristickým hlboko bzučivým zvukom. Samce lietajú oveľa častejšie ako samice.
Prirodzenými nepriateľmi roháčov sú straky, jazvece, líšky, ježkovia, mačky a hlavne ďatle.
Sexuálny dimorfizmus.
U roháča veľkého sa prejavuje sexuálny dimorfizmus, ktorý spočíva v tom, že samce majú väčšie hryzadlá a sú aj celkovo väčšie ako samice. Hoci hryzadlá vyzerajú hrozivo a môžu mať , sú príliš slabé na to, aby ublížili. Naopak menšie samičie hryzadlá môžu spôsobiť bolestivé uhryznutie. Samčie hryzadlá sa podobajú na parožie jeleňa a chrobáky ich používajú rovnako ako jelene na zápas medzi sebou a táto podoba dala tomuto chrobákovi vedecké i všeobecné meno v mnohých jazykoch.
Poddruhy.
Najznámejšie poddruhy sú:
Ochrana.
Žije v dutinách starých stromov a v mŕtvych pňoch v lesoch a hájoch. S odstraňovaním starých stromov a pňov mizne aj prirodzené prostredie a zdroj obživy tohto chrobáka. Znižuje sa tak jeho populácia, ale aj ostatných druhov chrobákov žijúcich v rovnakom prostredí.
Je zákonom chránený, spoločenská hodnota je 100 € (Vyhláška MŽP č. 170/2021). 
Roháč veľký je druh európskeho významu, ktorý sa vyskytuje v 115 územiach európskeho významu (v roku 2011 v 104 územiach).

</doc>
<doc id="19386" url="https://sk.wikipedia.org/wiki?curid=19386" title="Jasoň chochlačkový">
Jasoň chochlačkový

Jasoň chochlačkový ("Parnassius mnemosyne") Linnaeus, 1758 je motýľ z čeľade vidlochvostovité ("Papilionidae").
Areál rozšírenia druhu.
Oblasť výskytu jasoňa chochlačkového zahrňuje pásovite oblasť Európy v mieste od Pyrenejí po južnú Škandináviu cez Balkán, Malú Áziu, až do Iránu a strednej Ázie. V minulosti, na území bývalého Československa patril k dosť hojným druhom denných motýľov. Dnes v Čechách pravdepodobne už takmer vyhynul. Na poslednej známej lokalite v okolí Velkého Oseka sa už nevyskytuje. Na Morave je v súčasnosti známach asi necelých 20 lokalít, z ktorých sa asi najpočetnejšie vyskytuje v CHKO Litovelské Pomoraví a NP Podyjí. Na území Slovenska sa vyskytuje ešte relatívne hojne v Bielych Karpatoch, v Malej Fatre (tu je už menej hojný), v Nízkych Tatrách, Považskom Inovci i inde. Menej sa vyskytuje na južnom Slovensku v Malých Karpatoch a tiež v Strážovských vrchoch (napr. i na vrchole Strážova).
Charakter lokalít výskytu.
Jasoň chochlačkový obýva redšie, hlavne listnaté, ale i zmiešané lesy a lokality charakteru až lesostepí. Vyskytuje sa aj na lúkach od nížin až do alpínskeho stupňa. Nájdeme ho všade tam, kde sa vyskytuje jeho živná rastlina – chochlačka dutá (Corydalis cava) a ostatné druhy rastlín z rodu "Corydalis". Lieta na lesných lúkach (niekedy i s "podmáčaným" základom týchto biotopov), ale nájdeme ho i na lesných cestách a väčších horských lúkach s bohatým výskytom živných rastlín imág. Často poletuje i na rúbaniach, hlavne v zmiešaných lesoch, prevažne v stredných a nižších polohách.
Ochrana.
Hlavnou príčinou zmenšovania populácií tohto druhu je zánik vhodných biotopov s výskytom dostatočného počtu živných rastlín. Význam má i zabránenie aplikácie hnojív, ako i pesticídov na miestach výskytu druhu. Individuálny odchyt t. č. na území Slovenska nemá zatiaľ až taký význam pre ochranu druhu.
Tento druh jasoňa je na Slovensku podstatne hojnejší ako jasoň červenooký a nie je taký vzácny. Za predpokladu dôslednej ochrany jeho biotopov nevyžaduje tento druh zatiaľ na Slovensku individuálnu ochranu jedincov, napriek tomu, že je zahrnutý do zoznamu chránených druhov.
Lesné porasty, kde sa druh vyskytuje, by mali byť upravené preriezkou na nízke lesy s početnými presvetleniami uvedených biotopov. Súčasťou týchto opatrení by mala byť i starostlivosť o spodnú vrstvu týchto biotopov, hlavne zachovanie dostatočného počtu živných rastlín húseníc (Corydalis cava), ale i imág (napr. Zbehovec plazivý) v mieste ich výskytu. Tiež je na mieste zachovanie istého stupňa pastvy v týchto lokalitách, ktorá určite v rozumnej miere má pozitívny vplyv na výskyt a početnosť druhu.

</doc>
<doc id="19387" url="https://sk.wikipedia.org/wiki?curid=19387" title="Gabriel Karlin">
Gabriel Karlin

MVDr. Gabriel Karlin (* 19. december 1946, Opatovská Nová Ves) je slovenský zverolekár, vinár a bývalý politik. V rokoch 20022006 bol poslancom Národnej rady Slovenskej republiky za hnutie ĽS-HZDS.
Životopis.
Gabriel Karlín sa narodil a vyrastal v obci Opatovská Nová Ves v slovensko-maďarskej roľníckej rodine v roku 1946. Základnú školu navštevoval v Opatovskej Novej Vsi, Neniciach a Veľkej Čalomiji. V roku 1960 začal študovať na Strednej poľnohospodárskej technickej škole v Modrom Kameni. Vyštudoval na Vysokej škole veterinárskej v Košiciach. Začal pracovať ako zverolekár.
V januári 1983 sa stal predsedom družstva JRD Zlatý klas v Želovciach. V novembri 1989 sa zúčastnil na zjazde družstevných roľníkov ČSSR. V roku 2006 odišiel do predčasného dôchodku, od roku 2008 začal pôsobiť ako vinár a liehovarník vo vinohrade Chateau Selešťany. V roku 2013 vo firme Karlin spustil výboru ovocných liehovín.
Politická kariéra.
Už počas Zjazdu družstevných roľníkov v novembri 1989 bol Karlin pri založení Roľníckej strany Slovenska. Tá sa v novembri 1997 po zlúčení s Hnutím poľnohospodárov a vidieka vytvorila Novú agrárnu stranu (NAS), Karlin bol iniciátorom zlúčenia. NAS zanikla v júli 1998 a bola pohltená hnutím HZDS. Karlin sa stal poslancom v decembri 2001 ako náhradník zvolený vedením HZDS z pôvodne 150. miesta kandidátky po úmrtí poslanca Dušana Slobodníka.
Gabriel Karlin bol následne zvolený za poslanca NR SR aj v parlamentných voľbách v septembri 2002. Vo volebnom období 2002 – 2006 za HZDS bol členom Výboru NR SR pre pôdohospodárstvo. 
Údajné uplácanie.
V roku 2005 mal byť vtedajší poslanec prichytený pri preberaní úplatku v Banskej Bystrici. Úplatok mal byť od podnikateľa, ktorý mal záujem o dostavbu školy, pracoval však ako policajný agent. Spolu s Karlinom bol zadržaný aj Milan Mráz, v tom čase riaditeľ úradu Banskobystrického samosprávneho kraja. Peniaze, ktoré sa našli v poslancovom kufríku mu mali byť podhodené kým bol na WC. Zo skutku, ktorý sa mal odohrať 25. novembra 2003 boli obaja oslobodení. V apríli 2010 vyniesol krajský súd rozsudok v ktorom potvrdil oslobodenie. Problémy nastali v dokazovaní skutku. Odtlačky prstov sa nenašli ani na obálke ani na peniazoch. Nespoľahlivé mali byť aj nahrávky odpočúvania medzi podnikateľom a obžalovanými.

</doc>
<doc id="19388" url="https://sk.wikipedia.org/wiki?curid=19388" title="Ivan Kiňo">
Ivan Kiňo

Ivan Kiňo (* 27. december 1954) bol poslancom Národnej rady Slovenskej republiky.
Profesionálna kariéra.
Ivan Kiňo bol predsedom predstavenstva a prezidentom Slovenskej sporiteľne, a. s. počas vlády Vladimíra Mečiara v období 1994-1998.
Stranícka kariéra.
Ivan Kiňo bol v roku 2001 tieňovým ministrom financií za Hnutie za demokratické Slovensko.
Začiatkom roku 2003, bol v skupine 11 poslancov pod vedením Vojtecha Tkáča, ktorí vystúpili z HZDS a založili novú politickú stranu Ľudová únia. V priebehu volebného obdobia však aj z tejto strany vystúpil.
Politická kariéra.
Ivan Kiňo bol zvolený za poslanca NR SR vo volebnom období 2002-2006 za HZDS. Bol podpredsedom Výboru NR SR pre financie, rozpočet a menu. 20. septembra 2005 sa vzdal poslaneckého mandátu zo zdravotných dôvodov.

</doc>
<doc id="19389" url="https://sk.wikipedia.org/wiki?curid=19389" title="Eduard Kolesár">
Eduard Kolesár

Eduard Kolesár (* 16. júl 1971) je bývalý poslanec Národnej rady Slovenskej republiky.
Eduard Kolesár bol zvolený za poslanca NR SR vo volebnom období 2002-2006 za HZDS. V roku 2003 bola strana premenovaná na ĽS-HZDS. Bol členom Výboru NR SR pre financie, rozpočet a menu a Mandátového a imunitného výbor NR SR.
Počas parlamentnej krízy v septembri 2005, vyvolanej odchodom predsedu Aliancie nového občana (ANO) Pavla Ruska spolu s tromi poslankyňami ANO do opozície a po znefunkčnení parlamentu opozíciou, vystúpil z ĽS-HZDS a podpísal dohodu o spolupráci s poslaneckým klubom ANO vedeným Ľubomírom Lintnerom. 
Mandát poslanca NR SR Eduardovi Kolesárovi vypršal skončením funkčného obdobia v roku 2006.

</doc>
<doc id="19390" url="https://sk.wikipedia.org/wiki?curid=19390" title="Zsolt Komlósy">
Zsolt Komlósy

Zsolt Komlósy (* 11. júl 1955, Rimavská Sobota – † 8. júl 2005) bol poslancom Národnej rady Slovenskej republiky.
Zsolt Komlósy bol ženatý, mal jednu dcéru. Zomrel na následky srdcového infarktu 8. júla 2005.

</doc>
<doc id="19391" url="https://sk.wikipedia.org/wiki?curid=19391" title="Maroš Kondrót">
Maroš Kondrót

Ing. Maroš Kondrót (* 6. november 1960) je bývalý poslanec Národnej rady Slovenskej republiky.
V roku 1983 Kondrót absolvoval Vysokú školu ekonomickú (dnes Ekonomická univerzita v Bratislave). Po skončení školy pracoval až do roku 1990 v OZO PETRIMEX. Po roku 1990 do roku 1993 pracoval v manažérskych pozíciách vo firmách Datavico a Alcatel. V rokoch 1993 – 1994 bol súkromným podnikateľom a v rokoch 1995 – 1998 poradcom štátneho tajomníka na Ministerstve hospodárstva SR. Od roku 1999 do roku 2002 bol obchodným riaditeľom vo firme MTI, s. r. o.
Maroš Kondrót je členom predsedníctva strany SMER – sociálna demokracia a tieňovým ministrom hospodárstva tejto strany. V roku 2002 bol zvolený za poslanca NR SR za stranu SMER, ktorá od 1. januára 2005 pôsobí pod názvom SMER – sociálna demokracia. Pôsobil ako členo Výboru NR SR pre hospodárstvo, privatizáciu a podnikanie a Stálej delegácie NR SR do Parlamentného zhromaždenia Organizácie pre bezpečnosť a spoluprácu v Európe. V Národnej Rade SR pôsobil päť volebných období až do parlamentných volieb 2023, v ktorých už nekandidoval.

</doc>
<doc id="19394" url="https://sk.wikipedia.org/wiki?curid=19394" title="László Köteles">
László Köteles

László Köteles (* 13. júl 1957) bol poslancom Národnej rady Slovenskej republiky.
László Köteles bol zvolený za poslanca NR SR vo volebnom období 2002 - 2006 za SMK-MKP. Bol podpredsedom Osobitného kontrolného výboru NR SR na kontrolu činnosti SIS a členom Výboru NR SR pre nezlučiteľnosť funkcií, Výboru NR SR pre životné prostredie a ochranu prírody, Osobitného kontrolného výboru NR SR na kontrolu činnosti NBÚ a Výboru NR SR na kontrolu použitia informačno-technických prostriedkov.

</doc>
<doc id="19395" url="https://sk.wikipedia.org/wiki?curid=19395" title="Ján Kovarčík">
Ján Kovarčík

Ing. Ján Kovarčík, MBA (* 2. júl 1951, Poľný Kesov) je slovenský politik, bývalý poslanec Národnej rady Slovenskej republiky.
Životopis.
Ján Kovarčík absolvoval Ekonomickú fakultu Vysokej školy poľnohospodárskej v Nitre. Do roku 1989 vykonával rôzne vedúce hospodárske funkcie, po roku 1989 pôsobil v Nemecku. Po návrate na Slovensko sa stal spoluzakladateľom Rádia Nitra, s. r. o. Od roku 1995 do roku 1998 pracoval ako prednosta Okresného úradu v Nitre. Od roku 1998 do roku 2002 bol generálnym riaditeľom Rádia Hviezda FM.
Ján Kovarčík do roku 1989 nebol organizovaný v žiadnej politickej strane. V roku 1989 sa stal jedným zo zakladateľov Verejnosti proti násiliu v Nitre. V HZDS pôsobí od roku 1992. V roku 2003 bola strana premenovaná na ĽS-HZDS. Od 20. apríla 2001 do 4. júna 2005 bol podpredsedom ĽS-HZDS pre mediálnu politiku. V súčasnosti je predsedom Krajského predstavenstva HZDS v Nitre.
Ján Kovarčík bol zvolený za poslanca NR SR vo volebnom období 20022006 a 2006--2010 za HZDS. Bol členom Výboru NR SR pre obranu a bezpečnosť.

</doc>
<doc id="19396" url="https://sk.wikipedia.org/wiki?curid=19396" title="Gustáv Krajči">
Gustáv Krajči

Gustáv Krajči (* 19. máj 1951, Fiľakovo) je bývalým ministrom vnútra v tretej vláde Vladimíra Mečiara a bývalý predseda politickej strany Ľudová únia. 
Životopis.
Pred revolúciou bol v roku 1987 odsúdený za ublíženie na zdraví, pretože udrel riaditeľa školy. Krajči riaditeľovi školy spôsobil otras mozgu prvého stupňa, zlomeninu čeľuste, odreniny a opuch pravej strany tváre.
Krajči do politiky vstúpil v roku 1990 ako člen Verejnosti proti násiliu (VPN). Po rozdelení VPN sa aktívne podieľal na založení Hnutia za demokratické Slovensko. V roku 1996 sa stal ministrom vnútra SR vo vláde Vladimíra Mečiara. Z tohto obdobia je známy hlavne tým, že osobne prevzal zodpovednosť za zmenu otázok v referende roku 1997 vyhlásenom vtedajším prezidentom Michalom Kováčom. Krajči svoje rozhodnutie o zrušení štvrtej otázky o priamej voľbe prezidenta oznámil dva dni pred referendom 21. mája 1997. Ústavný súd SR neskôr vydal uznesenie, že ministerstvo vnútra týmto konaním porušilo ústavné a základné práva občanov SR a referendum bolo zmarené.
Vo voľbách roku 1998 bol Krajči zvolený za poslanca NR SR za HZDS. Tak isto bol zvolený za poslanca aj v nasledujúcom volebnom období 2002 – 2006. Začiatkom roku 2003 – krátko predtým, ako bolo HZDS premenované na ĽS-HZDS – bol Krajči v skupine 11 poslancov pod vedením Vojtecha Tkáča, ktorí z HZDS vystúpili a založili novú politickú stranu Ľudová únia. Po neúspechu strany vo voľbách do Európskeho parlamentu v roku 2004 celé vedenie na čele s Tkáčom odstúpilo a Krajči bol 9. októbra 2004 zvolený za predsedu. Bol členom Výboru NR SR pre vzdelanie, vedu, šport a mládež, kultúru a médiá a Osobitného kontrolného výboru NR SR na kontrolu činnosti Vojenského spravodajstva.
Prípad tzv. „zmarené referendum“ – obvinenie G. Krajčiho.
Okresný súd (OS) Bratislava I v roku 2000 zastavil trestné stíhanie Krajčiho, už vtedy obžalovaného z trestného činu marenia referenda v roku 1997[12], s odvolaním sa na platnosť Mečiarových amnestií. Po zrušení amnestií v roku 2017 sa prípadom začal znovu zaoberať Okresný súd Bratislava I. Krajčimu hrozí väzenie od troch do desiatich rokov. Zmarením referenda podľa obžaloby spôsobil škodu viac ako 79 miliónov korún. Obhajoba Gustáva Krajčiho už na prvom pojednávaní v marci 2018 podala podnet, aby prípad preveril Súdny dvor Európskej únie. Podnet obsahuje aj žiadosť, aby sa súd obrátil na Súdny dvor Európskej únie na vydanie predbežného rozhodnutia. Keď súd dospeje k záveru, že podnet nie je dôvodný, vytýči nový termín pojednávania ak dospeje k záveru, že je dôvodný, tak vytýči termín neverejného zasadnutia, na ktorom pojednávanie preruší, vysvetlil sudca. Súd žiadosti obhajoby vyhovel, konanie prerušil a do Luxemburgu poslal dve otázky, ktorými chce zistiť, ako môže postupovať. V prvej otázke sa pýta, či možno po zrušení Mečiarových amnestií súdiť ľudí, ktorí boli pôvodne oslobodení. Druhá sa týka spôsobu, ako boli zrušené samotné amnestie.

</doc>
<doc id="19398" url="https://sk.wikipedia.org/wiki?curid=19398" title="Stanislav Kropilák">
Stanislav Kropilák

 
 
 
Stanislav Kropilák (* 10. jún 1955, Kremnica – † 14. október 2022) bol slovenský basketbalista, reprezentant Česko-Slovenska, medailista z majstrovstiev Európy a slovenský basketbalista 20. storočia. Neskôr sa dal na politiku a začiatkom 21. storočia sa stal poslancom Národnej rady Slovenskej republiky. Bol 208 cm vysoký a hrával na poste pivota. V roku 2021 ho uviedli do Siene slávy Medzinárodnej basketbalovej federácie.
Životopis.
Svoju športovú kariéru začal v Slávii SVŠT Bratislava. Od roku 1976 hral v Interi Bratislava. S Interom sa stal štyrikrát majstrom ČSSR. Ďalší titul pridal počas vojenčiny v klube Rudá Hvězda Pardubice. Na sklonku kariéry legionárčil v Belgicku (Fleurus Brusel, Charleroi, Namur) a Luxembursku (Steinsel a Gilly).
Ako reprezentant ČSSR sa zúčastnil siedmich majstrovstiev Európy (1975, 1977, 1979, 1981, 1983, 1985, 1987) z ktorých si odniesol jednu striebornú medailu (1985) a dve bronzové (1977 a 1981). Hral aj na dvoch svetových šampionátoch (1978 a 1982).
Päťkrát bol nominovaný do výberu Európy. V roku 1982 hral za výber Európy proti USA v rámci osláv 50. výročia FIBA, za ktoré nastúpila napríklad aj neskoršia hviezda NBA Michael Jordan.
V roku 1983 absolvoval štúdium práva na Právnickej fakulte Univerzity Komenského v Bratislave.
Politika.
Na začiatku 21. storočia vstúpil do politiky, stal sa členom politickej strany Pavla Ruska ANO. Nastúpil na neuplatňovaný mandát poslanca Františka Tótha vo volebnom období 20022006.
Dopravná nehoda.
V apríli 2005 spôsobil v Bratislave dopravnú nehodu, pri ktorej značne poškodil dopravné značenie. Televízia JOJ priniesla reportáž, podľa ktorej pri jazde pod vplyvom alkoholu ľahko zranil chodca a naháňala ho polícia. Predseda ANO Pavol Rusko to na tlačovej konferencii vehementne poprel a obvinil JOJ zo „"zákerného klamstva a svinstva"“. O pár mesiacov neskôr, po roztržke v jeho strane, keď sa Kropilák pridal k odídencom, sa Rusko zmienenej televízii verejne ospravedlnil a spomenul, že Kropilák bol v čase nehody „"opitý ako snop“". Dodal, že on o tom netušil a oni (ostatní odídenci z ANO) ho nechali zastávať sa človeka, ktorý si to nezaslúžil.

</doc>
<doc id="19399" url="https://sk.wikipedia.org/wiki?curid=19399" title="Pavol Kubovič">
Pavol Kubovič

Pavol Kubovič (* 31. január 1960, Lučenec – † 8. august 2022, Bratislava) bol poslancom Národnej rady Slovenskej republiky, podpredsedom SDKÚ-DS a exstarostom mestskej časti Ružinov v Bratislave.
Životopis.
Po maturite študoval na Stavebnej fakulte na Slovenskej vysokej škole technickej v Bratislave, ktorú úspešne ukončil v roku 1993. Ako starosta bratislavskej mestskej časti Ružinov pôsobil dve volebné obdobia v rokoch 1998 – 2006. Bývalý starosta bol aj podpredsedom SDKÚ-DS, v rokoch 2002 až 2006 bol poslancom NR SR. V parlamente bol podpredsedom Zahraničného výboru NR SR a Výboru NR SR pre európske záležitosti a členom Výboru NR SR pre nezlučiteľnosť funkcií. Do NR SR za SDKÚ-DS úspešne kandidoval aj v parlamentných voľbách v roku 2010. O vstup do parlamentu sa uchádzal aj v predčasných voľbách v roku 2012, ale poslancom sa nestal. 

</doc>
<doc id="19400" url="https://sk.wikipedia.org/wiki?curid=19400" title="József Kvarda">
József Kvarda

PhDr. József Kvarda (* 18. január 1949, Čenkovce) je slovenský kulturológ, sociológ a politik maďarskej národnosti, bývalý poslanec Národnej rady SR.
Životopis.
V roku 1967 absolvoval SVŠ s vyučovacím jazykom maďarským v Šamoríne, v roku 1978 odbor osvetová práca na Strednej knihovníckej škole a v roku 1983 odbor teória kultúry na Filozofickej fakulte Univerzity Komenského v Bratislave, kde o rok neskôr získal aj titul doktor filozofie (PhDr.).
V rokoch 19731994 pracoval postupne v Meopte Bratislava; ako vedúci Družstevného klubu Čenkovce; v štátnej správe (Zlaté Klasy); v Agroprogrese SPP Zlaté Klasy; na odbore pre národnosti Úradu vlády SR; ako podpredseda pre školstvo, kultúru, zdravotníctvo a sociálne veci na ONV Dunajská Streda a ako prednosta Obvodného úradu v Šamoríne.
V rokoch 19932010 bol starostom obce Čenkovce a v rokoch 20002003 predsedom spoločenského a vzdelávacieho zväzu Maďarov na Slovensku Csemadok.
Od volebného obdobia 19941998 bol poslancom NR SR, vo volebnom období 20022006 nastúpil ako náhradník na neuplatňovaný mandát poslanca Lászlóa Miklósa za SMK-MKP. 21. septembra 2005 nastúpil na zaniknutý mandát poslanca Zsolta Komlósyho. Bol členom Zahraničného výboru NR SR.

</doc>
<doc id="19401" url="https://sk.wikipedia.org/wiki?curid=19401" title="Juraj Fándly">
Juraj Fándly

Juraj Fándly (* 21. október 1750, Častá† 7. marec 1811, Ompitál) bol slovenský osvietenský spisovateľ, rímskokatolícky kňaz a entomológ – včelár. Je po ňom pomenovaná planétka (16435) Fándly.
Život.
Narodil sa v remeselnícko-roľníckej rodine. Jeho rodičia Ján a Marína Fandly (v rodnej matrike s priezviskom Fandl) žili v Častej len prechodne v rokoch 17481750. Otec mu čoskoro zomrel a matka sa presťahovala do susednej dediny Ompitál (dnešné Doľany). Tu navštevoval aj triviálnu školu. V školskom roku 1766/1767 bol žiakom piaristického gymnázia vo Svätom Jure. V školskom roku 1767/1768 študoval u františkánov v Márie Hátu, potom u kapucínov a u petrínov, ale nevedno kde. Pre slabšie zdravie ho neprijali ani do jednej rehole. V roku 1771 začal študovať teológiu v Budíne a od roku 1773 pokračoval v seminári v Trnave.
Vysvätený za kňaza bol 15. februára 1777 a prvým kaplánskym pôsobiskom mu bola Sereď. Potom krátko pôsobil v Lukáčovciach pri Nitre. Od jesene 1780 do januára 1807 bol farárom v Naháči (v Trnavskom okrese). Jeho fara bola najbiednejšia v celom trnavskom vikariáte. Naháčski farníci boli chudobní, preto aj ich farár bol ako „kostolná myš“. Farské role, ktoré mali byť hlavným prameňom obživy, boli „kamenisté pustáky“. Budova fary bola na spadnutie.
Fándly však v takýchto neuveriteľne ťažkých podmienkach vykonal veľa práce. Stal sa faktorom šaštínskej manufaktúry a naučil priasť bavlnu svojich chudobných farníkov, aby odohnal hroziaci hlad. Bol dedinským zelinkárom a lekárom. Nemálo úsilia vynaložil, aby povzniesol primitívnu úroveň obrábania pôdy u naháčskych roľníkov. Táto jeho činnosť prerástla cez hranice jeho farnosti a odráža sa v jeho spisovateľskom ľudovovýchovnom diele.
Hmotné živorenie, nedôvera, odstrkovanie a prenasledovanie zo strany cirkevnej vrchnosti podryli jeho zdravie a tak chorý, unavený a znechutený odišiel k rodine do Ompitála, kde prežil štyri relatívne najpokojnejšie roky. Zomrel 7. marca 1811 v Ompitáli, kde je aj pochovaný. Náhrobný pamätník Juraja Fándlyho na doľanskom cintoríne, postavený v r. 1950 pri 200. výročí jeho narodenia, je umiestnený len symbolicky v centrálnej časti, lebo jeho hrob, ktorý ešte v roku 1905 poznali, zostal neidentifikovateľný.
Tvorba.
V rokoch 17871788 sa dostal do kontaktu so skupinou vlasteneckej mládeže, ktorá sa sústredila okolo Antona Bernoláka, a nakoľko práve kodifikoval prvú spisovnú slovenčinu, nahovorili Fándlyho, aby svoje dielo "Dúverná zmlúva s Mníchem a ďáblem", ktoré mal už sčasti hotové, vydal v novej slovenčine. Fándly súhlasil, a tak sa jeho dielo stalo prvým veľkým dielom napísaným v bernolákovskej slovenčine. Okrem tohto diela sa venoval hlavne písaniu návodov a rád, ako sa starať o hospodárstvo i zdravie ľudí a dobytka, čím sa snažil pomôcť nielen svojim farníkom. Okrem náučných diel vydal aj svoje kázne a niekoľko básní.

</doc>
<doc id="19402" url="https://sk.wikipedia.org/wiki?curid=19402" title="Jozef Stank">
Jozef Stank

Ing. Jozef Stank, Csc. (* 26. október 1940, Nitra – † 7. marec 2005, Bratislava) bol slovenský minister obrany a vedúci kancelárie prezidenta.
Životopis.
V roku 1964 vyštudoval Strojnícku fakultu Slovenskej vysokej školy technickej, obor Organizácia a riadenie výroby. Do roku 1989 pracoval v elektrotechnickom priemysle v rôznych hospodárskych funkciách až po riaditeľa podniku Tesla Bratislava.
Jozef Stank bol od roku 1986 poslancom Federálneho zhromaždenia ČSSR za komunistickú stranu. Od novembra 1989 do mája 1990 bol predsedom komisie pre dohľad nad vyšetrovaním udalostí 17. novembra na Národnej triede v Prahe. V decembri 1989 ho zvolili za prvého podpredsedu Federálneho zhromaždenia ČSFR. Mandát poslanca najvyššieho zákonodarného zboru a funkciu podpredsedu Federálneho zhromaždenia ČSFR vykonával až do konca decembra 1992, od roku 1990 za Stranu demokratickej ľavice (SDĽ). Od roku 1993 začal pôsobiť na Ministerstve zahraničných vecí SR. Od konca júna 1998, po odchode Ivana Mjartana z postu veľvyslanca Slovenska v Česku, pôsobil Jozef Stank ako chargé d’affaires slovenského veľvyslanectva v Prahe. Od 3. decembra 1998 do 2. januára 2001 bol Jozef Stank veľvyslancom Slovenska v Česku. Na post ministra obrany nastúpil v januári 2001 po tom, ako na tento post abdikoval jeho stranícky kolega Pavol Kanis. V roku 2002 však SDĽ opustil a v parlamentných voľbách kandidoval za Sociálnodemokratickú alternatívu. Po jej neúspechu vo voľbách v rokoch 2002 až do júna 2004 zastával Jozef Stank post vedúceho Kancelárie prezidenta SR - bol kancelárom prezidenta Rudolfa Schustera.
Osobný život.
Jozef Stank bol ženatý a mal tri deti.
Ocenenia.
2002 - Pribinov kríž I. triedy

</doc>
<doc id="19403" url="https://sk.wikipedia.org/wiki?curid=19403" title="Subháš Kák">
Subháš Kák

Subháš Kák (po hindsky सुभाष काक - IAST: subhāṣa kāk, IPA: subhɑːʂ kɑːk; po anglicky Subhash Kak; * 26. marec 1947, Srinagar, India) je novoveký indický (v USA činný) filozof, informatik a historik matematiky.
Vo svojej filozofii spája prvky západnej filozofie s vedantizmom. V informatike sa zaoberá predovšetkým kvantovými výpočtami a kryptológiou. Od roku 2007 prednáša na Oklahoma State University – Stillwater v USA.

</doc>
<doc id="19409" url="https://sk.wikipedia.org/wiki?curid=19409" title="2. svetová vojna">
2. svetová vojna



</doc>
<doc id="19410" url="https://sk.wikipedia.org/wiki?curid=19410" title="John Maynard Keynes">
John Maynard Keynes

John Maynard Keynes, prvý barón Keynes z Tiltonu (* 5. jún 1883, Cambridge, Spojené kráľovstvo – † 21. apríl 1946, Firle) bol anglický ekonóm, ktorý položil základy ekonomickej školy myslenia nazývanej keynesianizmus. Jeho radikálne myšlienky mali zásadný vplyv na modernú ekonomickú a politickú teóriu. Je známy predovšetkým ako zástanca vládnej politiky zásahov, podľa ktorej má vláda uskutočňovať fiškálne a monetárne zásahy do ekonomiky tak, aby zmiernila nepriaznivé dopady ekonomických výkyvov (recesií, depresií a konjunktúr). Často je považovaný za zakladateľa modernej makroekonómie.
Život.
Vzdelanie.
John Maynard Keynes bol synom Johna Nevillea Keynesa, ktorý prednášal ekonómiu na univerzite v Cambridge, a Florence Ady Brownovej, úspešnej spisovateľky a sociálnej reformistky. Keynesovi sa dostalo kvalitného vzdelania na elitnej škole Eton College, kde prejavil talent takmer vo všetkých oblastiach svojich širokých záujmov. Jeho schopnosti boli pozoruhodné už len pre ich rozmanitosť. Vstúpil do King's College v Cambridge, kde vyštudoval matematiku (titul získal v roku 1905). Jeho záujem o politiku ho však priviedol k ekonómii a tak zostal v Cambridge ešte ďalší rok. Jeho učiteľmi ekonómie boli velikáni tejto vedy – Arthur Cecil Pigou a Alfred Marshall.
Kariéra.
Keynes svoju dizertáciu v Cambridge odsunul na neskôr a rozhodol sa nájsť si zamestnanie. Dostal miesto vo vtedajšej britskej správe Indie ("India Office"). Práca tam bola naozaj nenáročná, Keynes, ako sám poznamenal, delil svoj pracovný čas medzi čítanie novín a vybavovanie osobnej korešpondencie. Ďalej teda pokračoval v písaní dizertačnej práce, ktorá však nebola prijatá, a teda jeho celoživotné spojenie s Cambridge ešte nebolo zaručené. Napriek tomu prijal docentúru v odbore ekonómie financovanú osobne Alfredom Marshallom a z tejto pozície si začal budovať svoje renomé ekonóma.
Čoskoro bol vymenovaný do "Royal Commission on Indian Currency and Finance" (Kráľovskej komisie pre indickú menu a financie), kde predviedol značné nadanie pri uplatňovaní ekonomickej teórie v praktických problémoch, hlavne v problematike meny a úverov. Tento talent našiel uplatnenie po vypuknutí prvej svetovej vojny, keď bol Keynes v rokoch 1915 až 1919 poverený prácou poradcu britského ministerstva financií pre finančné a ekonomické otázky. Okrem iného počas vojny navrhoval úverové podmienky medzi Britániou a jej spojencami na kontinente a nákup vzácnych mien. Práve v týchto menových transakciách sa stal legendárnym a to napokon viedlo k jeho účasti na versailleskej mierovej konferencii v roku 1919, kde zastával úlohu finančného zástupcu ministerstva financií. Pod vplyvom tejto konferencie napísal a ešte v tom istom roku publikoval knihu "The Economic Consequences of the Peace" (po slovensky "Ekonomické dôsledky mieru") a v roku 1922 sa k téme vrátil v knihe "A Revision of the Treaty" (po slovensky "Revízia zmluvy"). V oboch textoch Keynes poukázal na to, že vojnové reparácie, ktoré bolo Nemecko po porážke v prvej svetovej vojne nútené splácať, boli príliš veľké a vyjadril obavu, že ich splácanie zruinuje nemeckú ekonomiku. Tieto predpovede sa potvrdili, keď sa v roku 1923 objavila hyperinflácia a nastal kolaps nemeckého hospodárstva, pričom iba malá časť reparácií bola vôbec niekedy zaplatená.
V roku 1920 Keynes publikoval svoje "Treatise on Probability" (po slovensky "Pojednanie o pravdepodobnosti"), čím významne prispel k filozofickému a matematickému podopretiu teórie pravdepodobnosti. Deflačnú politiku uskutočňovanú v 20. rokoch 20. storočia napadol v diele "A Tract on Monetary Reform" (po slovensky "Úvaha o menovej reforme", 1923), podľa ktorého by krajiny mali sledovať cieľ stability domácej cenovej hladiny a uplatňovať pružné menové kurzy. Dvojzväzkové "Treatise on Money" ("Pojednanie o peniazoch") z roku 1930 prináša Keynesov koncept takzvanej wickselliánskej teórie úverového cyklu.
Najvýznamnejším Keynesovým dielom bola "The General Theory of Employment, Interest and Money" (po slovensky "Všeobecná teória zamestnanosti, úroku a peňazí") publikovaná v roku 1936. Znamenala zásadný obrat v ekonómii, pretože napadla vtedajšiu ekonomickú paradigmu. Teória je založená na myšlienke, že kľúčovou veličinou v ekonomike je agregátny dopyt. Pomocou neho je možné vysvetliť výkyvy v celkovej úrovni ekonomickej aktivity, ktoré boli pozorované napríklad počas Veľkej depresie. Celkový dôchodok spoločnosti sa delí medzi spotrebu a investície. Ak v ekonomike existuje nezamestnanosť a nevyužité výrobné kapacity, jedinou cestou, ako zvýšiť zamestnanosť a celkový dôchodok je zvýšenie výdavkov či už na spotrebu alebo na investície. Pre zvýšenie výdavkov na investície je potrebné znížiť úroveň úrokových sadzieb. Celkový objem úspor v spoločnosti je závislý od celkových príjmov, takže zvýšenie celkových úspor možno dosiahnuť dokonca aj pri poklese úrokových sadzieb. Kniha jednoznačne propaguje aktívne zásahy vlády do hospodárstva, ktorými sa má v obdobiach vysokej nezamestnanosti stimulovať dopyt – napríklad prostredníctvom výdavkov na verejné práce. Často je táto kniha považovaná za základ modernej makroekonómie.
V roku 1942 bol Keynes ako známy ekonóm povýšený do šľachtického stavu s titulom barón Keynes z Tiltonu. Počas druhej svetovej vojny v práci nazvanej "How to pay for the war" (po slovensky "Ako zaplatiť vojnu") Keynes argumentoval, že vojnové snaženie by malo byť z veľkej časti financované vyšším zdanením namiesto vytvárania rozpočtového deficitu, tak by bolo možné vyhnúť sa inflácii. Keď víťazstvo spojencov začalo vyzerať reálne, Keynes sa ako šéf britskej delegácie a predseda komisie Svetovej banky vo veľkej miere angažoval vo vyjednávaní povojnového usporiadania, ktoré vyvrcholilo konferenciou v Bretton Woods. Výsledkom rozhovorov bol napokon Bretton Woodsky systém. Keynesov radikálny plán týkajúci sa medzinárodnej clearingovej únie počítal s vytvorením dôkladného systému riadenia mien, vrátane centrálnej banky zodpovednej za spoločnú svetovú menovú jednotku. Väčšia vyjednávacia sila na strane USA však spôsobila, že napokon bol schválený menej radikálny plán navrhnutý Harrym Dexterom Whiteom.
Keynes zhromaždil súbor portrétov významných osobností ekonómie v diele "Essays in Biography". Jeho snahy ovplyvniť rozhodovanie kompetentných počas Veľkej depresie sú zhrnuté v zbierke esejí nazvanej "Essays in Persuasion". Od roku 1912 bol Keynes aj šéfredaktorom periodika "Economical Journal".
Investovanie.
Keynes nebol len teoretikom, ale aj nadaným praktikom. Dokazujú to jeho úspechy pri vedení investičného fondu, ktorý spravoval v mene cambridgeskej King's College. Od roku 1928 do roku 1945 tento fond vykazoval vysoký priemerný rast 13,2% aj napriek vážnemu úderu počas Veľkého krachu v roku 1929 a nasledujúcej depresii, zatiaľ čo trh v Spojenom kráľovstve v tomto období vykazoval priemerný ročný pokles 0,5%.
V zásade Keynesov prístup k investovaniu možno zhrnúť do nasledujúcich troch bodov:
Keynes bolo toho názoru, že nemožno znižovať riziko investícií jednoduchým rozdelením zdrojov do primnohých podnikov, o ktorých toho veľa nevieme a nemáme žiadny zvláštny dôvod im dôverovať. Znalosti a skúsenosti jednotlivca sú obmedzené a len zriedka existuje v danom okamihu viac než dva či tri podniky, do ktorých môže jednotlivec osobne vkladať dôveru.
Keynesova rada pre investičné špekulovanie je nadčasová: 
Investovanie je nesmierne nudné a nadmieru náročné pre každého, kto nemá inštinkt hazardného hráča; ten, kto taký inštinkt má, však musí za tieto sklony platiť primeranú daň.
V otázke investovania kapitálu Keynes zastával názor, že dobre spravované priemyselné podniky spravidla nerozdeľujú akcionárom celý objem vytvoreného zisku. V úspešných rokoch, ak už nie vo všetkých rokoch, si časť zisku ponechávajú a vkladajú ho späť do podnikania. Týmto spôsobom pôsobí prvok spoločného záujmu v prospech rozumného investovania do priemyslu.

</doc>
<doc id="19411" url="https://sk.wikipedia.org/wiki?curid=19411" title="Kenneth J. Arrow">
Kenneth J. Arrow



</doc>
<doc id="19412" url="https://sk.wikipedia.org/wiki?curid=19412" title="Satan">
Satan

Satan (po hebrejsky שָׂטָן "Satan", po aramejsky שִׂטְנָא "Śiṭnâ": obe slová znamenajú „protivník; obviňovateľ“) je anjel, démon alebo nižší boh v mnohých náboženstvách. Satan hrá rôzne úlohy v Koráne, Starom i Novom zákone a apokryfoch. 
V hebrejskej Biblii (t. j. kresťanskom Starom zákone) je Satan anjel, ktorého Boh využíva na skúšanie ľudí z rôznych dôvodov, obyčajne súvisiacich s ich úrovňou zbožnosti (t. j. skúška Adama a Evy v knihe Genezis, Jób a Tobiáš). V apokryfoch a Novom zákone je Satan zobrazený ako zlý vzbúrený démon, ktorý je nepriateľom Boha a ľudstva. Hebrejské slovo satan (שָׂטָן , stn) pôvodne znamená protivník, žalobca, odporca, osočovateľ a je odvodené od slovesa s významom brániť; slovo satan bez člena značí akékoľvek ľudského protivníka, oponenta, žalobcu, zatiaľ čo osobu nebeského žalobcu ľudí – Satana – označuje slovo s členom (ha-satan). Gréčtina používa slová Διάβολος (diabolos = rozdeľovač; ohovárač; ten, ktorý rozdeľuje) a σατανάς (satanás). Veľmi známym židovským textom spomínajúcim opakovane Satana je kniha Jób. V Tanachu sa vyskytujú prekvapivé satanské tituly ako je Boží syn (Jób 1,6) alebo Žiarny alebo Svetlonos (Iz 14,12).
V moderných abrahámovských náboženstvách je Satan obvykle zobrazovaný ako nadprirodzená bytosť, ktorá je ústredným stelesnením zla. Satan je tiež všeobecne známy ako diabol, „Knieža temnoty“. Diabol znamená aj ”rozdeľovač”; latinsky "Diabolus" spôsobiteľ rozkolu. Belzebub, Mefistofeles alebo Lucifer. V Talmude a niektorých častiach Kabaly je Satan niekedy nazývaný "Samael"; napriek tomu je väčšina židovskej literatúry toho názoru, že Samael je odlišný anjel. V odboroch angelológia a démonológia tieto rôzne mená niekedy označujú mnoho rôznych anjelov a démonov a panuje výrazná nezhoda o tom, či sú niektoré z týchto bytostí skutočne zlé. 
Knihy Nového zákona používajú množstvo satanských titulov. Niektorý z nich sú: diabol (Mt 4,5), satan či Satan (Mk 1,13), had (Zj 12,15), drak, zvodca celej zeme (Zj 12,9), anjel priepasti, Abaddon, Hubiteľ ( Zj 9,11), Belzebul alebo Belzebub (Lk 11,15), Beliál alebo Beliar (2 Kor 6,15), nepriateľ (Mt 13,39), protivník (1 Petr 5,8), žalobca (Zj 12,10) ), vrah, klamár, otec klamstvá (Jn 8,44), anjel svetla (2 Kor 11,14), knieža alebo vládca tohto sveta (Jn 12,31), antikrist (1 Jn 4,3), Zlý (Mt 13 ,19).
V islame je Satan známy ako Iblis (إبليس) alebo „Šajtan (شيطان)“, ktorý bol náčelníkom anjelov, než neposlúchol Alaha tým, že nepadol na zem pred Adamom, pretože neprijal človeka ako sebe nadriadeného. Islam opisuje Satana ako džina, bytosť stvorenú z ohňa a nie zo svetla ako anjela. Podľa teológa O. Havelky abrahamovské sväté Písma predstavujú Božieho anjela Satana ako významnú postavu priamo zasahujúcu do dejín spásy, aktívne sa vzťahujúce k človeku a jeho charakter vyjavujú v čase so vzrastajúcou intenzitou – od niekoľkých veršov v židovskom Tanachu, cez podrobnejšie predstavenie v Novom zákone , po najpodrobnejšie opis v nespočte veršov v moslimskom Koráne. Korán predstavuje Šajtána (z korene ŠTN, s významom prídavného mena zablúdený, vzdialený, ktoré možno aplikovať na človeka aj na džina) ako anjela menom Iblís stvoreného z ohnivej podstaty, ktorý sa odmietol skloniť pred Adamom a bol Bohom vyhnaný z raja, načo sa stal odporcom človeka.
Zobrazovanie Satana.
V histórii umenia a literatúry bol Satan zobrazovaný rôznymi spôsobmi. Podľa populárneho výkladu knihy Genezis je Satan stotožňovaný s hadom, ktorý presvedčil Evu, aby okúsila zakázané ovocie; tak bol Satan často zobrazovaný ako plaz. V skutočnosti však Genezis priamo netvrdí, že by had mal ďalšiu identitu, či už Satana alebo akúkoľvek inú. Veľa biblistov tvrdí, že had v raji je jednoducho had, schopný hovoriť, argumentovať a pokúšať Evu, pretože ako v mnoho iných mýtoch o stvorení sveta to slúži vysvetľovaciemu účelu.
Populárny obraz Satana, prebraný zo zobrazovania gréckeho boha Pana, je capovi podobný netvor s rohami a kopytami držiaci trojzubec. V novoveku sa tento obraz Satana upravil do ľudskejšej podoby tmavého, hrozivo vyzerajúceho muža s briadkou. Satan zvykne byť tiež zobrazovaný ako šarmantný a príťažlivý muž, čo zodpovedá populárnej mytológii, podľa ktorej Satan získava duše ľudí tým, že využíva ich márnivosť a predkladá im lákavé pokušenia. Vzácne je Satan zobrazovaný ako žena, ako napr. vo filmoch "Zmluva s diablom" (2000), ale aj "Umučenie Krista" (2004). Existuje tiež niekoľko obrazov Satana ako krásneho anjela.
Satan v popkultúre.
Keď sa Satan objavuje vo filmoch a televízii, býva často zobrazovaný ako muž s červenou kožou, rohmi na hlave, kopytami, chvostom a vidlami; inokedy vyzerá ako obyčajný človek a vo vzácnych prípadoch je počuť iba jeho hlas. Medzi známymi zobrazeniami Satana sú kreslené grotesky Warner Brothers, "Exorcista" W. Friedkina (1973), "" Richarda Donnera (1976), "Legenda" Ridleyho Scotta (1985) a South Park. Vo filme "Diablov advokát" hral Satana Al Pacino. 
V románe Ira Levina "Rosemarino dieťa", ktorý sfilmoval Roman Polański, hlavnú hrdinku (Mia Farrowová) oplodní Satan a ona porodí jeho dieťa. V románe španielskeho prozaika Artura Pérez-Reverta "Dumasov klub", sfilmovanom ako "Deviata brána", hlavný hrdina (Johnny Depp) pátra po zmiznutej knihe, ktorá obsahuje postup pre otvorenie brány do pekla.
Využitie Satana ako stelesnenie zla ponúka mnoho dejových príležitostí. Seriál South Park napríklad dosahuje politicky satirického účinku tým, že Satan v ňom je týraným milencom (evidentne horšieho) Saddáma Husajna. Iní používajú zápasy hrdinov so Satanom na poukázanie ľudských slabostí a nedostatkov pri snahe viesť dobrý život – napríklad "Zmluva s diablom" (2000 ako remake filmu z r. 1967). A v hororovom žánri Satan poskytuje pôsobivého, takpovediac všemocného protivníka, ako v trilógii "Omen".
William Peter Blatty, autor následne sfilmovanej knihy "Exorcista", vyhlásil, že ju napísal s evanjelizačným zámerom zobraziť vrcholné zlo ako spôsob, ako pripomenúť svetu potrebu veriť vo vrcholné dobro, Boha.
Satan sa tiež objavuje v hudbe. Veľa rockových hviezd ako Rolling Stones, Ozzy Osbourne a AC/DC nahralo piesne o Satanovi. Napríklad mnoho Osbourneových albumov (sólových, aj s jeho pôvodnou skupinou Black Sabbath) oslavovalo alebo inokedy kritizovalo uctievanie diabla. Rolling Stones majú pieseň „Sympathy for the Devil“ (Sympatie k diablovi), ktorej cover verziu neskôr nahrali Guns N’ Roses pre film Interview s upírom podľa románu Anne Riceovej. Niektorí ľudia tvrdia, že v rôznych populárnych nahrávkach možno nájsť satanské posolstvá, ak sa pustia odzadu dopredu. Táto technika sa nazýva backmasking. 
Satanizmus.
Satanizmus predstavuje väčší počet náboženských alebo filozofických hnutí, ktoré uctievajú Satana.
Aj keď autentickosť historických záznamov uctievania Satana je otázna, niektorí dnešní ľudia sa označujú za satanistov. Niektorí z nich tvrdia, že Satan je reálna bytosť, druhí ho vidia ako symbol živočíšnej žiadostivosti ľudí a pre iných predstavuje symbol buričstva a individualizmu. Veľa z týchto posledných je členmi spoločenstva založeného v šesťdesiatych rokoch Antonom LaVeyom, autorom Satanskej biblie.

</doc>
<doc id="19417" url="https://sk.wikipedia.org/wiki?curid=19417" title="50. roky 18. storočia">
50. roky 18. storočia



</doc>
<doc id="19420" url="https://sk.wikipedia.org/wiki?curid=19420" title="Karborundum">
Karborundum

Karborundum (SiC) je zmes karbidu kremíka (kremíkový korund, podľa tvrdosti), ktorý sa vyrába žiarovým lisovaním, reakčným spekaním, alebo spekaním bez použitia tlaku. 
Patrí medzi technickú keramiku.
Karbid kremičitý, pripravený žiarovým lisovaním (2 000 °C, 35 MPa) sa vyznačuje vysokou hustotou a pevnosťou, ale neľahkým opracovaním a tvarovaním. Tento problém viedol k vývoju SiC pripraveného reakčným spekaním. Veľkou výhodou tohto spracovateľského postupu sú malé rozmerové zmeny počas procesu. Reakčné spekaný SiC sa najčastejšie získava zo zmesi SiC, grafitového prášku a kremíka. Kremík, ktorý je počas spekania tekutý, reaguje s grafitovým práškom a vytvára sklenú fázu SiC, pôsobiacu ako spojivo. Po spracovaní obsahuje materiál obvykle 1015 % zvyškového kremíka. Spekaný SiC bez použitia tlaku je pripravovaný spekaním prášku SiC s prídavkom bóru, uhlíka alebo hliníka.

</doc>
<doc id="19423" url="https://sk.wikipedia.org/wiki?curid=19423" title="Lajos Ladányi">
Lajos Ladányi

Lajos Ladányi (* 16. júl 1958, Vráble) bol poslancom Národnej rady Slovenskej republiky.

</doc>
<doc id="19424" url="https://sk.wikipedia.org/wiki?curid=19424" title="Jana Laššáková">
Jana Laššáková

JUDr. Jana Laššáková (* 22. máj 1952, Plavnica) je slovenská právnička a bývalá sociálnodemokratická politička, bývalá poslankyňa. V rokoch 2017 až 2023 bola sudkyňou Ústavného súdu SR.
Štúdium a kariéra.
V roku 1976 absolvovala štúdium na Právnickej fakulte Univerzity Komenského v Bratislave. Pracovala ako právnička v chemičke Slovenské lučobné závody v Hnúšti (1976 – 1984), na generálnom riaditeľstve združenia celulózo-papierenských podnikov SLOVCEPA, Banská Bystrica (1984 – 1987) a v Biotike š. p. Slovenská Ľupča (1987 – 1993). V rokoch 1993 – 2002 pôsobila ako komerčná právnička. V období 2004 až 2017 advokátka.
Politická činnosť.
Jana Laššáková bola predsedníčkou krajskej organizácie strany SMER - sociálna demokracia v Banskobystrickom kraji a členkou predsedníctva strany. Ako poslankyňa NR SR za túto stranu pôsobila medzi rokmi 2002 až 2017. Od roku 2012 predsedníčka parlamentného klubu strany.
V rokoch 2012 až 2016 bola vo funkcii podpredsedníčky Národnej rady. Počas celého politického pôsobenia bola členkou Mandátového a imunitného výboru, Výboru Národnej rady Slovenskej republiky na preskúmavanie rozhodnutí Národného bezpečnostného úradu, Ústavnoprávneho výboru a Výboru pre ľudské práva a národnostné menšiny.
V novembri 2014 bola na jeden deň poverená výkonom funkcie predsedu NR SR.
Jej členstvo v strane SMER-SD zaniklo 13. decembra 2017 na základe menovania do sudcovskej funkcie. Rezignovala tiež na funkciu predsedníčky krajskej organizácie v Banskobystrickom kraji, vo funkcii ju vystriedala jej menovkyňa Ľubica Laššáková.
Sudkyňa Ústavného súdu.
Po takmer trojročnom spore prezidenta Andreja Kisku s Národnou radou SR o vymenovaní ústavných sudcov 6. decembra 2017 Ústavný súd SR rozhodol, že Kiska musí vymenovať siedmich sudcov zvolených NR SR napriek jeho výhradám o ich odbornosti. Aj keď Kiska rozhodnutie kritizoval, za sudcov 14. decembra vymenoval troch zo zvolených: Mojmíra Mamojku, Miroslava Duriša a Janu Laššákovú.
Začiatkom septembra 2023 sa vzdala funkcie sudkyne Ústavného súdu. Funkcia jej zanikne k 30. septembru 2023.
Kritika.
Podľa informácií denníka Plus jeden deň získali neziskové organizácie priateľa poslankyne Jany Laššákovej štátny príspevok na zriadenie tzv. sociálneho podniku. Laššáková je tiež kritizovaná pre signalizovanie poslancom NR SR za stranu SMER-SD ako majú postupovať pri hlasovaní. 

</doc>
<doc id="19425" url="https://sk.wikipedia.org/wiki?curid=19425" title="Ostrihomské arcibiskupstvo">
Ostrihomské arcibiskupstvo

Ostrihomské arcibiskupstvo bolo prvé a hlavné arcibiskupstvo v Uhorsku so sídlom v Ostrihome. Prevažná časť jeho územia ležala na území dnešného Slovenska a v časoch svojho najväčšieho územného rozmachu, do roku 1776, zaberala asi 80% jeho rozlohy.
Pre obdobie po roku 1918 pozri:
Dejiny.
Arcibiskupstvo založil sv. Štefan roku 1000 a podriadil jej všetky ostatné biskupstvá Uhorska. 
Ostrihomská arcidiecéza po pripojení severného Slovenska k Uhorsku zaberala celé Nitrianske kniežatstvo. Okolo roku 1110 bolo obnovené biskupstvo v Nitre, pričom mesto Nitra bolo skoro úplne obklopené Ostrihomským arcibiskupstvom a bola spojená len úzkym pásom so svojím územím, ktoré zaberalo väčšiu časť Trenčianskej stolice. Okrem tohto územia a územia Šariša, Zemplína a Abova, ktoré patrili do Jágerského biskupstva, zaberala celé územie Slovenska.
Ani po vzniku nového Kaločského arcibiskupstva nestratil Ostrihom svoje prvenstvo. V roku 1279 získavajú ostrihomskí arcibiskupi titul "Primas Hungariæ" (prímas Uhorska), čiže hlava katolíckej cirkvi v Uhorsku. Od 13. storočia boli ostrihomskí arcibiskupi aj dedičnými županmi Ostrihomskej stolice. Od roku 1715 získavajú titul kniežaťa svätej rímskej ríše, odvtedy používajú titul "knieža-prímas" (po maďarsky "hercegprímas"). 
V roku 1543, v dôsledku tureckého nebezpečenstva, sa sídlo arcidiecézy a kapituly prenieslo do Trnavy. V neskoršej dobe arcibiskup, vzhľadom na to, že plnil aj štátne povinnosti, sídlil v hlavnom meste Bratislave. Do Ostrihomu sa sídlo arcibiskupstva a kapituly vrátilo až v roku 1820 na príkaz arcibiskupa Alexandra Rudnaya.
V roku 1776 sa územie arcibiskupstva zmenšilo, keď na podnet Márie Terézie pápež Pius VI. z nej vyčlenil Banskobystrickú, Spišskú a Rožňavskú diecézu. 
Po prvej svetovej vojne, rozpade Uhorska a vzniku Česko-Slovenska sa väčšina územia arcidiecézy dostala mimo hraníc Maďarska. Tá časť arcidiecézy, ktorá pripadla Česko-Slovensku, bola vyčlenená do samostatnej apoštolskej administratúry, ktorá podobne ako ostatné sufragánne biskupstvá bola podriadená priamo Svätej stolici. Formálne boli cirkevno-právne pomery doriešené až v roku 1977, keď vznikla na území Slovenska Trnavská arcidiecéza.
Od 31. mája 1993 sa zmenilo meno Ostrihomskej arcidiecézy na Ostrihomsko-budapeštianska arcidiecéza.
Členenie arcidiecézy.
Pôvodne arcidiecéza pozostávala z týchto archidiakonátov:
Začiatkom 17. storočia v dôsledku tureckých výpadov, reformácie a rôznych stavovských povstaní pôsobilo na jej území len asi 100 farárov.
Koncom 19. storočia sa členila na tri vikariáty – ostrihomský, budapeštiansky a trnavský, 8 archidiakonátov, 46 dekanátov a 478 farností a na jej území pôsobilo približne 780 kňazov.
Zoznam arcibiskupov.
Ako prvý arcibiskup, sídliaci v Ostrihome (Cathedralis S. Adalberti) sa v dokumentoch spomína Dominik v rokoch 1000 až 1002. 

</doc>
<doc id="19426" url="https://sk.wikipedia.org/wiki?curid=19426" title="Súmračník jahodový">
Súmračník jahodový

Súmračník jahodový ("Pyrgus malvae") je motýľ z čeľade súmračníkovité ("Hesperiidae").

</doc>
<doc id="19428" url="https://sk.wikipedia.org/wiki?curid=19428" title="Ľubomír Lintner">
Ľubomír Lintner

Ľubomír Lintner (* 7. september 1949, Banská Štiavnica) je slovenský novinár, poslanec Národnej rady Slovenskej republiky v rokoch 2002-06 za stranu Aliancia nového občana.
Politická kariéra.
Ľubomír Lintner bol zvolený v parlamentných voľbách v roku 2002 za poslanca NR SR za Alianciu nového občana. Bol predsedom Mandátového a imunitného výboru NR SR a podpredsedom Výboru NR SR pre verejnú správu a zároveň predsedom poslaneckého klubu ANO. Po odstúpení Pavla Ruska z postu podpredsedu parlamentu, kvôli jeho menovaniu za ministra hospodárstva, bol Lintner kandidátom koalície na podpredsedu parlamentu, ale ani po opakovaných voľbách nedostal dostatočný počet hlasov a nakoniec miesto podpredsedu parlamentu zostalo neobsadené.
Lintner a rozkol v ANO.
V auguste 2005 na verejnosť prenikli informácie o tom, že Pavol Rusko si už v čase keď bol ministrom hospodárstva, požičal 100 miliónov korún od podnikateľa podnikajúcom v jeho rezorte (kauza „Zmenky“). Lintner spolu s ďalšími žiadal Ruska, aby odstúpil. Rusko odmietol podať demisiu, avšak na návrh premiéra Dzurindu ho prezident odvolal z funkcie ministra. Rusko požiadal Dzurindu o odvolanie svojich „neposlušných“ ministrov za ANO z vlády. Premiér to odmietol urobiť a koaličné strany vylúčili ANO z koalície a koaličná zmluva tak fakticky zanikla. Poslanecký klub ANO sa rozštiepil na dve skupiny „verných“ Pavlovi Ruskovi a druhú vedenú práve Lintnerom. Potom, ako sa Ruskovi podarilo dostať na svoju stranu stranícke štruktúry, zvolal na 11. septembra 2005 mimoriadny kongres strany, na ktorom zvíťazila jeho skupina a oponentov na odvolali. V NR SR nastala paradoxná situácia, pretože Lintner spolu s ďalšími poslancami vylúčenými z ANO zostali v poslaneckom klube ANO, naopak z klubu vystúpil Pavol Rusko a jemu verné poslankyne.
Kríza v ANO vyústila aj do kríze celej vládnej koalície. Po vylúčení ANO z koalície síce skupina poslancov okolo Ľubomíra Lintnera podpísala s vládou dohodu o spolupráci, napriek tomu to však koalícia po odchode Pavla Ruska so zvyšnými poslankyňami ANO do opozície, stratila väčšinu v parlamente a parlament sa dostal do vážnej krízy, pretože kvôli obštrukcii opozičných poslancov nebol schopný rokovať.

</doc>
<doc id="19429" url="https://sk.wikipedia.org/wiki?curid=19429" title="Genealógia (história)">
Genealógia (história)

Genealógia alebo rodopis je pomocná veda historická skúmajúca vývoj rodov a vzťah medzi rodovo príbuznými jedincami. Prezentuje aj s tým súvisiace biologické, historické, sociologické a právne dôsledky.
Rodopisné bádanie vychádza od jedinca -- príslušníka rodu buď ako ploditeľa (rodiča) alebo splodeného (zrodeného) a podľa toho skúma jeho rodinné vzťahy k predkom (ascendentom) alebo k potomkom (descendentom).
Súhrn predkov jedinca sa nazýva vývod. Vývod zvykol byť hodnotený obzvlášť po právnej stránke, keď išlo o nástupníctvo na trón, zverenectvo či dedičstvo, v dnešnej dobe je dôležitou pomôckou pri biologickom a sociologickom skúmaní, ukazuje vplyvy dedičnosti a znázorňuje vzájomné prestupovanie najrôznejších spoločenských vrstiev v jednotlivých rodoch.
Potomstvo jednotlivca (páru jedincov) sa nazýva rozrod pokiaľ ide o všetkých potomkov "po meči" aj "po praslici" alebo rodokmeň pokiaľ sa prihliada iba k potomkom mužských členov (t. j. k osobám s rovnakým rodovým menom).

</doc>
<doc id="19430" url="https://sk.wikipedia.org/wiki?curid=19430" title="Róbert Madej">
Róbert Madej

JUDr. Róbert Madej, PhD. (* 3. január 1981, Zvolen) je advokát a bývalý slovenský politik. Bol poslancom Národnej rady Slovenskej republiky a dve volebné obdobia predsedom Ústavnoprávneho výboru NR SR.
Róbert Madej vyhral v roku 2002 súťaž strany SMER o poslanca, ktorú vyhlásila táto strana pre študentov vysokých škôl. Dostal sa tak na kandidátku strany a bol aj zvolený za poslanca NR SR vo volebnom období 20022006 za SMER, ktorý od 1. januára 2005 pôsobí pod názvom SMER – sociálna demokracia.
V rokoch 20022006 bol členom Ústavnoprávneho výboru NR SR. V rokoch 20062010 bol členom Výboru pre sociálne veci a bývanie, Mandátového a imunitného výboru NR SR a Výboru na preskúmavanie rozhodnutí NBÚ. V jeho treťom volebnom období 20102012 bol členom Ústavnoprávneho výboru NR SR. V období 20122016 sa stal po prvýkrát predsedom Ústavnoprávneho výboru NR SR a členom Výboru na preskúmavanie rozhodnutí NBÚ. Vo volebnom období 20162020 sa opätovne stal predsedom Ústavnoprávneho výboru NR SR a členom Výboru na preskúmavanie rozhodnutí NBÚ.
V roku 2004 ukončil magisterské štúdium na Právnickej fakulte Univerzity Komenského v Bratislave. V roku 2013 ukončil doktorandské štúdium na Právnickej fakulte Univerzity Pavla Jozefa Šafárika v Košiciach.
Od júna 2006 do apríla 2018 bol členom predsedníctva strany SMER – sociálna demokracia.
Pôsobí ako advokát, zapísaný v zozname advokátov Slovenskej advokátskej komory (od 1. 1. 2008).

</doc>
<doc id="19432" url="https://sk.wikipedia.org/wiki?curid=19432" title="Píla (okres Pezinok)">
Píla (okres Pezinok)

Píla (hist. slov. Píly) je obec na Slovensku v okrese Pezinok.
Polohopis.
Obec Píla sa tiahne po stranách cesty Častá – Píla v dĺžke asi 2 km. Táto cesta odbočuje z cesty v smere Častá – Pezinok v časti „Píla – Lindava (rázcestie)“.
Píla sa nachádza v Chránenej krajinnej oblasti Malé Karpaty na JJV–nej okrajovej časti Malých Karpát. 
Ulice.
Hlavná, Podhorská.
Politika.
Obecné zastupiteľstvo.
Starostom je od roku 2010 pán Mgr. RNDr. Ing. Radovan Mičunek PhD.
Pamiatky.
Kostol Navštívenia Panny Márie.
Filiálny kostol sa nachádza uprostred obce. Je zasvätený Navštíveniu Panny Márie. Pôvodný kostol bol postavený niekedy koncom 17. storočia. V roku 1744 bol opravovaný. Dnešný kostolík pochádza z roku 1822. V tomto roku bol aj benedikovaný Jozefom Balkom, budmerickým farárom a dekanom. V roku 1870 bol kostol opravovaný nákladom papiernického majstra Karola Vojtseliho. V roku 1935 bol poškodený požiarom. Opravil sa, pričom bola zhotovená nová strecha.
Posledná rekonštrukcia kostola sa uskutočnila v rokoch 2001 - 2002, kedy bola postavená nová vežička, nanovo bola vybudovaná chórová časť a celý kostol bol zvonku a zvnútra vymaľovaný.
Kostol je polygonálne uzavretý so zaklenutou valenou klenbou. V štítovom priečelí má menšiu ihlanovitú vežu. Vizitácie spomínajú zariadenie kostola. V roku 1713 bol v kostole „Pila sub Arce“ kalich, paténa, kazula, alba, purifikátorium, korporál, velum atď. Vizitácia z roku 1811 spomína obraz – kópiu Panny Márie Regensburgskej. Povesť spomína, že istý panský poľovník raz do tohto obrazu strieľal, načo onedlho oslepol. Miesta otvorov od striel boli do roku 1892 viditeľné.
Školstvo.
V obci sa nachádza materská škola. Spádová základná škola sa nachádza v susednej obci Častá.

</doc>
<doc id="19434" url="https://sk.wikipedia.org/wiki?curid=19434" title="Mária Majdová">
Mária Majdová

Mária Majdová (* 28. október 1973, Martin) je bývalou poslankyňou Národnej rady Slovenskej republiky. V rokoch 2003 - 2007 bola tiež predsedníčkou mládežníckej organizácie KDH - KDMS.
Mária Majdová pracovala do októbra 2002 ako zdravotná sestra vo fakultnej nemocnici v Martine. Po parlamentných voľbách v roku 2002, v ktorých kandidovala na 19. mieste kandidátnej listiny KDH nastúpila ako náhradníčka na neuplatňovaný mandát poslanca Martina Fronca vo volebnom období 2002-2006. Bola členkou Výboru NR SR pre zdravotníctvo a Výboru NR SR pre obranu a bezpečnosť. V roku 2003 mala pri Senci autonehodu, vyviazla bez zranení. Súbežne s poslaneckým mandátom bola predsedníčkou KDMS.
V voľbách v roku 2006 neúspešne kandidovala na kandidátke KDH do parlamentu zo 17. miesta, po odchode skupiny poslancov okolo Vladimíra Palka vystúpila v roku 2008 z KDH a stala sa hovorkyňou novej strany KDS.

</doc>
<doc id="19435" url="https://sk.wikipedia.org/wiki?curid=19435" title="Očkáň prstovkový">
Očkáň prstovkový

Očkáň prstovkový ("Erebia medusa") je motýľ čeľade očkáňovité ("Satyridae").

</doc>
<doc id="19437" url="https://sk.wikipedia.org/wiki?curid=19437" title="Jirko Malchárek">
Jirko Malchárek

Ing. Jirko Malchárek (* 28. jún 1966, Jeseník, ČSSR) je bývalý slovenský automobilový pretekár a politik. V druhej vláde Mikuláša Dzurindu bol podpredseda vlády a minister hospodárstva.
Život.
Jeho prvá manželka Aneta zahynula v apríli 2003 pri dopravnej nehode (v tom čase boli v rozvodovom konaní), stará sa o ich spoločného syna Christiána.
Športová kariéra.
Jedenásť rokov bol reprezentantom Slovenska v automobilovom športe. Je spoluzakladateľom a prezidentom Občianskeho združenia za bezpečnosť cestnej premávky (BECEP) a Občianskeho združenia Športom proti drogám. Je čestným prezidentom klubu F1 Slovensko.
Politická činnosť.
Rozkol v ANO.
V auguste 2005, potom ako na verejnosť prenikli informácie o tom, že predseda ANO Pavol Rusko si už v čase keď bol ministrom hospodárstva, požičal 100 miliónov korún od podnikateľa podnikajúcom v jeho rezorte (kauza Zmenky) požiadal Jirko Malchárek a spolu s ním ďalší Ruska, aby odstúpil. Rusko demisiu podať odmietol, na čo ho na návrh premiéra Dzurindu z funkcie odvolal prezident. Rusko požiadal Dzurindu o odvolanie „neposlušných“ ministrov za ANO z vlády (Malchárka). Premiér to odmietol urobiť a koaličné strany vylúčili ANO z koalície a koaličná zmluva tak fakticky zanikla. Poslanecký klub ANO sa rozštiepil na malú skupinku „verných“ Pavlovi Ruskovi a väčšinu „rebelov“ vedených predsedom poslaneckého klubu Ľubomírom Lintnerom, medzi ktorých sa zaradil aj Malchárek. Následne delegáti mimoriadneho kongresu ANO v Žiline, zvolaného na 11. septembra 2005, odsúhlasili zmenu stanov a vylúčili zo strany piatich podpredsedov a poslancov, ktorí sa postavili na stranu Lintnera.
Kauza Gorila.
V decembri 2011 boli zverejnené dokumenty SIS s názvom Gorila, v ktorých sú zaznamenané odposluchy stretnutí politikov a finančných skupín. Odhaľujú mnohé okolnosti ohľadom privatizácie a provízií. Jednou z hlavných postáv v kauze je aj Jirko Malchárek, ktorý vtedy pôsobil vo funkcii ministra hospodárstva – jeho meno sa v spise spomína najmenej 450-krát. Malchárek mal na províziách zo štátnych obchodov pre seba získať niekoľko sto miliónov korún, tvrdí kniha Gorila od investigatívneho novinára Toma Nicholsona.

</doc>
<doc id="19438" url="https://sk.wikipedia.org/wiki?curid=19438" title="Georg Ohm">
Georg Ohm



</doc>
<doc id="19440" url="https://sk.wikipedia.org/wiki?curid=19440" title="Zuzana Martináková (politička)">
Zuzana Martináková (politička)

Zuzana Martináková (* 5. máj 1961, Púchov) je slovenská politička, novinárka a bývalá predsedníčka Slobodného fóra. Dnes pracuje ako moderátorka v TV Pravda.
Profesionálna kariéra.
Vyštudovala slovenčinu a francúzštinu na Filozofickej fakulte Univerzity Komenského v Bratislave. Od r. 1988 pôsobila v Slovenskom rozhlase a od roku 1993 pracovala v slovenskej redakcii BBC. 
Politická kariéra.
Do politiky vstúpila po tretej materskej dovolenke, keď ju do vznikajúcej SDKÚ odporúčal poslanec Ivan Šimko. Neskôr sa stala podpredsedníčkou SDKÚ a napokon aj Národnej rady SR. Zuzana Martináková bola poslankyňa NR SR vo volebnom období 20022006 (bola členka Výboru NR SR pre sociálne veci a bývanie).
Slobodné fórum.
Na začiatku roka 2004 opustila SDKÚ a rezignovala na svoju ústavnú funkciu, aby založila nový politický subjekt Slobodné fórum. V roku 2004 o jeden hlas zvíťazila nad svojím protikandidátom Ivanom Šimkom a stala sa prvou predsedníčkou SF. V parlamentných voľbách v roku 2006 sa Slobodné fórum nedostalo do parlamentu (získalo len 3,47% hlasov voličov, potrebných bolo minimálne 5%).
27. septembra 2008 oznámila svoju kandidatúru v nadchádzajúcej voľbe prezidenta na návrh Republikovej rady Slobodného fóra, ktorá sa uskutočnila v Košiciach. V prvom kole voľby prezidenta  21. marca 2009 sa umiestnila na štvrtom mieste a získala 5,12 % hlasov.
Súkromný život.
Z prvého manželstva má syna Michala a Juraja. S druhým manželom, bývalým novinárom Mariánom Bednárom, ktorý bol riaditeľ Sekcie komunikácie Kancelárie prezidenta SR Gašparoviča, má syna Tomáša. 

</doc>
<doc id="19441" url="https://sk.wikipedia.org/wiki?curid=19441" title="Píla">
Píla

Píla môže byť:

</doc>
<doc id="19442" url="https://sk.wikipedia.org/wiki?curid=19442" title="Libuša Martinčeková">
Libuša Martinčeková

Libuša Martinčeková (* 18. september 1960) bola poslankyňou Národnej rady Slovenskej republiky.
Libuša Martinčeková bola zvolená za poslanca NR SR vo volebnom období 2002-2006 za SDKÚ. Bola členkou Výboru NR SR pre 
životné prostredie a ochranu prírody.

</doc>
<doc id="19443" url="https://sk.wikipedia.org/wiki?curid=19443" title="Petra Masácová">
Petra Masácová

Petra Masácová (* 4. december 1973, Bratislava) bola poslankyňou Národnej rady Slovenskej republiky vo volebnom období 2002-2006.

</doc>
<doc id="19444" url="https://sk.wikipedia.org/wiki?curid=19444" title="Overovanie modelov">
Overovanie modelov

Overovanie modelov alebo model checking je automatizovaná metóda formálnej verifikácie paralelného systému s konečným počtom stavov. Kontroluje sa, či zadaný model vyhovuje špecifikácii. Model sa zadáva ako systém prechodov stavov, kde vrcholy sú stavy, a postupnosť prechodov predstavuje vykonávanie správania sa modelu. Špecifikácia systému sa zadáva formulami temporálnej logiky. Výsledkom verifikácie je odpoveď na otázku, či model spĺňa špecifikáciu. Ak nie, je k dispozícii protipríklad (counter-example), ktorý predstavuje postupnosť prechodov, ktoré vedú k nedodržaniu konkrétnej temporálnej formule. Táto metóda kontroluje celý stavový priestor modelu a dokáže odhaliť množstvo zákerných chýb, ktoré su neodhaliteľné pri simulácii a testovaní.

</doc>
<doc id="19445" url="https://sk.wikipedia.org/wiki?curid=19445" title="Miroslav Maxon">
Miroslav Maxon

Miroslav Maxon (* 16. máj 1951, Bratislava) je slovenský politik, bývalý minister financií SR a bývalý poslanec Národnej rady Slovenskej republiky.
Miroslav Maxon je ženatý, manželka Veronika a dcéry Lucia a Adela. 

</doc>
<doc id="19449" url="https://sk.wikipedia.org/wiki?curid=19449" title="Columbia (Južná Karolína)">
Columbia (Južná Karolína)

Columbia je hlavné mesto štátu Južná Karolína v USA.
Na ploche 34 650 ha žije 129 272 obyvateľov (2010).

</doc>
<doc id="19450" url="https://sk.wikipedia.org/wiki?curid=19450" title="Columbia (rieka)">
Columbia (rieka)

Columbia () je rieka v Kanade a Spojených štátoch amerických. Vyteká z jazera Columbia a ústi do Tichého oceánu.

</doc>
<doc id="19451" url="https://sk.wikipedia.org/wiki?curid=19451" title="Columbia Pictures">
Columbia Pictures

Columbia Pictures je americká produkčná spoločnosť, založená v roku 1918 ako CBC Film Sales Corporation, patrí do skupiny Columbia TriStar Motion Picture Group, ktorú vlastní Sony Pictures Entertainment.

</doc>
<doc id="19452" url="https://sk.wikipedia.org/wiki?curid=19452" title="Jozef Miklušičák">
Jozef Miklušičák

Jozef Miklušičák (* 8. marec 1955, Námestovo) je slovenský kresťanskodemokratický politik. Bol poslancom Národnej rady Slovenskej republiky za stranu KDH v dvoch volebných obdobiach. 
Jozef Miklušičák bol ako poslanec zvolený za KDH v parlamentných voľbách v roku 1994. Následne opäť nastúpil ako náhradník na zaniknutý mandát poslankyne Anny Záborskej po jej zvolení do Európskeho parlamentu vo volebnom období 20022006. Bol členom Ústavnoprávneho výboru NR SR a Osobitného kontrolného výboru NR SR na kontrolu činnosti SIS. V septembri 2004 zrazil v obci Zákamenné opitého chodca, ktorý mal 2,75 promile alkoholu v krvi.
V komunálnych voľbách v roku 2006 Miklušičák neúspešne kandidoval na post primátora mesta Námestovo s podporou KDH. Získal 74 hlasov (2,75 %), čím skončil na treťom mieste spomedzi piatich kandidátov a nebol zvolený.

</doc>
<doc id="19453" url="https://sk.wikipedia.org/wiki?curid=19453" title="Columbia (raketoplán)">
Columbia (raketoplán)

Columbia (podľa označenia NASA pre orbitálne dopravné prostriedky OV-102) bol prvý americký raketoplán, ktorý v roku 1981 vzlietol do vesmíru. "Columbia" sa tiež stala prvou kozmickou loďou, ktorá štartovala do kozmu viac ako jeden raz. Lietala do vesmíru počas viac než dvadsaťročného obdobia a absolvovala celkovo 28 letov. Zničená bola v roku 2003 počas misie STS-107.
Ako skúšobný prototyp mala "Columbia" najmohutnejšiu vnútornú konštrukciu krídel zo všetkých raketoplánov. Z hornej strany krídel mala na ich predných stranách ako jediná doštičky tepelnej ochrany typu HRSI (čierne), pretože sa ešte nevedelo, že teploty na týchto miestach pri pristávaní budú pomerne nízke a neskôr skonštruované orbitery majú preto na týchto miestach iba doštičky LRSI (biele). Pri prvých dvoch letoch bola jej hlavná palivová nádrž ET natretá bielym protipožiarnym náterom, pri ďalších letoch sa kvôli zvýšeniu nosnosti prestal tento náter používať. Prechodová komora "Columbie" pre výstup astronautov do otvoreného priestoru bola pri jej raných misiách montovaná na obytnej palube a nie až za ňou, ako to bolo u ostatných raketoplánov. "Columbia" bola jediným raketoplánom, ktorý sa nikdy nespojil s nijakou vesmírnou stanicou. Nebola na to vhodná kvôli svojej veľkej hmotnosti a z nej vyplývajúcej nízkej nosnosti. Napriek tomu sa ale plánovalo, že by v budúcnosti predsa len podnikla let k vtedy budovanej Medzinárodnej vesmírnej stanici (ISS).
História.
Konštrukcia.
Stavba "Columbie" sa začala 25. marca 1975 v Palmdale v Kalifornii. Svoj názov dostala podľa lode menom "Columbia", ktorej velil Američan Robert Gray, a ktorá ako prvá americká loď oboplávala svet. Podľa iných zdrojov bola pomenovaná po malej plachetnici, ktorá skúmala ústie rieky Columbia. Tento istý názov niesol aj veliteľský modul Apolla 11. 
28. júna 1976 sa začala montáž kabíny pre posádku, v januári nasledujúceho roka konštrukcia vertikálneho stabilizátora. V júli 1978 bolo ukončené pripájanie dverí do nákladového priestoru ku konštrukcii orbitera. V marci 1979 bola "Columbia" prevezená z Palmdale na leteckú základňu Edwards. Odtiaľ, po neočakávaných opravách tepelného štítu, sa presunula na Kennedyho vesmírne stredisko. 
Testovanie.
Po dokončení výroby bol raketoplán 24. marca 1979 lietadlom Shuttle Carrier Aircraft (SCA) dopravený do Kennedyho vesmírneho strediska (KSC) na Floride, a začal byť pripravovaný na svoju prvú misiu. Stále však nebol v letuschopnom stave. V hangári OPF-1 technici "Columbiu" dokopletovali, napríklad nasadili motory SSME a nalepili viac než 30 000 dlaždíc tepelnej ochrany. Časť z nich museli opakovane nalepiť po tom, ako sa pri preprave orbitera na KSC samovoľne odlepili. Rekonštrukcia tepelného štítu bola jedným z faktorov, ktorý spôsobil odklad prvého štartu "Columbie" z pôvodne plánovaného roku 1979. Raketoplán v hangári OPF strávil neplánovane rekordne dlhú dobu 610 dní. Na KSC sa vykonalo niekoľko ďalších testov, napríklad testy turbočerpadiel hydrauliky APU (Auxiliary Power Unit), ktoré prebehli 3. novembra 1979.
Počas predštartovných príprav na rampe prebehol 20. februára 1981 20-sekundový test zážihu jej hlavných motorov, pričom raketoplán zostal na mieste, nakoľko hlavné motory bez pomoci SRB nemajú dostatočný ťah na jeho zdvihnutie. Testovalo sa, o koľko sa raketoplán pri zážihu zakýva vo vodorovnom smere. "Columbia" potom už nikdy tento test neabsolvovala.
19. marca 1981 došlo v priebehu pozemných testov k nehode. Po úspešnom zakončení záverečných predštartovných operácií chcela skupina technikov skontrolovať systémy motorov SSME (Space Shuttle Main Engines). Technici uvoľnili panel, v následku čoho došlo k úniku dusíka. Podľa iného zdroja priamo vstúpili do motorovej sekcie raketoplánu v atmosfére čistého dusíka namiesto dýchateľného vzduchu, ktorý tam podľa ich informácií mal byť. V nedýchateľnej atmosfére čistého dusíku stratili vedomie. Vedomie stratilo aj niekoľko ľudí, ktorí sa im pokúšali pomôcť. Privolaná sanitka bola navyše zadržaná bezpečnostnou kontrolou rampy. Jeden z technikov, ktorý sa nadýchal dusíka, na mieste zomrel, a o dva týždne (podľa iného zdroja dokonca v ten istý deň) na následky tejto nehody zomrel v nemocnici aj ďalší technik. Tretí technik utrpel vinou nedostatku kyslíka v dusíkovej atmosfére ťažké, doživotné poškodenie mozgu.
Misie.
Prvej misii (STS-1) velil skúsený John Young a pilotom bol nováčik Robert Crippen. Odštartovala s dvojdňovým odkladom. "Columbia" bola na obežnej dráhe od 12. apríla do 14. apríla 1981 a Zem obehla 36-krát. "Columbia" potom absolvovala ešte ďalšie štyri lety za sebou, kým nebol v prevádzke ďalší americký raketoplán – "Challenger". Pri misii STS-5 odviezla až štyroch členov posádky, čo bol na tú dobu, rok 1982, rekord v počte členov posádky v jedinej kozmickej lodi. Pri prvých štyroch misiách, kedy posádku tvorili iba dvaja piloti, bola dokonca vybavená katapultovacími kreslami. Nijaký iný operačný raketoplán nikdy nemal katapultovacie kreslá, a aj na "Columbii" sa prestali používať od prvého letu viacčlennej posádky, pretože z technických dôvodov nie je možné na palubu raketoplánu umiestniť viac ako dve katapultovacie kreslá. Aby sa katapultovacie kreslá odstránili, bola po lete STS-5 Columbia nakrátko odstavená z prevádzky. Zároveň z nej počas tejto prestávky technici odstránili väčšinu prístrojov na meranie, ktoré slúžili počas skúšobných štartov.
V roku 1983 sa uskutočnila prvá misia so šiestimi astronautmi (STS-9), medzi ktorými bol aj prvý neameričan na palube raketoplánu Ulf Merbold. 12. januára 1986 vyniesla "Columbia" na obežnú dráhu prvého amerického hispánca, ktorým bol Franklin Chang Díaz, a taktiež prvého člena Snemovne reprezentantov, Billa Nelsona. Ďalšie prvenstvo si "Columbia" pripísala 5. marca 1998, keď NASA vymenovala veliteľku ďalšej misie raketoplánu "Columbia" Eileen Collinsovú, ktorá sa tak stala prvou veliteľkou raketoplánu.
Odstávky.
Po misii STS-9, v roku 1983, bola Columbia prvý raz podrobená rekonštrukcii. Práce trvali 18 mesiacov a prebehlo počas nich niekoľko stoviek zásahov do konštrukcie. Čas z nich sa uskutočnila v dôsledku prvých skúseností s letmi raketoplánov. Pôvodne sa plánovalo, že dĺžka aj rozsah tejto prestavby budú oveľa menšie. Po návrate do služby koncom roku 1985 však stihla absolvovať iba jedinú misiu, STS-61-C, kým boli jej lety znova prerušené. Išlo o pozastavenie letov všetkých orbiterov v dôsledku havárie Challengera.
Počas 22-ročného obdobia svojich letov "Columbia" dvakrát absolvovala dôkladnú údržbu, opravu a modernizáciu nazývanú OMDP (Orbiter Maintenance Down Period). Prvú úpravu absolvovala v rokoch 1994 – 1995, druhú v rokoch 1999 – 2000. Po druhej úprave prekonala vyše 100 zmien a jej hmotnosť klesla približne o , vďaka odstráneniu nepotrebných káblov a prístrojov. Prázdny orbiter s motormi SSME tak vážil .
"Columbia" sa stala strojom s najväčším počtom odložených štartov. Na odpaľovacej rampe stála až 1 208 dní, o 200 dní viac než ktorýkoľvek iný raketoplán.
Zánik.
Raketoplán "Columbia" bol zničený pri svojej poslednej misii, STS-107. 1. februára 2003 sa vracala zo svojej šestnásťdňovej vedeckej misie. 16 minút pred plánovaným pristátím však riadiace stredisko stratilo s raketoplánom spojenie. Podľa radarových meraní sa "Columbia" rozpadla nad Texasom vo výške asi pri rýchlosti /s. Zahynulo všetkých sedem astronautov na palube. Podľa neskorších vyšetrovaní bolo príčinou tejto tragédie poškodenie tepelného štítu na nábežnej hrane krídla. Toto poškodenie spôsobil pri štarte kus penovej izolácie, ktorý odpadol z hlavnej palivovej nádrže. Do vzniknutej štrbiny vnikla žeravá plazma a zničila celý raketoplán. 
NASA urobila množstvo opatrení známych pod názvom RTF (Return to Flight) opatrenia, ktoré zvýšili bezpečnosť pri ďalších letoch zostávajúcich troch orbiterov. Na rozdiel od "Challengera", ktorý sa rozpadol v roku 1986, za "Columbiu" NASA nenechala postaviť nijakú náhradu.
Uloženie trosiek.
Po nehode sa podarilo vyzbierať a katalogizovať 84 000 trosiek. Po ukončení vyšetrovania nehody boli uskladnené v jednom z vyšších poschodí haly VAB, kde sa pred nehodou štartovacia zostava "Columbie" kompletizovala. V roku 2011 bola vystavená časť upomienkových predmetov, ktoré "Columbia" na svojej palube pri poslednej misii niesla a v júni 2015 došlo v múzeu na Kennedyho vesmírnom stredisku k vystaveniu jedného z nájdených dielov raketoplánu. Išlo o rámy okien pilotnej kabíny "Columbie" bez skiel (aj keď časť ich črepov pôvodne ostala vo výplni). V rovnakej miestnosti je vystavená aj troska z raketoplánu "Challenger".
Zoznam misií.
Úplný zoznam misií v programe Space Shuttle absolvovaných s orbiterom "Columbia". Do svojho zničenia vo februári 2003 absolvovala "Columbia" 28 letov, celkovo obehla Zem 4 808-krát a preletela pritom vzdialenosť .

</doc>
<doc id="19455" url="https://sk.wikipedia.org/wiki?curid=19455" title="Columbia (Missouri)">
Columbia (Missouri)

Columbia je mesto v štáte Missouri v USA. Nachádza sa prakticky v strede spojnice medzi St. Louis a Kansas City. Podľa sčítania obyvaleľstva v roku 2000 malo mesto 84 531 obyvateľov. 

</doc>
<doc id="19456" url="https://sk.wikipedia.org/wiki?curid=19456" title="Ján Mikolaj">
Ján Mikolaj

Prof. Ing. Ján Mikolaj, CSc. (* 19. október 1953, Košice) je vysokoškolský pedagóg a politik. V rokoch 2006 - 2010 pôsobil ako minister školstva a podpredseda vlády SR.
Životopis.
Promoval v roku 1977 na Vysokej škole dopravnej v Žiline. V rokoch 1977 až 1983 pracoval ako stavbyvedúci na viacerých dopravných a inžinierskych stavbách. V roku 1983 nastúpil ako odborný asistent na "Katedru Železničného a cestného staviteľstv"a Vysokej školy dopravnej. V roku 1986 obhájil Kandidátsku dizertačnú prácu. Docentom sa stal v roku 1990. V rokoch 1993 až 1995 vykonával funkciu prodekana Stavebnej fakulty.
V roku 1990 absolvoval 9 týždňovú stáž na Nottingham University v Spojenom kráľovstve. V roku 1994 absolvoval dvojtýždňový seminár pre manažérov v Bruseli.
Od roku 1995 až do roku 1998 pracoval vo funkcii generálneho riaditeľa Slovenskej správy ciest. V roku 1998 bol vymenovaný za profesora v odbore "Teória a konštrukcie dopravných stavieb". Od roku 1999 je profesorom na "Katedre cestného staviteľstva a Technológie a manažmentu stavieb" Žilinskej univerzity. V rokoch 2002 až 2006 bol poslancom Národnej rady Slovenskej republiky. Od júla 2006 bol podpredsedom vlády a ministrom školstva SR. V súčasnosti je poslancom Národnej rady Slovenskej republiky a vedúcim "Katedry technológie a manažmentu stavieb" na Žilinskej univerzite.
Je autorom dvoch monografii a 80 vedeckých článkov. V rokoch 1996 až 2006 bol členom výboru pre financovanie a ekonomické hodnotenie C–9, "Svetovej cestnej organizácie AIPCR" a členom "Internal Road Federation". Bol členom niekoľkých vedeckých rád, pracovných skupín akreditačnej komisie, predsedom "Národného komitétu AIPCR". Je predsedom komisie pre habilitačné a inauguračné konanie v odbore "Technológia a manažment stavieb". V rokoch 2006 až 2010 bol predsedom "Rady vlády pre vedu a výskum", poradného orgánu vlády SR.
Od júla 2017 bol neúspešným kandidátom na predsedu Žilinského samosprávneho kraja v krajských voľbách v roku 2017.

</doc>
<doc id="19458" url="https://sk.wikipedia.org/wiki?curid=19458" title="Ján Mikuš">
Ján Mikuš

Ján Mikuš (* 27. október 1951) je slovenský politik, bývalý poslanec Národnej rady Slovenskej republiky.
Ján Mikuš bol zvolený za poslanca NR SR vo volebnom období 2002-2006 za HZDS. V roku 2003 bola strana premenovaná na ĽS-HZDS. Bol členom Výboru NR SR pre životné prostredie a ochranu prírody a Osobitného kontrolného výboru NR SR na kontrolu činnosti Vojenského spravodajstva. 

</doc>
<doc id="19463" url="https://sk.wikipedia.org/wiki?curid=19463" title="Jozef Mikuš">
Jozef Mikuš

Jozef Mikuš (* 18. máj 1960) je bývalý poslanec Národnej rady Slovenskej republiky.
Jozef Mikuš bol zvolený za poslanca NR SR vo volebnom období 2002 – 2006 za SDKÚ. Je členom Mandátového a imunitného výboru NR SR, Výboru NR SR pre financie, rozpočet a menu a Stálej delegácie NR SR do Zhromaždenia Západoeurópskej únie. V roku 2009 kandidoval za koalíciu KDS, KDH, OKS, SaS, SDKÚ-DS na post predsedu Banskobystrického samosprávneho kraja. V druhom kole získal 46,29% hlasov. Jeho súper, Vladimír Maňka získal nadpolovičnú väčšinu a bol zvolený za predsedu.

</doc>
<doc id="19464" url="https://sk.wikipedia.org/wiki?curid=19464" title="Tibor Mikuš">
Tibor Mikuš

Ing. Tibor Mikuš, PhD. (* 22. október 1952, Zeleneč) je bývalý predseda Trnavského samosprávneho kraja, bývalý poslanec Národnej rady Slovenskej republiky, bývalý predseda mimoparlamentnej centristickej politickej strany Nová demokracia a bývalý riaditeľ Slovenských elektrární, viacnásobný česko-slovenský a slovenský majster v karate.
Profesionálna kariéra.
Bol tiež prezidentom Zväzu zamestnávateľov energetiky Slovenska a členom vedeckej rady Fakulta elektrotechniky a informatiky Slovenskej technickej univerzity
Športová kariéra.
Tibor Mikuš je štrnásťnásobný česko-slovenský a slovenský majster v karate. Je tiež trénerom na medzinárodnej scéne a držiteľom titulu majster športu za dosiahnuté úspechy.

</doc>
<doc id="19465" url="https://sk.wikipedia.org/wiki?curid=19465" title="Pavol Minárik">
Pavol Minárik

RNDr. Pavol Minárik (* 25. jún 1957, Bratislava† 10. marec 2018, Bratislava) bol poslancom Národnej rady Slovenskej republiky.
Pavol Minárik bol zvolený za poslanca NR SR vo volebnom období 20022006 za KDH. Bol podpredsedom Výboru NR SR pre financie, rozpočet a predsedom poslaneckého klubu KDH. Vo voľbách v roku 2006 bol opätovne zvolený do národnej rady a bol zvolený za predsedu Výboru NR SR pre kultúru a médiá a člena Výboru pre nezlučiteľnosť funkcií. 21. februára 2008 oznámil Minárik, spoločne s Vladimírom Palkom, Rudolfom Bauerom a Františkom Mikloškom odchod z KDH. Zároveň vystúpil z poslaneckého klubu KDH a zaradil sa medzi nezávislých poslancov a vzdal sa funkcie člena Výboru pre nezlučiteľnosť funkcií. V júni 2008 bol odvolaný z funkcie predsedu Výboru pre kultúru a médiá.
Pavol Minárik sa stal členom prípravného výboru novej politickej strany Konzervatívni demokrati Slovenska, ktorá bola zaregistrovaná na ministerstve vnútra 22. júla 2008.

</doc>
<doc id="19466" url="https://sk.wikipedia.org/wiki?curid=19466" title="Andrej Hajduk">
Andrej Hajduk

Andrej Hajduk (* 24. apríl 1948, Zemplínsky Branč) je bývalým poslancom Národnej rady Slovenskej republiky.
Andrej Hajduk bol poslancom NR SR vo volebnom období 20022006 za KDH. Bol členom
Výboru NR SR pre nezlučiteľnosť funkcií a Výboru NR SR pre pôdohospodárstvo.

</doc>
<doc id="19473" url="https://sk.wikipedia.org/wiki?curid=19473" title="Peter Miššík">
Peter Miššík

JUDr. Peter Miššík (* 19. marec 1958, Nitra) bol poslancom Národnej rady Slovenskej republiky.
Po štúdiu na gymnáziu v Nitre absolvoval v roku 1981 štúdium na Právnickej fakulte Univerzity Komenského v Bratislave. V rokoch 1981 - 90 pôsobil ako právnik Cestných stavieb Nitra, od januára 1990 krajský tajomník, od októbra 1990 ako ústredný tajomník DS, od mája 1991 jej výkonný predseda. V rokoch 1992 - 1998 bol mimo politiky.
Peter Miššík bol zvolený za poslanca NR SR vo volebnom období 2002-2006 za SDKÚ. V danom období bol rovnako ako v nasledujúcom volebnom období v rokoch 2006 - 2010 podpredsedom Ústavnoprávneho výboru NR SR a členom Mandátového a imunitného výboru NR SR, vo voľbách v roku 2010 do NR SR zvolený nebol.

</doc>
<doc id="19484" url="https://sk.wikipedia.org/wiki?curid=19484" title="Karol Mitrík">
Karol Mitrík

Ing. Karol Mitrík (* 23. október 1946, Spišská Nová Ves, Česko-Slovensko) je slovenský politik, bývalý poslanec Národnej rady Slovenskej republiky ako aj bývalý riaditeľ Slovenskej informačnej služby. 20. mája 2015 ho poslanci Národnej rady SR zvolili za predsedu Najvyššieho kontrolného úradu SR.
Komunálna politika.
V období rokov 1990 - 1994 pôsobil ako prednosta mestského úradu a zástupca primátora mesta Spišská Nová Ves. V rokoch 1994 až 2002 bol v tomto meste primátorom za KDH. Karol Mitrík bol poslancom zastupiteľstva Košického samosprávneho kraja vo volebnom období 2001 - 2005. Bol zvolený vo voľbách v roku 2001 ako člen Slovenskej demokratickej a kresťanskej únie za koalíciu SDKÚ, SMER, SMK v okrese Spišská Nová Ves. Vo voľbách do krajského zastupiteľstva v roku 2005 kandidoval za koalíciu SDKÚ, DS, SZS. Získal 1 751 hlasov a skončil na druhom mieste medzi nezvolenými kandidátmi.
Národná rada.
Karol Mitrík patrí medzi zakladajúcich členov SDKÚ a do roku 2006 bol predsedom jej regionálneho zväzu v Košiciach. Vo volebnom období 2002 - 2006 bol za túto stranu zvolený za poslanca NR SR. Bol členom Výboru NR SR pre verejnú správu, Osobitného kontrolného výboru NR SR na kontrolu činnosti SIS a Výboru NR SR na kontrolu použitia informačno-technických prostriedkov. V Bratislave, 24. augusta 2010 bol Mitrík vymenovaný prezidentom Ivanom Gašparovičom do funkcie nového riaditeľa Slovenskej informačnej služby (SIS). Mitrík vo funkcii nahradil Jozefa Magalu (SMER), ktorého Gašparovič vymenoval 27. júla 2006. Z tejto funkcie bol odvolaný 3. mája 2012.
Najvyšší kontrolný úrad.
20. mája 2015 bol Karol Mitrík zvolený za predsedu Najvyššieho kontrolného úradu SR. Návrh podal predseda SDKÚ-DS, Pavol Frešo. Mitrík dostal v tajnej voľbe 82 hlasov. Jeho protikandidátmi boli Henrieta Crkoňová a Maroš Žilinka. Mitrík nahradil v úrade nominanta HZDS, Jána Jasovského, ktorému uplynulo funkčné obdobie v roku 2012, avšak kandidáti v štyroch voľbách nedostali dostatočný počet hlasov.

</doc>
<doc id="19485" url="https://sk.wikipedia.org/wiki?curid=19485" title="Dušan Muňko">
Dušan Muňko

Ing. Dušan Muňko (* 24. september 1944, Hontianske Tesáre) je slovenský politik, od roku 2002 s prestávkami súčasný poslanec Národnej rady Slovenskej republiky za stranu SMER – sociálna demokracia. Zastával tiež úrad štátneho tajomníka na Ministerstve životného prostredia SR a generálneho riaditeľa Sociálnej poisťovne.
Životopis.
Dušan Muňko vyštudoval Strojnícku fakultu SVŠT. Pracoval najskôr v priemysle a od roku 1976 v cestovnom ruchu na vrcholových manažérskych pozíciách. Od roku 1995 do 2002 bol generálnym riaditeľom SATUR, a. s.
Dušan Muňko patrí k zakladajúcim členom strany SMER. Za Smer bol do roku 2020 zvolený za poslanca v šiestich po sebe idúcich obdobiach. Bol poslancom NR SR prvýkrát vo volebnom období 20022006 za stranu SMER, ktorá od 1. januára 2005 pôsobí pod názvom SMER – sociálna demokracia, bol členom Výboru NR SR pre pôdohospodárstvo. V nasledovnom volebnom období 20062010 si poslanecký mandát neuplatňoval, v auguste 2006 bol vymenovaný do funkcie štátneho tajomníka Ministerstva životného prostredia SR; úrad zastával do augusta 2008, keď bol vymenovaný za generálneho riaditeľa Sociálnej poisťovne. Z pozície riaditeľa ho v roku 2010 na návrh Jozefa Mihála odvolala vláda Ivety Radičovej, v roku 2012 však súd rozhodol, že tento krok bol protiprávny, a Muňko zastával post riaditeľa poisťovne opäť v rokoch 2012 – 2016. V minulosti bol Dušan Muňko členom predsedníctva strany SMER – sociálna demokracia a podpredsedom tieňovej vlády SMERu pre strategický rozvoj a informačné technológie. 
Vo volebnom období 20102012 bol členom výboru NR SR pre sociálne veci. 
Po voľbách v roku 2020 bol opätovne zvolený do funkcie poslanca Národnej rady SR, pôsobí ako člen Výboru NR SR pre financie a rozpočet.
V októbri 2024, vystúpil z poslaneckého klubu SMER–SD a vstúpil do poslaneckého klubu SNS z "formálno-právnych dôvodov" formou "hosťovania", aby došlo ku zachovaniu poslaneckého klubu tejto strany potom, čo ho opustili Rudolf Huliak, Pavol Ľupták a Ivan Ševčík. Zostal však členom strany SMER–SD.
Kontroverzie.
Vzťah s ŠtB.
V registračných protokoloch zväzkov Štátnej bezpečnosti figuruje od roku 1979 ako agent ŠtB osoba s menom „Dušan Muňka“, krycím menom „Slávik“ a dátumom narodenia 24. septembra 1944. Podľa informácií zo spisu, ktorý ŠtB na Muňka viedla, „bol nápomocný pri príprave a realizácii preventívnovýchovných opatrení uskutočňovaných so zamestnancami i externými sprievodcami CK Slovakoturist“.
Chov papagájov.
Muňko bol v roku 2002 podozrivý z nelegálnej držby ohrozených papagájov. Pri domovej prehliadke v roku 2002 vyšetrovatelia zistili, že chová chránené tropické papagáje, vrátane vzácnych a ohrozených druhov amazoňana pestrého. Celkovo mal Muňko mať až 62 chránených dru­hov za vyše milióna slovenských korún. Muňko nevedel vydokladovať, ako a za čo si papagáje zadovážil.

</doc>
<doc id="19486" url="https://sk.wikipedia.org/wiki?curid=19486" title="Peter Muránsky">
Peter Muránsky

Peter Muránsky (* 26. jún 1973, Banská Bystrica) je bývalý poslanec Národnej rady Slovenskej republiky.
Peter Muránsky bol zvolený za poslanca NR SR vo volebnom období 20022006 za KDH. Počas svojho mandátu bol podpredsedom Výboru NR SR pre životné prostredie a ochranu prírody, členom Osobitného kontrolného výboru NR SR na kontrolu činnosti SIS a Stálej delegácie NR SR do Parlamentného zhromaždenia Organizácie pre bezpečnosť a spoluprácu v Európe.
Vo voľbách do NRSR v marci 2012 úspešne kandidoval na 13. mieste kandidátky KDH.

</doc>
<doc id="19487" url="https://sk.wikipedia.org/wiki?curid=19487" title="Milan Murgaš">
Milan Murgaš

Doc. Ing. Milan Murgaš, CSc. (* 10. júl 1951, Banská Bystrica) je slovenský vysokoškolský pedagóg, politik, predseda Banskobystrického samosprávneho kraja v rokoch 2005 - 2009.
Životopis.
Študoval na SPŠ elektrotechnickej v Tvrdošíne (1966-1970), v roku 1975 absolvoval Národohospodársku fakultu Vysokej školy ekonomickej v Bratislave, kde následne pôsobil (1975-1999). V roku 1982 získal titul kandidát vied a v roku 1985 docent. Od absolvovania školy až do roku 1990 pôsobil v rôznych funkciách, naposledy ako dekan na VŠE v Bratislave. V roku 1991 študoval ekonómiu zdravotníctva v Svetovej zdravotníckej organizácii. Od roku 1990 do 1993 bol riaditeľom Rehabilitačného liečebného ústavu Kováčová a v rokoch 1993 až 1996 podnikal. Od roku 1995 pôsobí na Univerzite Mateja Bela v Banskej Bystrici, najskôr ako vedúci katedry verejnej ekonomiky Ekonomickej fakulty, neskôr prorektor pre rozvoj a od roku 2000 ako rektor. Je predsedom Vedeckej rady UMB v Banskej Bystrici, členom Vedeckej rady Žilinskej univerzity, Vedeckej rady Technickej univerzity vo Zvolene, členom komisie Ministerstva školstva pre tvorbu koncepcie vysokých škôl. Publikoval štúdie, odborné práce, populárnovedecké práce v domácich aj zahraničných časopisoch a zborníkoch.
Milan Murgaš sa stal členom strany SMER v roku 2001. Určitý čas pôsobil vo funkcii podpredsedu tejto strany pre ekonomiku. Bol zvolený za poslanca NR SR vo volebnom období 2002-2006 za SMER, ktorý od 1. januára 2005 pôsobí pod názvom SMER - sociálna demokracia. Bol členom Výboru NR SR pre financie, rozpočet a menu a Stálej delegácie NR SR do Zhromaždenia Západoeurópskej únie.
V decembri 2005 bol ako kandidát koalície SMER-SD, SNS, HZD, KDH, SZS zvolený za predsedu Banskobystrického samosprávneho kraja.

</doc>
<doc id="19488" url="https://sk.wikipedia.org/wiki?curid=19488" title="Ľudmila Mušková">
Ľudmila Mušková

Ľudmila Mušková (* 7. január 1949) je bývalá poslankyňa Národnej rady Slovenskej republiky.
Ľudmila Mušková bola zvolená za poslankyňu NR SR vo volebnom období 2002 – 2006 za HZDS. V roku 2003 sa strana premenovala na ĽS-HZDS. Je členkou Výboru NR SR pre vzdelanie, vedu, šport a mládež, kultúru a médiá.

</doc>
<doc id="19489" url="https://sk.wikipedia.org/wiki?curid=19489" title="László Nagy (politik)">
László Nagy (politik)

PhDr. László A. Nagy (* 10. august 1948, Bodiná) je bývalý podpredseda Slovenskej národnej rady a bývalý poslanec SNR a Národnej rady Slovenskej republiky. Bol dlhoročným predsedom Výboru NR SR pre menšiny a ľudské práva, taktiež bol splnomocnenec vlády SR pre národnostné menšiny. Patrí k maďarskej národnostnej menšine na Slovensku.
Životopis.
Počas troch parlamentných cyklov (1998-2009) bol predsedom výboru pre ľudské práva NR SR. Odborné prednášky o ľudských a menšinových právach na viacerých medzinárodných a domácich fórach a seminároch. Aktívne spolupracuje s kubánskou a bieloruskou opozíciou, slovenskými ľudskoprávnymi menšinovými občianskymi združeniami a lídrami rôznych menšín na Slovensku.
Vo voľbách do NR SR v marci 2012 kandidoval na kandidátke MOST-HÍD na 12. mieste. Do parlamentu sa nedostal, strana ho však nominovala na post splnomocnenca vlády pre národnostné menšiny, kde zotrval do roku 2013.

</doc>
<doc id="19490" url="https://sk.wikipedia.org/wiki?curid=19490" title="Ľubica Navrátilová">
Ľubica Navrátilová

Ľubica Navrátilová (rod. Gorejová; * 17. február 1946) je slovenská matematička a politička, v rokoch 20022006 poslankyňa Národnej rady SR za SDKÚ.
V roku 1969 absolvovala štúdium matematiky na Prírodovedeckej fakulte Univerzity Komenského v Bratislave. Do roku 1998 pracovala v oblasti projektovania informačných systémov (Ústav aplikovanej kybernetiky, neskôr Národné centrum pre informatiku), následne pôsobila ako prednostka Okresného úradu Bratislava IV.
Vo voľbách v roku 2002 bola zvolená za poslankyňu Národnej rady SR pre volebné obdobie 20022006 za SDKÚ. V priebehu volebného obdobia z SDKÚ vystúpila a patrila medzi zakladateľov novej politickej strany Slobodné fórum. Bola členkou Výboru NR SR pre sociálne veci a bývanie.
Neskôr pracovala ako poradkyňa asociácie DSS a poradkyňa premiérky Ivety Radičovej pre sociálne veci.

</doc>
<doc id="19493" url="https://sk.wikipedia.org/wiki?curid=19493" title="Henry Ford">
Henry Ford

Henry Ford (* 30. júl 1863, Springwells Township, Michigan, USA – † 7. apríl 1947, Dearborn, Michigan) bol americký vynálezca a podnikateľ, priekopník automobilového priemyslu.
Život.
Narodil sa v rodine farmára ako jedno zo šiestich detí Mary a Williama Fordovcov. Vyrastal na rodinnej farme v Greenfielde v štáte Michigan. Vďaka tomu sa Ford skoro zoznámil s tvrdou manuálnou prácou. Už od svojich desiatich rokov bol fascinovaný technikou. V dvanástich videl lokomotívu, čo zmenilo jeho život. Bolo to prvé vozidlo bez zvieracieho ťahu, aké kedy videl. V šestnástich rokoch odišiel do neďalekého Detroitu, aby sa vyučil za zámočníckeho učňa. Pracoval v "Drydock Engine Works" v dielni na parné stroje. Než sa Henry Ford stal strojníkom, musel viac ako tri roky pracovať nevýnosne ako učeň. Po vyučení sa vrátil na otcovu farmu, kde sa venoval opravám parných strojov. Už vtedy ale vedel, že jeho osud leží inde. Nejaký čas myslel na využitie pary, ale po čase si uvedomil, že je táto cesta slepá. Čítaním vedeckých časopisov sa dozvedel o stroji nazývanom Otto (tichom plynovom motore). Odborníci sa zhodovali na jednom, že benzín nikdy nenahradí paru pri pohone motora. Henry Ford sa nevzdal a stále viac času a síl venoval vývoju strojov, ktorým patrila budúcnosť – benzínovým motorom. Ford sa od svojej práce nenechal odviesť napriek naliehaniu svojho otca a prísľubu pôdy, ak sa vzdá prekliatych strojov. V roku 1888 sa oženil s Clarou Bryant, s ktorou mal jediného syna.
V roku 1891 sa zamestnal v Edison Illuminating Company ako inžinier a po druhý raz opustil rodinnú farmu. Čoskoro sa stal hlavným inžinierom a mohol sa naplno pustiť do svojich experimentov. Každý večer po návrate z továrne domov trávil hodiny prácou na benzínovom motore. Úsilie a vytrvalosť neboli márne. V roku 1896 zostrojil svoje prvé samohybné vozidlo podobné bicyklu, zvané Quadricycle. Povzbudený svojim úspechom založil spolu s ďalšími investormi v roku 1899 Detroit Automobile Company. Chcel dokázať nesprávnosť tvrdenia, že automobil je hračka bohatých. Žiadny obchodník v Detroite by nebol investoval do tak riskantného podniku. Ľudia obvykle prijímajú nový výrobok váhavo, zvlášť keď je nahraditeľný. Spoločnosť Detroit Automobile Company však nikdy nepredala viac ako šesť alebo sedem automobilov ročne. Záujem spoločníkov bol vyrábať automobily na zákazku, čo bolo v rozpore s Fordovou predstavou automobilu pre širokú verejnosť. Tieto rozpory narastali. Časom nechal ale svoju firmu zbankrotovať, lebo bol presvedčený, že jeho autá môžu byť ešte lepšie a je predčasné začínať s masovou výrobou. Ďalší pokus prišiel v roku 1901 s firmou Henry Ford Company. Vývoj postupoval dobre, ale čoskoro prišiel konflikt s investormi, ktorí namiesto Fordovej vízie lacného auta pre všetkých presadzovali luxusné modely. Neostávalo mu nič iné ako podnik opustiť, ten však nezbankrotoval, ale premenil sa na značku luxusných automobilov Cadillac Automobile Company.
Do tretice založil Ford Motor Company, kde základné imanie bolo 28 000 dolárov a bolo vyzbierané od radových občanov. S touto spoločnosťou si naplnil svoju víziu do poslednej bodky. The Ford Motor Company začala vyrábať automobily v továrni na Mack Avenue v Detroite. Bol prvý, ktorý začal vyrábať autá na montážnej linke, čo umožňovalo masovú produkciu cenovo výhodných automobilov. Týmto ľudovým automobilom bol legendárny Ford T, ktorého sa od roku 1908 do roku 1927 vyrobilo a predalo neuveriteľných 15 007 034 kusov. Nástupca tohto legendárneho modelu, ktorý niesol označenie Ford A dosiahol taktiež úctyhodných 4 000 000 predaných kusov. Tento úspech znamenal nielen revolúciu v priemysle, ale tak veľký vplyv na modernú kultúru, že mnohí teoretici nazývajú toto obdobie ekonomickej a sociálnej histórie ako „Fordizmus“. 
Henry Ford patrí nielen k podnikateľským veličinám, ale aj k technicky a organizačne nadaným ľuďom. Na svojom konte má 161 patentov. Jeho snaha o produkciu pri vynaložení čo najmenších nákladov viedla nielen k vynálezom rôznych technických vymožeností, ale tiež k objavu faktu, že spokojný zamestnanec toho urobí viac ako traja nespokojní. Bol dobrým známym vtedajších boháčov a obchodníkov v USA, napríklad Firestone, Edison, Rockefeller a ďalší. O čo bol Ford úspešnejší v profesionálnom živote, o to bol neúspešnejší v súkromnom živote. Celý svoj život venoval iba autám.
Qadricycle:
Prvé samohybné vozidlo podobné bicyklu. Vážil , mal štyri kolesá a iba dva prevodové stupne. Qadricycle nemal spiatočku a jazdil rýchlosťou /h.
Model T:
Do predaja sa dostal presne prvého septembra 1908. Išlo o prvý sériovo vyrábaný automobil zostavený zo štandardizovaných súčiastok. Model T bol poháňaný štvorvalcom s výkonom 15 kW (20 koní), dokázal ísť rýchlosťou /h, vážil a mal spotrebu 13 až 22 l na . Len necelých 5 rokov od uvedenia na trh bol výrobný proces natoľko mechanizovaný, že výroba jedného vozu trvala len 93 minút. Pôvodná cena modelu bola 600 dolárov, za necelých osem rokov sa vďaka obľube a rýchlej výrobe znížila až na 360 dolárov. 
Antisemitizmus a Dearborn Independent.
Ford využil svoje postavenie a bohatstvo na šírenie konšpiračných teórií a zvlášť nenávisti voči Židom. Bol vlastníkom vplyvných novín The Dearborn Independent, ktoré šírili antisemitské myšlienky medzi americkými čitateľmi.

</doc>
<doc id="19496" url="https://sk.wikipedia.org/wiki?curid=19496" title="God Save the King">
God Save the King

God Save the King (ak je vládnucím monarchom kráľovná, pieseň sa nazýva "God Save the Queen)" je štátna hymna Spojeného kráľovstva. Prvýkrát bola zverejnená v roku 1745 v Londýne.
Text.
1. God save our gracious King ,
Long live our noble King,
God save the King!Send him victorious,
Happy and glorious,
Long to reign over us;
God save the King!
2. O Lord our God arise,
Scatter his enemies
And make them fall;
Confound their politics,
Frustrate their knavish tricks,
On Thee our hopes we fix,
God save us all!
3. Thy choicest gifts in store
On his be pleased to pour;
Long may he reign;
May he defend our laws,
And ever give us cause
To sing with heart and voice,
God save the King!
4. Not in this land alone,
But be God's mercies known,
From shore to shore!
Lord make the nations see,
That men should brothers be,
And form one family,
The wide world over.
5. From every latent foe,
From the assassins blow,
God save the King!
O'er his thine arm extend,
For Britain's sake defend,
Our mother, prince, and friend,
God save the King!
6. Lord grant that Marshal Wade
May by thy mighty aid
Victory bring.
May he sedition hush,
And like a torrent rush,
Rebellious Scots to crush.
God save the King!

</doc>
<doc id="19498" url="https://sk.wikipedia.org/wiki?curid=19498" title="Epos">
Epos

Epos alebo epopeja je rozmerná epická veršovaná skladba so širokým záberom deja a udalostí o hrdinských činoch legendárnych hrdinov prípadne bohov. Čerpá námet zo života spoločnosti, umelecky stvárňuje najzákladnejšie problémy doby, epický dej je často prerušovaný opisom duševných stavov zobrazovaných hrdinov, opismi prírody a rozsiahlymi úvahami autora.
Najznámejšie sú starogrécke eposy, z nich najmä Homérove básne Ilias a Odysea.
Epos má svoju záväznú kompozíciu
1. propozícia(krátke naznačenie deja)
2. invokácia (vzývanie múz alebo bohov)
3. enumerácia čiže predstavovanie bojovníkov, resp. postáv
4. opis boja, predovšetkým opis hlavnej bitky
5. deus ex machina, čiže zásah bohov do deja
6. ovplyvnenie udalostí zázračnými (mýtickými) prvkami bez zásahu bohov
7. epizódy čiže opis vedľajších udalostí;
8. peronácia (záver, zakončenie príbehu s dôrazom na poučenie)

</doc>
<doc id="19499" url="https://sk.wikipedia.org/wiki?curid=19499" title="Trojný bod">
Trojný bod

Trojný bod ("zast." trojitý bod) látky je hodnota teploty a tlaku vo fázovom diagrame, pri ktorom súčasne existujú všetky tri skupenstvá tejto látky (plynné, kvapalné a pevné) za termodynamickej rovnováhy.
Trojný bod vody sa používa na definíciu kelvina, jednotky SI termodynamickej teploty. Voda tento stav dosiahne pri teplote 0,01 °C a tlaku 611,73 Pa.

</doc>
<doc id="19500" url="https://sk.wikipedia.org/wiki?curid=19500" title="Viliam Novotný">
Viliam Novotný

MUDr. Viliam Novotný (* 13. marec 1973, Košice) je slovenský lekár – neurochirurg a politik. Momentálne pôsobí ako predseda mimoparlamentnej politickej strany ŠANCA.
Počas celého pôsobenia v politike sa zameriava najmä na zdravotnícku politiku, sociálne otázky a regionálne problémy. Spolupodielal sa na spustení dôležitých reforiem zdravotníckeho systému na Slovensku už v období reforiem 20022006, keď bol podpredsedom Výboru NR SR pre zdravotníctvo. Od roku 2006 (do júna 2012) už ako člen Výboru NR SR pre zdravotníctvo predsedal a podieľal sa z pozície poradcu premiérky SR Ivety Radičovej pre zdravotníctvo na príprave ďalších reforiem. V krátkom volebnom období prispel k formovaniu liekovej reformy.
V novembri 2014 sa vzdal členstva v SDKÚ-DS, potom ako sa mu nepodarilo presadiť úpravu stanov a reštartovať niekdajšieho lídra ekonomických a spoločenských reforiem na Slovensku.
Viliam Novotný vyštudoval Lekársku fakultu Univerzity Pavla Jozefa Šafárika v Košiciach, je ženatý a má 3 deti.
Politická činnosť.
Viliam Novotný sa stal poslancom NR SR za SDKÚ 15. októbra 2002 ako náhradník za Mikuláša Dzurindu, ktorý svoj poslanecký mandát neuplatnil. Odvtedy nepretržite pôsobí ako poslanec národného parlamentu za SDKÚ-DS. Od roku 2002 bol poradcom predsedu vlády Mikuláša Dzurindu pre zdravotníctvo. Po voľbách v roku 2006 sa stal predsedom výboru NR SR pre zdravotníctvo. Túto funkciu vykonával aj za vlády Ivety Radičovej v rokoch 20122012. Okrem toho bol aj poradcom predsedníčky vlády SR v tomto období. V roku 2012 na kongrese 19.5. 2012 neúspešne kandidoval na predsedu SDKÚ-DS a stal sa jej podpredsedom.

</doc>
<doc id="19502" url="https://sk.wikipedia.org/wiki?curid=19502" title="Karol Ondriaš">
Karol Ondriaš

RNDr. Karol Ondriaš, DrSc. (* 30. marec 1952, Žitavany) je bývalý poslanec Národnej rady Slovenskej republiky.
Profesionálna kariéra.
V rokoch 1958 až 1967 navštevoval ZDŠ v Zlatých Moravciach. Po skončení základnej školy sa učil za drevorubača na Lesníckom odbornom učilišti vo Veličnej v okrese Dolný Kubín. V roku 1968 nastúpil na Strednú lesnícku technickú školu v Liptovskom Hrádku. Štúdium ukončil maturitou. Na Prírodovedeckej fakulte Univerzity Komenského v Bratislave v rokoch 1972 až 1977 študoval odbor fyzika, špecializáciu biofyzika. V roku 1984 vykonal rigoróznu skúšku a bol mu udelený titul RNDr. O rok neskôr, 24. apríla 1985 obhájil kandidátsku dizertačnú prácu na tému „Biofyzikálna analýza membránových účinkov lokálnych anestetík“ a získal vedeckú hodnosť kandidát vied (CSc.). 19. októbra 1998 na Univerzite Komenského získal vedeckú hodnosť „doktor fyzikálno-matematických vied“ (DrSc.) za tému doktorskej dizertačnej práce „Antioxidačné vlastnosti niektorých farmakologicky aktívnych látok“.
Politická kariéra.
Karol Ondriaš bol zvolený za poslanca NR SR vo volebnom období 20022006 za KSS. Bol členom Výboru NR SR pre životné prostredie a ochranu prírody a Výboru NR SR pre európske záležitosti. V rokoch 20022006 bol podpredsedom KSS. Po dvojročnom pôsobení ako radového člena strany bol v roku 2008 opätovne zvolený za člena Ústredného výboru KSS. Kandidát vo voľbách do Európskeho parlamentu dňa 6. júna 2009.

</doc>
<doc id="19505" url="https://sk.wikipedia.org/wiki?curid=19505" title="Branislav Opaterný">
Branislav Opaterný

RNDr. Branislav Opaterný (* 4. máj 1963) bol poslancom Národnej rady Slovenskej republiky a podpredsedom Slobodného fóra.
Životopis.
V roku 1976-1980 študoval na Gymnáziu v Leviciach, 1980-1985 na Matematicko-fyzikálnej fakulte UK v Bratislave (odbor jadrová fyzika), 1987 RNDr. V roku 1985-1987 pôsobil ako asistent na Katedre jadrovej fyziky na MFF UK v Bratislave, 1987-1990 programátor Agrodat, š.p. Opava, 1990-1991 programátor v slobodnom povolaní, 1991-1992 konzultant Andersen Consulting Praha, 1993 konzultant ekonomických informačných systémov Comsoft, GmbH Norimberg (Nemecko), SAP Waldorf (Nemecko), 1994-1998 implementácia informačných systémov SAP pre viaceré významné podniky, konateľ ABV s.r.o Bratislava, 1994-1997, spolumajiteľ ABV v.o.s. Praha, 1998-2000, konateľ Coral s.r.o Bratislava.
Bol zvolený za poslanca NR SR vo volebnom období 2002-2006 za Alianciu nového občana (ANO). Od 2002 do 2003 štátny tajomník na Ministerstve dopravy, pôšt a telekomunikácií za stranu ANO, v priebehu volebného obdobia z ANO vystúpil a podieľal sa na založení novej politickej strany Slobodné fórum a stal sa jej podpredsedom. Do roku 2006 bol poslancom NR SR, členom Výboru NR SR pre hospodárstvo, privatizáciu a podnikanie. Spoluautor Nemecko-českého ekonomického slovníka.

</doc>
<doc id="19506" url="https://sk.wikipedia.org/wiki?curid=19506" title="Peter Oremus (politik)">
Peter Oremus (politik)

Ing. Peter Oremus (* 2. júl 1950, Šurany – † 4. marec 2006, tamže) bol slovenský manažér v energetike a politik, poslanec Národnej rady Slovenskej republiky a Nitrianskeho samosprávneho kraja.
Životopis.
Peter Oremus sa narodil 2. júla 1950 v Šuranoch. Vyštudoval Vysokú školu poľnohospodársku v Nitre a postgraduálne v trojročnom štúdiu tiež Vysokú školu ekonomickú v Bratislave. Pracoval v priemysle ako projektant, investičný pracovník, vedúci odboru. V rokoch 1975 až 1977 pracoval ako projektant, ďalšie tri roky pôsobil ako investičný pracovník. V období rokov 1981 až 1985 bol vedúcim odboru technickej obsluhy výroby ELITEX. Odtiaľ odišiel do Naftového a plynárenského priemyslu Nitra, kde pracoval v rokoch 1985-1989 ako zástupca riaditeľa. V rokoch 1989-1999 bol riaditeľom SPP, odštepný závod Nitra. Následne v rokoch 1999-2004 pôsobil ako zástupca pre nové výroby v Nitrianskych strojárňach.
V roku 1991 bol jedným z kandidátov na post generálneho riaditeľa SPP. Pre názorové nezhody s vtedajším ministrom hospodárstva na privatizáciu SPP však tento post neprijal. Od roku 1991 do roku 1996 bol predsedom Zväzu zamestnávateľov naftového a plynárenského priemyslu. Od roku 1995 do roku 1997 bol členom poradného orgánu Hospodárskej rady vlády pre otázky energetiky. 
V marci 2002 ho vtedajší predseda vlády SR, Mikuláš Dzurinda, označil za "plynárenskú loby Roberta Fica", ktorá bojuje proti privatizácii SPP.
Politická kariéra.
Peter Oremus bol až do svojej smrti predsedom krajskej organizácie strany SMER – sociálna demokracia v Nitrianskom kraji a členom predsedníctva strany. V parlamentných voľbách v roku 2002 kandidoval za stranu SMER, do parlamentu sa však najprv nedostal. V júli 2004 však nastúpil ako poslanec do NR SR na zaniknutý mandát poslankyne Moniky Beňovej, ktorá bola za SMER – tretiu cestu zvolená do Európskeho parlamentu. Bol členom Výboru NR SR pre životné prostredie a ochranu prírody.
Od roku 2001 až do svojej smrti bol tiež členom zastupiteľstva Nitrianskeho samosprávneho kraja. V roku 2001 kandidoval s podporou strán HZDS, SMER, Stred, SDĽ a SOP. V roku 2005 bol zvolený s podporou strán SMER-SD, SNS, ĽS-HZDS a KDH. Po jeho smrti na jeho mandát nastúpila Eva Antošová.
Úmrtie.
Peter Oremus zomrel 4. marca 2006 na srdcový infarkt.

</doc>
<doc id="19507" url="https://sk.wikipedia.org/wiki?curid=19507" title="István Pásztor">
István Pásztor

István Pásztor (* 16. marec 1957, Šahy) je bývalým poslancom Národnej rady Slovenskej republiky.
Komunálna politika.
István Pásztor bol vo voľbách v roku 2001 ako člen Strany maďarskej koalície zvolený za koalíciu SDKÚ, SMER, SMK za poslanca zastupiteľstva Košického samosprávneho kraja v okrese Trebišov. V roku 2002 sa poslaneckého mandátu vzdal.
Národná rada.
István Pásztor nastúpil 5. novembra 2002 ako náhradník na neuplatňovaný mandát poslanca Lászlóa Szigetiho vo volebnom období 2002-2006 za SMK-MKP. Bol členom Výboru NR SR pre obranu a bezpečnosť a Výboru NR SR pre verejnú správu. 

</doc>
<doc id="19508" url="https://sk.wikipedia.org/wiki?curid=19508" title="Pavol Paška">
Pavol Paška

Mgr. Pavol Paška (* 23. február 1958, Košice – † 6. apríl 2018 Košice) bol slovenský politik. Bol podpredsedom strany SMER – sociálna demokracia a bývalý predseda Národnej rady Slovenskej republiky (20062010, 20122014).
Život.
Pavol Paška absolvoval v roku 1985 Filozofickú fakultu Univerzity Komenského v Bratislave, študijná kombinácia marxisticko-leninská filozofia, v kombinácii s marxisticko-leninskou estetikou. Zároveň pôsobil ako predseda fakultného výboru SZM, čo bola predĺžená ruka komunistickej strany. V rokoch 19781980 pracoval v Zdroji, š.p. Košice, v období 19851986 v Krajskom osvetovom stredisku v Košiciach, v rokoch 19891990 na Obvodnom národnom výbore – ObKS KE II, KVP a v rokoch 19901992 na Miestnom úrade KVP, Košice. Od roku 1992 bol súkromným podnikateľom. 6. apríla 2018 zomrel v aute na parkovisku v areáli košickej Železničnej nemocnice s poliklinikou na následky infarktu.
Politická činnosť.
Pavol Paška bol podpredsedom strany SMER - sociálna demokracia a členom jej predsedníctva. Bol zvolený za poslanca NR SR vo volebnom období 20062010 za SMER, ktorý od 1. januára 2005 pôsobí pod názvom SMER - sociálna demokracia. 
Vo volebnom období 20022006 bol predsedom Zahraničného výboru NR SR a členom Výboru NR SR pre zdravotníctvo a Osobitného kontrolného výbor NR SR na kontrolu činnosti SIS.
V januári 2014 Paška navrhol, aby sa úrad verejného ochrancu práv presťahoval z Bratislavy do Košíc. Podľa Pašku by ombudsmanka mala „sídliť bližšie k problematickým oblastiam“. Jana Dubovcová presun považuje za „trest a výstrah[u] verejnému ochrancovi práv za aktivity, ktoré vykonáva“ a upozornila aj na veľké náklady sťahovania.
V novembri 2014 bolo jeho meno spájané s kauzou predraženého CT prístroja v nemocnici v Piešťanoch. Pod tlakom verejnej mienky a viacerých protestoch oznámil v noci z 15. na 16. novembra, že odstúpi z funkcie predsedu NR SR. 
25. novembra 2014 ho vo funkcii predsedu NR SR nahradil Peter Pellegrini, za ktorého v tajnej voľbe hlasovalo 120 poslancov parlamentu.

</doc>
<doc id="19509" url="https://sk.wikipedia.org/wiki?curid=19509" title="Stębark">
Stębark

Stębark () je poľská dedina ležiaca v Varmsko-mazurskom vojvodstve v Powiate ostródzkom v gmine Grunwald. V minulosti obec Stębark patrila k Východnému Prusku.
História.
Dedina Stębark je spolu so susedným Grunwaldom známa dvoma bitkami:
Bitka pri Grunwalde (1410).
Prvou bola "bitka pri Grunwalde", jedna z najväčších rytierskych bitiek stredoveku, ktorá sa v nemecky hovoriacich krajinách nazýva "bitka pri Tannebergu" - čiže Stębarku. Dňa 15. júla 1410 bol v bitke Rád nemeckých rytierov pod velením veľmajstra Ulricha von Jungingen porazený poľsko-litovskými vojskami pod velením poľského kráľa Vladislava II. Jagela a veľkého litovského kniežaťa Vytautasa. Dôsledkom bitky bol úpadok Rádu nemeckých rytierov a strata časti ich územia.
Bitka pri Tannenbergu (1914).
Na začiatku prvej svetovej vojny (26. - 31. augusta 1914) v "bitke pri Tannenbergu" zvíťazila 8. nemecká cisárska armáda pod velením generálplukovníka Paula von Hindenburga a generála Ericha Ludendorffa nad druhou ruskou Narevskou armádou pod velením generálplukovníka Alexandra Vasilieviča Samsonova. Nemecká armáda dosiahla víťazstvo nad silnejšou ruskou armádou (191 000 ruských vojakov proti 153 000 nemeckým vojakom) vďaka vynikajúcim strategickým schopnostiam svojho velenia. V obkľučujúcej operácii, ktorá Rusov zaskočila, zajali Nemci 93 000 vojakov. Dôsledkom bolo vyhnanie ruských vojsk z Východného Pruska, obrat situácie na východnom fronte v prospech centrálnych mocností a získanie osobnej prestíže generálov Paula von Hindenburga a Ericha Ludendorffa, ktorých po bitke nazvali hrdinovia od Tannenbergu.

</doc>
<doc id="19510" url="https://sk.wikipedia.org/wiki?curid=19510" title="Ján Pataky">
Ján Pataky

Ján Pataky (* 8. jún 1955) je poslancom Národnej rady Slovenskej republiky.
Komunálna politika.
Ján Pataky bol zvolený vo volebnom období 2001-2005 za poslanca Prešovského samosprávneho kraja v okrese Bardejov za Slovenskú demokratickú a kresťanskú úniu (SDKÚ).
Národná rada.
Ján Pataky sa stal poslancom NR SR za SDKÚ 15. októbra 2002 ako náhradník za Ivana Mikloša, ktorý svoj poslanecký mandát neuplatnil, neskôr na zaniknutý mandát poslanca Milana Gaľu. Je členom Mandátového a imunitného výboru NR SR, Osobitného kontrolného výboru NR SR na kontrolu činnosti NBÚ a Výboru NR SR pre obranu a bezpečnosť. 

</doc>
<doc id="19512" url="https://sk.wikipedia.org/wiki?curid=19512" title="Vladimír Pavelka (slovenský politik)">
Vladimír Pavelka (slovenský politik)

Vladimír Pavelka (* 13. október 1959) je bývalý poslanec Národnej rady Slovenskej republiky.
Vladimír Pavelka nastúpil ako náhradník na zaniknutý mandát poslanca Jána Jasovského vo volebnom období 2002-2006 za ĽS-HZDS. Od roku 2006 bol vedúcim služobného úradu Ministerstva pôdohospodárstva SR. Bol predsedom krajského predstavenstva ĽS-HZDS v Žiline.

</doc>
<doc id="19515" url="https://sk.wikipedia.org/wiki?curid=19515" title="Igor Pinkava">
Igor Pinkava

Igor Pinkava (* 31. január 1957) je bývalý poslanec Národnej rady Slovenskej republiky.
Igor Pinkava bol zvolený za poslanca NR SR vo volebnom období 2002 – 2006 za HZDS. V roku 2003 bola strana premenovaná na ĽS-HZDS. Ešte predtým, začiatkom roku 2003, bol Igor Pinkava v skupine 11 poslancov pod vedením Vojtecha Tkáča, ktorí vystúpili z HZDS a založili novú politickú stranu Ľudová únia. Igor Pinkava je členom Výboru NR SR pre verejnú správu.

</doc>
<doc id="19516" url="https://sk.wikipedia.org/wiki?curid=19516" title="Zuzana Plháková">
Zuzana Plháková

Zuzana Kondrlíková-Plháková (* 14. apríl 1976) je bývalá poslankyňa Národnej rady Slovenskej republiky.
Zuzana Plháková bola zvolená za poslanca NR SR vo volebnom období 20022006 za SDKÚ. Bola členkou Výboru NR SR pre 
ľudské práva, národnosti a postavenie žien a Osobitného kontrolného výboru NR SR na kontrolu činnosti Vojenského spravodajstva. V roku 2006 vystúpila zo strany SDKÚ.

</doc>
<doc id="19517" url="https://sk.wikipedia.org/wiki?curid=19517" title="The Star-Spangled Banner">
The Star-Spangled Banner

The Star-Spangled Banner () je štátna hymna Spojených štátov amerických. Text napísal Francis Scott Key a hudbu zložil John Stafford Smith.
História.
Text napísal právnik a amatérsky básnik Francis Scott Key, potom, čo bol počas britsko-americkej vojny (vojna roku 1812) v noci z 13. na 14. septembra 1814 svedkom, ako posádka americkej pevnosti Fort Mchenry v Baltimore úspešne vzdoruje ťažkému ostreľovaniu z mora.
Keyova báseň "The Defence of Fort McHenry" ("Obrana pevnosti McHenry") bola prvýkrát vytlačená 17. septembra a o tri dni neskôr znovu, už pod aktuálnym titulom a ako pieseň na melódiu anglickej anakreontskej piesne "To Anacreon in Heaven" od Johna Stafforda Smitha. Hymnou Spojených štátov amerických sa stala rozhodnutím Kongresu dňa 3. marca 1931.
Text.
Ako hymna sa obvykle hrá iba prvá sloha.
Po anglicky.
The Star-Spangled Banner 

</doc>
<doc id="19518" url="https://sk.wikipedia.org/wiki?curid=19518" title="Massachusetts">
Massachusetts

Massachusetts [čítaj: "Mesečusits"], oficiálne Commonwealth of Massachusets, je štát na severovýchode Spojených štátov amerických. Je súčasťou regiónu Nové Anglicko a hraničí na východe s Atlantickým oceánom a Mainským zálivom, na juhu so štátmi Connecticut a Rhode Island, na severe so štátmi New Hampshire a Vermont, a na západe so štátom New York. Rozlohou je šiestym najmenším štátom, avšak s viac ako siedmimi miliónmi obyvateľmi je najobývanejším štátom v regióne Nové Anglicko, 15. najobývanejším v Spojených štátoch amerických a tretí podľa hustoty zaľudnenia po New Jersey a Rhode Island. Hlavným a najobývanejším mestom štátu, tak ako aj jeho kultúrnym a finančným centrom, je Boston. Nachádza sa v ňom mestské jadro Veľký Boston, najväčšia metropolitná oblasť v Novom Anglicku a regióne, ktoré má hlboký vplyv na americkú históriu, akademickú obec a výskumnú ekonomiku. Massachusetts, pôvodne závislý od poľnohospodárstva, rybolovu a obchodu, sa počas priemyselnej revolúcie zmenil na výrobné centrum. V priebehu 20. storočia sa ekonomika štátu presunula z výroby na služby a v 21. storočí je svetovým lídrom v biotechnológiách, strojárstve, vyššom vzdelávaní, financiách a námornom obchode.
Massachusetts bolo miestom ranej anglickej kolonizácie: kolóniu Plymouth založili v roku 1620 Otcovia pútnici z galérie "Mayflower" a v roku 1630 kolónia Massachusettského zálivu, ktorá dostala svoje meno od domorodých obyvateľov Massachusettu, založila osady v Bostone a Saleme. V roku 1692 zažilo mesto Salem a priľahlé oblasti jeden z najneslávnejších amerických prípadov masovej hystérie, procesy zvaný Salemské čarodejnice. V roku 1777 založil generál Henry Knox Springfield Armory, ktorá počas priemyselnej revolúcie katalyzovala množstvo dôležitých technologických pokrokov vrátane vymeniteľných dielov. V roku 1786 Shaysovo povstanie, populistické povstanie vedené nespokojnými americkými veteránmi z vojny za nezávislosť, ovplyvnilo Ústavodarné zhromaždenie Spojených štátov amerických. V 18. storočí vzniklo z kazateľnice Northamptonského kazateľa Jonathana Edwardsa prvé veľké protestanské prebudenie, ktoré zachvátilo Britániu a trinásť kolónií. Koncom 18. storočia sa Boston stal známym ako „Kolíska slobody“ pre tamojšie agitácie, ktoré neskôr viedli k americkej revolúcii. 
Massachusetts zohral významnú vedeckú, obchodnú a kultúrnu úlohu v histórii Spojených štátov. Pred americkou občianskou vojnou bol centrom abolicionistických, umiernených a transcendentalistických hnutí. Koncom 19. storočia boli vynájdené v mestách Springfield a Holyoke v západnom Massachusetts športy basketbal a volejbal. Taktiež má povesť sociálneho a politického progresivizmu, stal sa prvým štátom USA a jednou z prvých jurisdikcií na svete, ktorá legálne uznala manželstvá osôb rovnakého pohlavia; Boston je považovaný za centrum LGBT kultúry a aktivizmu v Spojených štátoch. Popredné americké politické dynastie pochádzajú z tohto štátu, vrátane rodín Adamsovcov a Kennedyovcov.
Harvardova univerzita v Cambridge je najstaršou inštitúciou vyššieho vzdelávania v Spojených štátoch s najväčším finančným vybavením zo všetkých univerzít. Univerzitou prešlo osem prezidentov USA, zatiaľ čo Harvardskou právnickou fakultou prešla súčasná väčšina sudcov Najvyššieho súdu USA. Kendall Square v Cambridge sa od roku 2010 nazýva „najinovatívnejšia štvorcová míľa na planéte“, pretože produkuje vysokú koncentráciu začínajúcich podnikateľských podnikov a kvalitných inovácií. Harvard aj MIT, tiež v Cambridge, sú neustále hodnotené ako najuznávanejšie akademické inštitúcie na svete. Študenti verejných škôl v štáte Massachusetts patria medzi špičku sveta v akademických výsledkoch.
Massachusetts je jedným z najvzdelanejších, najrozvinutejších a najbohatších štátov v USA: je na prvom mieste v percente populácie 25 a viac rokov s bakalárskym alebo pokročilým stupňom, na prvom mieste v americkom indexe ľudského rozvoja a štandardnom indexe ľudského rozvoja, prvý v príjme na obyvateľa a druhý v mediáne príjmu domácnosti (po New Jersey). V dôsledku toho sa radí medzi najlepšie štáty v krajine, v ktorých môžu občania žiť, a zároveň je jedným z najdrahších štátov.
Dejiny.
Pred kolonizáciou.
Massachusetts bolo pôvodne obývané kmeňmi jazykovej rodiny Algonquian, a to Wampanoagmi, Narragansettmi, Nipmucmi, Pocomtucmi, Mahicanmi a Massachusettmi. Zatiaľ čo pestovanie plodín, ako je tekvica a kukurica, bolo dôležitou súčasťou ich stravy, ľudia týchto kmeňov lovili zver, lovili ryby a hľadali v lese väčšinu potravy. Dedinčania žili v chatrčiach nazývaných vigvamy, ako aj v dlhých domoch.
Koloniálne obdobie.
Začiatkom 17. storočia spôsobili európski kolonizátori epidémie, ako sú kiahne, osýpky, chrípka a možno aj leptospiróza v oblasti, ktorá je dnes známa ako severovýchodná oblasť Spojených štátov. V rokoch 1617 až 1619 zabili s najväčšou pravdepodobnosťou pravé kiahne približne 90 % domorodých Američanov z Massachusettského zálivu. 
Prví anglickí kolonizátori v Massachusetts, Puritáni, dorazili loďou "Mayflower" do Plymouthu v roku 1620. Bola to druhá stála anglická kolónia v časti Severnej Ameriky, z ktorých sa neskôr vyvinuli Spojené štáty, po kolónii Jamestown. „Prvý deň vďakyvzdania“ slávili puritáni po svojej prvej úrode v „novom svete“ a táto udalosť trvala tri dni. Čoskoro ich nasledovali ďalší puritáni, ktorí v roku 1630 kolonizovali kolóniu Massachusettského zálivu - teraz známu ako Boston.
Puritáni verili, že anglikánsku cirkev treba očistiť. Rozhodli sa kolonizovať Massachusetts s úmyslom založiť to, čo považovali za „ideálnu“ náboženskú spoločnosť. Na rozdiel od kolónie Plymouth bola kolónia Massachusettského zálivu kolonizovaná na základe kráľovskej listiny v roku 1629. Náboženský nesúhlas aj expanzionizmus viedli k založeniu niekoľkých nových kolónií, krátko po Plymouthe a Massachusettskom zálive, na iných miestach v Novom Anglicku. Kolónia Massachusettského zálivu vyhnala disidentov ako Anne Hutchinson a Roger Williams kvôli náboženským a politickým konfliktom. V roku 1636 Williams kolonizoval územie, ktoré je dnes známe ako Rhode Island, a Hutchinson sa k nemu pripojil o niekoľko rokov neskôr. Náboženská neznášanlivosť pokračovala. Medzi tými, ktorí proti tomu neskôr v storočí namietali, boli anglickí kvakerskí kazatelia Alice a Thomas Curwenovci, ktorí boli v roku 1676 verejne zbičovaní a uväznení v Bostone. 
V roku 1641 sa Massachusetts výrazne rozšíril do vnútrozemia. Commonwealth získal osadu Springfield v údolí rieky Connecticut, ktorá sa nedávno sporila so svojimi pôvodnými správcami, kolóniou Connecticut. Týmto bola vytvorená južná hranica Massachusetts na západe, hoci sa stalo sporným územím až do roku 1803/1804 kvôli problémom s geodéziou. 
V roku 1652 Všeobecný súd v Massachusetts poveril bostonského striebrotepca Johna Hulla, aby vyrábal miestne mince v nominálnych hodnotách šiling, aby sa vyriešil nedostatok mincí v kolónii. Do tej doby bolo hospodárstvo kolónie úplne závislé na výmennom obchode a cudzej mene, vrátane anglických, španielskych, holandských, portugalských a falošných mincí. V roku 1661 po obnovení monarchie anglická vláda považovala bostonskú mincovňu za vlastizradnú. Kolónia však ignorovala anglické požiadavky na zastavenie prevádzky minimálne do roku 1682, keď Hullovi vypršala zmluva ako mincovníkovi a kolónia neurobila nič pre to, aby mu obnovila zmluvu alebo vymenovala nového mincovného majstra. Razenie mincí prispelo k zrušeniu charty kolónie Massachusettského zálivu v roku 1684. 
V roku 1691 boli kolónie Massachusettský záliv a Plymouth zjednotené (spolu s dnešným Maine, ktorý bol predtým rozdelený medzi Massachusetts a New York) do provincie Massachusettský záliv. Krátko po príchode prvého guvernéra novej provincie Williama Phipsa sa konali čarodejnícke procesy v Saleme, kde bolo za údajné čarodejníctvo obesených množstvo mužov a žien. Najničivejšie zemetrasenie, aké bolo v Novom Anglicku doteraz zaznamenané, sa vyskytlo v roku 1755 a spôsobilo značné škody v celom Massachusetts. 
Geografia.
Massachusetts je siedmy najmenší štát v Spojených štátoch. Nachádza sa v regióne Nové Anglicko na severovýchode Spojených štátov. Má rozlohu , z čoho 25,7 % tvorí voda. Jeho pobrežie výrazne formuje niekoľko veľkých zálivov. Najväčším mestom je Boston, ktorý sa nachádza na najvzdialenejšom mieste Massachusettského zálivu a v ústí rieky Charles.
Napriek svojej malej rozlohe sa Massachusetts vyznačuje mnohými topograficky charakteristickými oblasťami. Na rozsiahlej pobrežnej rovine Atlantického oceánu vo východnej časti štátu sa nachádza Greater Boston s väčšinou obyvateľstva štátu, ako aj charakteristický polostrov Cape Cod. Na západe leží kopcovitý, vidiecky región stredného Massachusetts a za ním údolie rieky Connecticut. Pozdĺž západnej hranice západného Massachusetts leží najvyššie položená časť štátu, pohorie Berkshires, ktoré tvorí časť severného cípu Apalačského pohoria.
Národný park USA spravuje v štáte Massachusetts viacero prírodných a historických lokalít. Okrem dvanástich národných historických pamiatok, oblastí a koridorov spravuje aj Národný park Cape Cod National Seashore a Národnú rekreačnú oblasť Boston Harbor Islands. Okrem toho Ministerstvo ochrany prírody a rekreácie spravuje množstvo parkov, chodníkov a pláží v celom štáte Massachusetts.

</doc>
<doc id="19519" url="https://sk.wikipedia.org/wiki?curid=19519" title="Dana Podracká">
Dana Podracká

Dana Podracká (* 9. marec 1954, Banská Štiavnica) je slovenská poetka, esejistka a autorka kníh pre deti.
Životopis.
Vzdelanie získavala v Banskej Štiavnici, neskôr študovala psychológiu na Filozofickej fakulte Univerzity Komenského v Bratislave. Pracovala ako vedecká pracovníčka na Univerzite Komenského, v rokoch 1988 – 2002 pracovala ako redaktorka a neskôr zástupkyňa šéfredaktora v periodiku Literárny týždenník. V roku 2002 bola zvolená za poslankyňu Národnej rady Slovenskej republiky za stranu HZDS, ktorá sa v roku 2003 premenovala na ĽS-HZDS. Bola podpredsedníčkou Výboru NR SR pre ľudské práva, národnosti a postavenie žien a členkou Výboru NR SR pre vzdelanie, vedu, šport a mládež, kultúru a médiá. Žije v Bratislave.
Tvorba.
Svoje prvé literárne diela publikovala už v roku 1975 v týždenníku Nové slovo a v roku 1981 debutovala zbierkou básní "Mesačná milenka". Vo svojich dielach sa vracia k zážitkom z detstva, skúsenostiam z obdobia dospievania, uvažuje o zmysle života, o užitočnosti človeka a o základných existenčných otázkach života. Detstvo, láska a domov pre ňu znamenajú bezpečnú istotu, ktorá sa viac nemení. V neskoršej tvorbe tiež odhaľuje dušu súčasnej ženy, jej citový život, plný nehy a lásky, ale i vášne a túžby a jej postavenie v spoločnosti. Dotýka sa rozličných tabuizovaných tém a skrytých dispozícií života. Vo svojej esejistickej tvorbe sa neprestajne pokúša racionálne fixovať najintímnejšie polohy ženskosti. 

</doc>
<doc id="19520" url="https://sk.wikipedia.org/wiki?curid=19520" title="Ladislav Polka">
Ladislav Polka

Plk. JUDr. Ladislav Polka (* 12. január 1952, Turzovka – † 24. apríl 2025) bol slovenský policajt, odborový predák a politik, bývalý poslanec Národnej rady SR za HZDS.
Životopis.
Narodil sa 12. januára 1952 v Turzovke. V roku 1975 absolvoval štúdium práva na Právnickej fakulte Univerzity Komenského v Bratislave, v roku 1980 tu potom získal titul doktor práv v odbore štátne právo.
Pracoval ako odborný referent na odbore vysokých škôl Ministerstva školstva, od roku 1979 pôsobil aj ako odborný asistent na Vysokej škole zboru národnej bezpečnosti. Podieľal sa na založení Odborového zväzu polície a v decembri 1989 sa stal jeho spolupredsedom. V apríli 1990 bol zvolený za podpredsedu snemu Konfederácie odborových zväzov SR. Od júna 1990 bol v činných zálohách Ministerstva vnútra SR.
Vo volebných obdobiach 1992 – 1994, 1994 – 1998 a 2002 – 2006 bol poslancom Národnej rady SR za HZDS. V roku 2003 bola strana premenovaná na ĽS-HZDS. Ešte predtým, začiatkom roku 2003, bol Ladislav Polka v skupine 11 poslancov pod vedením Vojtecha Tkáča, ktorí vystúpili z HZDS a založili novú politickú stranu Ľudová únia. V priebehu volebného obdobia však aj z tejto strany vystúpil. Ladislav Polka bol členom Výboru NR SR pre obranu a bezpečnosť a Osobitného kontrolného výboru NR SR na kontrolu činnosti SIS.

</doc>
<doc id="19521" url="https://sk.wikipedia.org/wiki?curid=19521" title="Alojz Přidal">
Alojz Přidal

Mgr. Alojz Přidal (* 20. máj 1956) je bývalý poslanec Národnej rady Slovenskej republiky.
Alojz Přidal bol zvolený za poslanca NR SR vo volebnom období 20022006 za KDH. Bol členom Výboru NR SR pre nezlučiteľnosť funkcií a Výboru NR SR pre hospodárstvo, privatizáciu a podnikanie. Vo voľbách do NRSR v marci 2012 úspešne kandidoval na 12. mieste kandidátky KDH.
Výroky.
"Lukáč bol zlatý poslanec. Nebol úplne kompetentný vykonávať funkciu poslanca, ale bol výborný hokejista."
25.6.2013, Přidal komentuje, prečo odmieta udeliť pokutu poslancovi Lukáčovi

</doc>
<doc id="19522" url="https://sk.wikipedia.org/wiki?curid=19522" title="Milan Rehák">
Milan Rehák

Milan Rehák (* 9. september 1947) bol poslancom Národnej rady Slovenskej republiky.
Milan Rehák bol zvolený za poslanca NR SR vo volebnom období 2002-2006 za HZDS. V roku 2003 bola strana premenovaná na ĽS-HZDS. Bol členom Výboru NR SR pre nezlučiteľnosť funkcií a Výboru NR SR pre hospodárstvo, privatizáciu a podnikanie.
Bývalý viceprezident Fondu národného majetku, kde podľa odhadu Alice Ďurianovej mal priemerný hrubý mesačný príjem minimálne 268 000 korún, vďaka členstvu v dozorných radách. FNM v tom čase realizovalo viaceré škandálne prevody majetku (napr. predaj Nafty Gbely Druhej obchodnej spoločnosti). Ako viceprezident FNM SR bol členom Politického grémia HZDS.

</doc>
<doc id="19523" url="https://sk.wikipedia.org/wiki?curid=19523" title="Ján Rusnák (politik)">
Ján Rusnák (politik)

Ing. Ján Rusnák (* 17. január 1956) je slovenský politik.
Strana zelených na Slovensku.
Patril medzi zakladajúcich členov Strany zelených na Slovensku (SZS), ktorá bola oficiálne zaregistrovaná na Ministerstve vnútra SR 21. októbra 1991. V roku 1998 vystúpil zo strany a stal sa členom Slovenskej demokratickej koalície (SDK). SDK bola pôvodne koalícia piatich politických strán, ale po prijatí kontroverznej novely volebného zákona v máji 1998 sa transformovala na účelovú volebnú stranu, ktorá mala 150 členov – kandidátov do parlamentných volieb nominovaných materskými stranami. Rok po voľbách na 9. mimoriadnom zjazde SZS 11. septembra 1999 schválili delegáti možnosť dvojitého členstva pre členov zelenej platformy SDK. To znamená, že uvedení členovia mohli byť zároveň členmi dvoch strán – SDK aj SZS a mohli zároveň kandidovať aj do najvyšších funkcií v SZS. Ján Rusnák túto možnosť využil a bol zvolený za člena predsedníctva SZS. 
Vo februári 2001 zo Strany zelených na Slovensku definitívne vystúpil a stal sa členom novozaloženej strany Slovenská demokratická a kresťanská únia (SDKÚ). Svoje rozhodnutie odôvodnil tým, že jeho politická orientácia je pravicová, pričom Strana zelených sa orientuje smerom doľava. 
Voľby do Národnej rady v roku 1998.
Vo voľbách v roku 1998 bol zvolený za poslanca Národnej rady za Slovenskú demokratickú koalíciu. Kandidoval na siedmom mieste kandidátky SDK ako najvyššie postavený kandidát svojej materskej strany SZS. 
Bol členom Výboru NR SR pre hospodárske záležitosti. V septembri 2000 ho poslanci SDK zvolili za predsedu poslaneckého klubu v Národnej rade, 
potom ako v júli odvolali predchádzajúceho predsedu klubu Romana Kováča. 
Voľby do Národnej rady v roku 2002.
V nasledujúcich voľbách v roku 2002 bol opäť zvolený za poslanca, keď kandidoval na 16. mieste kandidátnej listiny SDKÚ. 
V tomto volebnom období viedol Výbor NR SR pre hospodárske záležitosti. 
Voľby do Národnej rady v roku 2006.
Vo voľbách v roku 2006 kandidoval na 33. mieste na kandidátke SDKÚ-DS. Nebol zvolený a stal sa druhým náhradníkom SDKÚ-DS v poradí. 
V tomto volebnom období pôsobil v Národnej rade dvakrát. Jeho prvé pôsobenie trvalo iba jediný deň. 4. júla 2006 nastúpil do Národnej rady na mandát Ivana Mikloša a zložil poslanecký sľub. Ivan Mikloš si mandát neuplatnil kvôli tomu, že bol v tom čase členom vlády. Po demisii vlády Ivety Radičovej si Ivan Mikloš svoj mandát uplatnil a tak už nasledujúci deň 5. júla 2006 poslanecký mandát Jána Rusnáka zanikol. Druhýkrát v tomto volebnom období zložil Ján Rusnák poslanecký sľub 8. septembra 2009, keď nastúpil na zaniknutý poslanecký mandát Eduarda Kukana, ktorý sa stal poslancom Európskeho parlamentu. V národnej rade pôsobil až do konca volebného obdobia ako člen zahraničného výboru. 
Ďalšie pôsobenie v politike.
V ďalších voľbách kandidoval na nevoliteľných miestach opäť na kandidátke SDKÚ-DS. Vo voľbách v roku 2010 kandidoval na 59. mieste 
a v roku 2012 na 58. mieste. 
Ani v jednom prípade nebol zvolený. V súčasnosti (rok 2013) pôsobí ako predseda miestneho zväzu SDKÚ-DS v obci Vinné v Košickom kraji. 
Profesná kariéra.
Od 23. januára 2009 podniká. Pod menom Ing. Ján Rusnák je vedený v živnostenskom registri Okresného úradu Michalovce. 
Od 13. januára 2011 do 11. júla 2012 bol členom dozornej rady firmy SPP - distribúcia, a.s. 
Po voľbách do Národnej rady v roku 2012 pracuje ako poslanecký asistent podpredsedu SDKÚ-DS Viliama Novotného za symbolickú odmenu 1 € mesačne. 
V apríli 2013 vtedajší predseda poslaneckého klubu SaS v parlamente Juraj Miškov oznámil, že Ján Rusnák ho informoval o tom, že má v pláne kandidovať na post predsedu Najvyššieho kontrolného úradu SR a vraj má aj podporu predsedu SDKÚ-DS Pavla Freša. Viliam Novotný sa vyjadril, že to bolo myslené žartom. 

</doc>
<doc id="19524" url="https://sk.wikipedia.org/wiki?curid=19524" title="Eva Rusnáková">
Eva Rusnáková

Eva Rusnáková (* 14. marec 1958) bola poslankyňou Národnej rady Slovenskej republiky.
Poslankyňou slovenského parlamentu sa stala viackrát:
1992-1994 poslankyňa SNR,
1994-1998 poslankyňa NR SR,
1999-2002 poslankyňa NR SR,
2002-2006 poslankyňa NR SR.
Pracovala vo výboroch pre životné prostredie, pre vzdelanie, kultúru a médiá, pre konflikt záujmov, pre vzdelanie,vedu, mládež a šport, kultúru a médiá.
Vo volebnom období 2002-2006 bola zvolená za poslankyňu NR SR za SDKÚ. Bola členkou Výboru NR SR pre vzdelanie, vedu, šport a mládež, kultúru a médiá.
Pochádza z Lučenca. Študovala na Pedagogickej fakulte v Banskej Bystrici.

</doc>
<doc id="19525" url="https://sk.wikipedia.org/wiki?curid=19525" title="Mária Sabolová">
Mária Sabolová

Mária Sabolová (* 20. september 1956, Prešov) je politička a bývalá poslankyňa Národnej rady Slovenskej republiky za Kresťanskodemokratické hnutie.

</doc>
<doc id="19526" url="https://sk.wikipedia.org/wiki?curid=19526" title="Klára Sárközy">
Klára Sárközy

MUDr. Klára Sárközy (* 12. marec 1953, Farná) bola poslankyňou Národnej rady Slovenskej republiky.

</doc>
<doc id="19527" url="https://sk.wikipedia.org/wiki?curid=19527" title="Viliam Soboňa">
Viliam Soboňa

MUDr. Viliam Soboňa (* 24. október 1947, Bardoňovo) je slovenský lekár a politik. V roku 1993 bol minister zdravotníctva a v období 20022006 poslancom Národnej rady Slovenskej republiky.
Životopis.
Narodil sa v Bardoňove neďaleko Nových Zámkov. Po štúdiu na Lekárskej fakulte Univerzity Komenského v Bratislave pracoval ako lekár interného oddelenia Nemocnice v Nových Zámkoch. V roku 1995 sa presťahoval do Sliača, kde sa stal riaditeľom Kúpeľov Sliač až do roku 1999. 
Politická činnosť.
Viliam Soboňa bol poslancom Federálneho zhromaždenia za HZDS a po vzniku samostatného Slovenska v roku 1993 bol nominovaný do funkcie ministra zdravotníctva. Po odchode z postu nebol vo vysokej politike. 
V parlamentných voľbách v roku 2002 bol zvolený za poslanca národnej rady za HZDS. Bol predsedom Osobitného kontrolného výboru NR SR na kontrolu činnosti SIS, členom Výboru NR SR pre životné prostredie a ochranu prírody a členom Výboru NR SR na kontrolu použitia informačno-technických prostriedkov. 
Po skončení funkčného obdobia poslanca v roku 2006 mal právo nastúpiť na pôvodný post poradcu na Krajskom úrade v Banskej Bystrici, neučinil tak v zákonnej lehote a jeho pracovný pomer bol pre neospravedlnenú absenciu ukončený. 
Kandidoval na post predsedu banskobystrického samosprávneho kraja.

</doc>
<doc id="19528" url="https://sk.wikipedia.org/wiki?curid=19528" title="János Szigeti">
János Szigeti

János Szigeti (* 28. december 1952, Búč) je bývalý poslanec Národnej rady Slovenskej republiky.
János Szigeti nastúpil ako náhradník na neuplatňovaný mandát poslanca Józsefa Berényiho vo volebnom období 2002-2006 za SMK-MKP. Bol členom Výboru NR SR pre pôdohospodárstvo.

</doc>
<doc id="19529" url="https://sk.wikipedia.org/wiki?curid=19529" title="Jozef Ševc">
Jozef Ševc

Jozef Ševc (* 16. máj 1948) bol poslancom Národnej rady Slovenskej republiky. Bol tiež predsedom Komunistickej strany Slovenska.
Jozef Ševc bol zvolený za poslanca NR SR vo volebnom období 20022006 za KSS. Bol členom Zahraničného výboru NR SR a Osobitného kontrolného výboru NR SR na kontrolu činnosti SIS. Je zaťom bývalého komunistického prominenta Vasila Biľaka.
V predčasných parlamentných voľbách v roku 2006 sa KSS do NRSR nedostala a Jozef Ševc po volebnom neúspechu odstúpil z vedenia strany.

</doc>
<doc id="19530" url="https://sk.wikipedia.org/wiki?curid=19530" title="Ivan Šimko">
Ivan Šimko

Ing. JUDr. Ivan Šimko (* 1. január 1955, Bratislava) je slovenský politik, bývalý minister vnútra Slovenskej republiky a bývalý poslanec Národnej rady Slovenskej republiky.
Životopis.
Narodil sa v Bratislave v rodine architekta Ivana Šimka a Tatiany, rodenej Viestovej, netere veliteľa SNP Rudolfa Viesta. Má sestru a brata.
V roku 2020 pracoval v think-tanku KREDIT, naviazanom spoluprácou so stranou KDH.
Je ženatý a má štyri deti.

</doc>
<doc id="19541" url="https://sk.wikipedia.org/wiki?curid=19541" title="Kahira">
Kahira



</doc>
<doc id="19542" url="https://sk.wikipedia.org/wiki?curid=19542" title="Alexander Macedónsky">
Alexander Macedónsky



</doc>
<doc id="19543" url="https://sk.wikipedia.org/wiki?curid=19543" title="LAMP (softvér)">
LAMP (softvér)

LAMP je skratka pre sadu nástrojov

</doc>
<doc id="19547" url="https://sk.wikipedia.org/wiki?curid=19547" title="O Canada">
O Canada

O Canada je štátna hymna Kanady od 1. júla 1980. Pretože Kanada je dvojjazyčný štát, štátna hymna má dve oficiálne verzie, anglickú a francúzsku, ktoré však nie sú textovo totožné. V teritóriu Nunavut, obývanom hlavne Inuitmi, sa hymna hrá okrem týchto dvoch verzií aj v jazyku Inuitov nazývanom "inuktitut". V tomto jazyku je názov hymny "Uu Kanata".

</doc>
<doc id="19548" url="https://sk.wikipedia.org/wiki?curid=19548" title="Stanislav Škoda">
Stanislav Škoda

Stanislav Škoda (* 23. október 1941) je poslancom Národnej rady Slovenskej republiky.
Stanislav Škoda bol zvolený za poslanca NR SR vo volebnom období 2002-2006 za SDKÚ. Je členom Výboru NR SR pre ľudské práva, národnosti a postavenie žien.

</doc>
<doc id="19549" url="https://sk.wikipedia.org/wiki?curid=19549" title="AWK">
AWK

awk je jednoduchý skriptovací jazyk, vhodný hlavne na spracovanie textu.
Príklad.
codice_1
Tento príkaz vytlačí na konci výpisu celkovú veľkosť súborov v adresári v kB.

</doc>
<doc id="19550" url="https://sk.wikipedia.org/wiki?curid=19550" title="Fridrich II.">
Fridrich II.

Fridrich II. môže byť:

</doc>
<doc id="19552" url="https://sk.wikipedia.org/wiki?curid=19552" title="Quintus Horatius Flaccus">
Quintus Horatius Flaccus



</doc>
<doc id="19697" url="https://sk.wikipedia.org/wiki?curid=19697" title="Antimón">
Antimón

Antimón (lat. "stibium") je chemický prvok v Periodickej tabuľke prvkov, ktorý má značku Sb a protónové číslo 51. Známy je už od staroveku, prvýkrát ho pripravil perzský alchymista Geber. V Európe jeho výrobu prvýkrát popísal Vannoccio Biringuccio v knihe "De la pirotechnia" v roku 1540. Je to polokov, ktorý sa používa (či už ako čistý prvok, zliatina alebo vo forme zlúčenín) v tlačiarenstve, metalurgii, elektronickom priemysle a medicíne.
História názvu.
Chemici doteraz nemajú jasno v tom, odkiaľ názov prvku pochádza. Súčasný názov prvku pochádza z gréčtiny. Antimón by sa tak dal preložiť ako ten, kto nikdy nie je sám (anti - monos). Už starí Gréci si všimli, že nie je vôbec jednoduché nájsť ho v prírode samotný. Síce sa zriedkavo vyskytuje v rýdzej forme, väčšinou sa nachádza v zmesi kovov, hoci aj zlata, ale hlavne olovených a strieborných rúd. K významným náleziskám rúd s obsahom antimónu patria aj Nízke Tatry. 
Fyzikálne vlastnosti.
Antimón je kovového vzhľadu, má striebristú farbu, je krehký, zle vedie elektrinu a teplo. Za normálnych podmienok je chemicky stály, pri zvýšenej teplote reaguje so vzdušným kyslíkom za vzniku oxidu antimonitého. Okrem kovovej modifikácie existujú aj nekovové modifikácie - čierny a žltý antimón. Tieto sú značne nestabilné, pri zvyšovaní teploty bez prístupu vzduchu prechádzajú na kovovú formu.
Chemické vlastnosti.
Antimón sa vyskytuje v oxidačných číslach od −3 až po +5. V elektrochemickom rade kovov sa nachádza napravo od vodíka, čo znamená, že reaguje s oxidujúcimi kyselinami. Reaguje tiež s halogénmi, sírovodíkom, za tepla aj so sírou, fosforom, arzénom a ďalšími prvkami. Všetky rozpustné zlúčeniny antimónu sú jedovaté.
Zlúčeniny antimónu.
Hydridy a antimonidy.
V oxidačnom stupni −3 tvorí antimón zlúčeniny s vodíkom alebo menej elektronegatívnymi prvkami. Najznámejší je stibán (antimonovodík - SbH3), reaktívny jedovatý plyn (teoretický analóg amoniaku). Pripravuje sa reakciou antimonitých zlúčenín so silnými redukovadlami obsahujúcimi hydridový anión (napr. s tetrahydridohlinitanom lítnym - LiAlH4) podľa reakcie:
4 Sb2O3 + 6 LiAlH4 → 8 SbH3 + 3 Li2O + 3 Al2O3
4 SbCl3 + 3 NaBH4 → 4 SbH3 + 3 NaCl + 3 BCl3
Stibán je veľmi nestály, už za bežných podmienok sa na vzduchu rozkladá na jednotlivé prvky, prípadne reaguje s kyslíkom
2 SbH3 → 3 H2 + 2 Sb
2 SbH3 + 3 O2 → Sb2O3 + 3 H2O
Analógom hydrazínu je distibán Sb2H4, kde antimón vystupuje v oxidačnom stupni −2. Z ostatných zlúčenín majú význam intermetalické zliatiny ako indium antimonid (InSb), prípadne gálium indium arzenid antimonid fosfid (GaInPAsSb), ktoré sa používajú ako polovodivé materiály v elektronike.
Halogenidy.
Antimón tvorí zlúčeniny so všetkými halogénmi, reakcia prípravy je najčastejšie priama syntéza antimónu a príslušného halogénu:
 2 Sb + 5 Cl2 → 2 SbCl5
Halogenidy sú na vzduchu nestále (pričom najstabilnejšie sú fluoridy), hydrolyzujú už so vzdušnou vlhkosťou. Najznámejšia zlúčenina je fluorid antimoničný (SbF5), bezfarebná viskózna kvapalina. Je to veľmi reaktívna látka, správa sa ako Lewisova kyselina a jeho reakciou s fluorovodíkom vzniká kyselina hexafluoroantimoničná, najsilnejšia známa kyselina. Fluorid antimoničný v prítomnosti elementárneho fluóru tiež oxiduje kyslík:
 SbF5 + ½ F2 + O2 → [O2]+[SbF6]-
a reakcia s hexafluoromanganičitanom draselným je jediná známa reakcia, pri ktorej dochádza k uvoľňovaniu elementárneho fluóru:
2 SbF5 + K2MnF6 → 2 KSbF6 + MnF3 + ½ F2
Oxidy.
Oxid antimonitý (Sb2O3) je kryštalická látka bielej farby, ktorá sa používa ako pigment, prísada pre zakalenie skla a keramiky, prípadne ako spomaľovač horenia v textíliách a polyméroch.
Sulfidy.
Sulfid antimonitý (Sb2S3), v prírode sa vyskytujúci ako minerál antimonit sa používa v pyrotechnickom a v zápalkárskom priemysle. Už v staroveku bol nazývaný ako stíbium. Sulfid antimoničný (Sb2S5) sa používa v lekárstve a pri vulkanizácii kaučuku.
Ostatné zlúčeniny.
Už zo stredoveku je známy "dávivý kameň" (vínan antimonylo-draselný - K[C4H2O6Sb(OH)2].1/2H2O , vo vode rozpustná zlúčenina, spôsobujúca po požití zvracanie. Od oxidov antimónu sa odvádzajú kyslíkaté kyseliny kyselina trihydrogenantimonitá (H3SbO3) a kyselina trihydrogenantimoničná (H3SbO4) a ich soli antimonitany a antimoničnany.
Výskyt v prírode, spracovanie, využitie.
V prírode sa antimón vyskytuje aj v rýdzej forme, no najviac ťaženou rudou antimónu je antimonit (sulfid antimonitý - Sb2S3). antimón tvorí pseudokubické alebo tabuľkovité kryštály, často zdvojčatené, no väčšinou sa v prírode vyskytuje celistvý, zrnitý, lupenitý alebo ihlicovitý. Má bledú striebrosivú farbu a sivý vryp. Je nepriehľadný a má kovový lesk.
Vzniká na hydrotermálnych žilách spolu s antimonitom, sideritom, kremeňom, galenitom a inými nerastmi. Na Slovensku sa vyskytuje v Pezinku (Malé Karpaty), ojedinele aj v Dúbrave v Nízkych Tatrách
Inak sa antimón nachádza v približne stovke iných minerálov a vyskytuje sa aj ako prímes v iných rudách (striebra, medi a olova). Najväčším svetovým producentom antimónu je Čína, najväčšie zásoby antimónových rúd má Tadžikistan. Z antimonitu sa pražením získava oxid antimonito-antimoničný a z neho redukciou uhlíkom (koksom) antimón:
 Sb2S3+ 5 O2 → Sb2O4+ 3 SO2
 Sb2O4+ 4 C → 2 Sb + 4 CO
Iným spôsobom výroby antimónu je reakcia antimonitu so železom:
 Sb2S3+ 3 Fe → 2 Sb + 3 FeS
Surový antimón sa pre ďalšie potreby prečisťuje tavením, alebo elektrolyticky.
Využitie.
Antimón sa používa ako prísada do viacerých zliatin, z ktorých najznámejšie sú: tvrdé olovo a písmovina (z nej sa odlievajú nielen tlačiarske písmená, ale aj zvony). Prídavok antimónu je obvykle minoritný a zvyšuje mechanické vlastnosti (pevnosť) a odolnosť voči chemickým vplyvom. Zo zliatiny antimónu, medi a cínu, pokrytá vrstvou niklu, striebra a zlata je tvorená aj soška Oscara už od 30. rokov 20. storočia.
Ďalším odvetvím, kde sa využíva antimón je elektronický priemysel. Dopovaním kremíka atómami antimónu vzniká polovodič typu N, ktorý sa používa ako jedna zo základných surovín na výrobu diód a tranzistorov. Záznamová vrstva CD-ROM médií s možnosťou viacnásobného prepisu je tvorená zlúčeninou striebra, india, antimónu a telúru.
Priemyselne významné zlúčeniny antimónu sú sulfid antimonitý, používaný ako surovina na výrobu zápaliek, sulfid antimoničný, ktorý sa používa pri výrobe kaučuku a oxid antimonitý, používaný ako pigment.

</doc>
<doc id="19699" url="https://sk.wikipedia.org/wiki?curid=19699" title="Igor Šulaj">
Igor Šulaj

Ing. Igor Šulaj (* 15. september 1963) je slovenský politik a bývalý riaditeľ Daňového riaditeľstva SR.
Životopis.
Igor Šulaj vyštudoval Fakultu ekonomiky služieb a cestovného ruchu Vysokej školy ekonomickej v Banskej Bystrici. V roku 1985 pracoval ako odborný asistent na VŠE v Banskej Bystrici, od roku 1986 pracovník ekonomického úseku ZŤS - Obchodný podnik Slovenská Ľupča. Od roku 1992 je členom Slovenskej komory daňových poradcov a od roku 1995 Slovenskej komory audítorov. Od roku 1996 bol konateľom spoločnosti BDR Consult s.r.o. V roku 1997 pracoval v Železniciach Slovenskej republiky a od roku 1998 bol komandistom firmy DANTAS, k.s. 
Politika.
Igor Šulaj bol podpredsedom strany SMER - sociálna demokracia do 30. septembra 2006 a ministrom financií tieňovej vlády SMERu. V roku 2002 bol zvolený za poslanca NR SR za SMER, ktorý od 1. januára 2005 pôsobí pod názvom SMER - sociálna demokracia. Bol členom Výboru NR SR pre financie, rozpočet a menu.
Vo voľbách v roku 2006 bol opätovne zvolený za poslanca národnej rady. 19. júla 2006 sa vzdal poslaneckého mandátu. 28. júla 2006 bol menovaný za riaditeľa Daňového riaditeľstva SR, 16. júla 2010 ho Ivan Mikloš z tejto pozície odvolal.

</doc>
<doc id="19700" url="https://sk.wikipedia.org/wiki?curid=19700" title="Vojtech Tkáč">
Vojtech Tkáč

Vojtech Tkáč (* 2. marec 1949, Rudňany) je bývalý minister práce, sociálnych vecí a rodiny Slovenska.
Profesionálna kariéra.
Vojtech Tkáč absolvoval Právnickú fakultu Univerzity Komenského v Bratislave v roku 1972. Od roku 1972 pôsobil na katedre pracovného práva Právnickej fakulty Univerzity Komenského, neskôr na odbore pracovného práva a sociálneho zabezpečenia na Právnickej fakulte Univerzity Pavla Jozefa Šafárika v Košiciach. V roku 1980 získal vedeckú hodnosť kandidáta vied a v roku 1982 ho vymenovali za docenta v odbore pracovné právo. 
Od mája 1987 pracoval na bývalej Ústrednej rade odborov v Prahe ako vedúci oddelenia sociálnej starostlivosti, neskôr sociálnej politiky. Od marca 1990 pôsobil vo funkcii vedúceho legislatívneho oddelenia Českej a Slovenskej konfederácie odborových zväzov. 
V roku 2008 bol vymenovaný profesorom v odbore sociálna práca na Vysokej škole zdravotníctva a sociálnej práce sv. Alžbety v Bratislave. 
Politická kariéra.
Volebné obdobie 1992 – 1994.
V roku 1993 ho HZDS nominovalo ako nestraníka do funkcie štátneho tajomníka Ministerstva práce, sociálnych vecí a rodiny SR (MPSVR SR). V tejto funkcii pôsobil až do pádu vlády Vladimíra Mečiara v marci 1994. V lete toho istého roku vstúpil do HZDS.
Volebné obdobie 1994 – 1998.
V predčasných parlamentných voľbách, ktoré sa konali na jeseň v roku 1994, bol zvolený za poslanca Národnej rady SR. Pôsobil tam ako predseda ústavnoprávneho výboru NR SR až do novembra 1995. V decembri 1994 bol znovu menovaný do funkcie štátneho tajomníka MPSVR SR. Po odstúpení ministerky práce, sociálnych vecí a rodiny Oľgy Keltošovej bol 27. februára 1998 menovaný do funkcie ministra. V tejto funkcii pôsobil až do skončenia funkčného obdobia Mečiarovej vlády 30. októbra 1998.
Volebné obdobia 1998 – 2002 a 2002 – 2006.
Vo voľbách v septembri 1998 bol Vojtech Tkáč zvolený za poslanca NR SR za HZDS. Tak isto bol zvolený za poslanca za HZDS aj vo voľbách v roku 2002. Začiatkom roku 2003 bol na čele skupiny 11 poslancov HZDS, ktorí vystúpili z HZDS a založili novú stranu Ľudová únia. Na ustanovujúcom kongrese strany 3. mája 2003 bol Vojtech Tkáč zvolený za jej predsedu. Po neúspechu strany vo voľbách do Európskeho parlamentu v roku 2004 sa v septembri 2004 vzdal funkcie predsedu strany a súčasne z Ľudovej únie vystúpil. V máji 2005 sa stal členom poslaneckého klubu strany SMER - sociálna demokracia. Bol členom Výboru NR SR pre sociálne veci a bývanie a Stálej delegácie NR SR do Parlamentného zhromaždenia Rady Európy.
Ocenenia.
V roku 1998 mu Vladimír Mečiar (vykonávajúci prezidentské právomoci) prepožičal štátne vyznamenanie Rad Ľudovíta Štúra I. triedy.

</doc>
<doc id="19701" url="https://sk.wikipedia.org/wiki?curid=19701" title="Jarmila Tkáčová">
Jarmila Tkáčová

Ing. Jarmila Tkáčová (* 8. november 1960) je bývalá poslankyňa Národnej rady Slovenskej republiky.
Jarmila Tkáčová bola zvolená za poslankyňu NR SR vo volebnom období 2002-2006 za SDKÚ. V tomto období bola podpredsedníčkou Výboru NR SR pre nezlučiteľnosť funkcií, členkou Výboru NR SR pre pôdohospodárstvo a členkou Stálej delegácie NR SR do Stredoeurópskej iniciatívy. Vo volebnom pobdobí 2006-2010 bola opätovne zvolená za poslanyňu NR SR za SDKÚ-DS. Bola členkou výboru pre nezlučiteľnosť funkcií, členkou výboru pre pôdohospodárstvo a ochranu životného prostredia a členkou Stálej delegácie NR SR do Stredoeurópskej iniciatívy (CEI).

</doc>
<doc id="19702" url="https://sk.wikipedia.org/wiki?curid=19702" title="František Tóth">
František Tóth

Ing. František Tóth (* 9. február 1963, Bratislava† 13. jún 2006, Šelpice) bol slovenský pedagóg a politik, štátny tajomník Ministerstva školstva, vedy, výskumu a športu SR (20022005) a minister kultúry SR (20052006).
Politická kariéra.
František Tóth bol zvolený v parlamentných voľbách v roku 2002 za poslanca NR SR za ANO. Svoj poslanecký mandát si neuplatnil, pretože bol 24. októbra 2002 menovaný za štátneho tajomníka ministerstva školstva. Počas pôsobenia v tejto funkcii sa viackrát dostal do sporu s ministrom školstva Martinom Froncom z Kresťanskodemokratického hnutia. Kritická situácia vo vedení ministerstva sa vyriešila tým, že ANO nominovala Františka Tótha na post ministra kultúry namiesto Rudolfa Chmela. Prezident republiky menoval Františka Tótha do tejto funkcie 15. júna 2005.
Ako minister kultúry nechal rozposlať všetkým učiteľom základných a stredných škôl osobný list, v ktorom sľúbil riešiť problém ich nízkych platov. Rozposlanie listov vyšlo 700-tisíc korún zo štátneho rozpočtu. Ministerstvo školstva, politici aj mimovládne organizácie Tótha obvinili, že robí predvolebnú kampaň za štátne peniaze. Tóth sa bránil, že poslal list na Deň učiteľov ako poďakovanie za to, že sa zapojili do projektu kultúrnych poukazov. 5. apríla 2006 bol z funkcie Tóth odvolaný a nahradil ho jeho predchodca Rudolf Chmel.
Rozkol v ANO.
V auguste 2005, potom ako na verejnosť prenikli informácie o tom, že Pavol Rusko si už v čase keď bol ministrom hospodárstva, požičal 100 miliónov korún od podnikateľa Ľubomíra Blaška, podnikajúceho v jeho rezorte a po nejasných a navzájom si odporujúcich Ruskových vysvetleniach (kauza „zmenky“), ho požiadali koaliční partneri Kresťanskodemokratické hnutie a Strana maďarskej koalície, aby odstúpil z funkcie ministra. František Tóth sa pridal ku skupine čelných predstaviteľov, ktorí ho žiadali, aby tak urobil v záujme strany. Pavol Rusko však demisiu podať odmietol. Potom, ako ho prezident Ivan Gašparovič na návrh premiéra Mikuláša Dzurindu odvolal z funkcie ministra, Rusko požiadal premiéra o odvolanie „neposlušných“ ministrov za ANO, teda Františka Tótha a Rudolfa Zajaca z vlády. Premiér to odmietol urobiť a koaličné strany vylúčili ANO z koalície a koaličná zmluva tak fakticky zanikla. Poslanecký klub ANO sa rozštiepil na malú skupinku „verných“ Pavlovi Ruskovi a väčšinu „rebelov“ vedených predsedom poslaneckého klubu Ľubomírom Lintnerom, ktorá podporila ministrov Tótha a Zajaca. Pavol Rusko sa rebelov veľmi rýchlo zbavil. Potom, ako sa mu podarilo dostať na svoju stranu stranícke štruktúry, zvolal na 11. septembra 2005 mimoriadny kongres strany. Na kongrese delegáti zmenili stanovy a vylúčili „rebelov“ vrátane podpredsedu Františka Tótha. Po tom nastala v NR SR paradoxná situácia, pretože skupina poslancov okolo Ľubomíra Lintnera, ktorí boli vylúčení z ANO zostali v poslaneckom klube ANO, naopak z klubu vystúpil Pavol Rusko a jemu verné poslankyne. Na druhej strane členmi vlády zostali František Tóth a Rudolf Zajac, ktorí stratili stranícke krytie a ich vlastná strana žiadala ich odvolanie.
Kríza v ANO vyústila aj do kríze celej vládnej koalície. Po vylúčení ANO z koalície síce skupina poslancov okolo Ľubomíra Lintnera podpísala s vládou dohodu o spolupráci, napriek tomu to však koalícia po odchode Pavla Ruska so zvyšnými poslankyňami ANO do opozície, stratila väčšinu v parlamente a ten sa dostal do vážnej krízy, pretože kvôli obštrukcii opozičných poslancov nebol schopný rokovať.
V strane NÁDEJ.
František Tóth mal výrazný vplyv na príprave školského programu strany Nádej.
Smrť.
František Tóth tragicky zahynul 13. júna 2006 v obci Šelpice, keď porušil dopravné predpisy a svojím autom vošiel na železničné priecestie bez závor, napriek znameniu svetelnej signalizácie oznamujúcej príjazd vlaku. V aute bol sám.

</doc>
<doc id="19703" url="https://sk.wikipedia.org/wiki?curid=19703" title="Katarína Tóthová">
Katarína Tóthová

Prof. JUDr. Katarína Tóthová, DrSc. (* 6. február 1940, Bratislava) je slovenská politička, bývalá podpredsedníčka vlády a ministerka spravodlivosti, ako aj bývalá poslankyňa národnej rady. Patrí medzi spoluautorov Ústavy Slovenskej republiky.
Politická činnosť.
Katarína Tóthová vstúpila do Hnutia za demokratické Slovensko v roku 1991.
Na post poslankyne národnej rady bola zvolená za hnutie v parlamentných voľbách v rokoch 1992, 1994, 1998 a 2006. 
Od 24. júna 1992 do 15. marca 1994 bola ministerkou spravodlivosti. V rokoch 1994 až 1998 bola podpredsedníčkou vlády Vladimíra Mečiara pre legislatívu.
Po voľbách v roku 2002 nastúpila do funkcie poslankyne až 4. decembra 2003 ako náhradníčka za Gabriela Karlina, ktorého mandát dočasne zanikol kvôli trestnému stíhaniu. Karlin sa do funkcie vrátil 5. marca 2004 a Tóthovej mandát náhradníčky zanikol. Do funkcie sa dostala opäť 24. augusta 2004, keď zanikol mandát poslankyne Ireny Belohorskej, ktorá sa stala europoslankyňou. Vo funkcii zostala do konca volebného obdobia. Katarína Tóthová bola členkou Výboru NR SR pre verejnú správu.
Po voľbách v 2006 bola ako poslankyňa členka Ústavnoprávneho výbor NR SR a Výboru NR SR na preskúmavanie rozhodnutí NBÚ.
Vedecká publikačná činnosť.
V roku 1962 úspešne absolvovala Právnickú fakultu Univerzity Komenského. Od roku 1963 na tejto fakulte pôsobí, pričom aj v súčasnosti pracuje na Katedre správneho a environmentálneho práva ako profesorka.
Katarína Tóthová je autorka viacerých vedeckých monografií a vedeckých článkov v oblasti správneho práva. Medzi najvýznamnejšie patria:

</doc>
<doc id="19704" url="https://sk.wikipedia.org/wiki?curid=19704" title="Zoologická záhrada">
Zoologická záhrada

Zoologická záhrada (iné názvy: hovorovo zoo, zastarano zverinec) je špecializované zariadenie, v ktorom sa chovajú a vystavujú cudzokrajné a domáce živočíchy, s vedeckovýskumnou, kultúrno-osvetovou a rekreačnou funkciou. Ako zoologická záhrada sa často označuje aj príslušná inštitúcia. 
Zoologická záhrada vo voľnej prírode resp. v podobe parku sa zriedkavo označuje aj ako zoopark.
Prvé zoo boli súkromné zverince, zvyčajne patriace kráľom. Kráľ Karol I. začínal so zoo s obrovským pytónom ako hlavnou atrakciou. Prvá verejná zoologická záhrada bola založená vo Viedni v roku 1752, keď sa Habsburgovci rozhodli sprístupniť verejnosti bývalý súkromný zverinec patriaci k zámku Schönbrunn, dnes nazývaná Tiergarten Schönbrunn. Po Francúzskej revolúcii bola otvorená pre verejnosť zoo v Paríži.
Poslanie zoo sa s dobou menilo, od jednoduchého predvádzania exotických zvierat, cez vedecké štúdie až po chov, v niektorých prípadoch ohrozených druhov, aj takých, ktoré už vo voľnej prírode nežijú. Prvá vedecká zoologická záhrada v modernom svete bola založená v Londýne v roku 1828. V tom istom roku bola otvorená pre verejnosť, ako spôsob podpory jej vedeckej práce. Londýnčania veľmi skoro skrátili „zoologické záhrady“ na „zoo“.
Väčšina moderných zoo sa snaží držať zvieratá v prostredí čo najpodobnejšom prostrediu, v akom žijú vo voľnej prírode. Mnoho zoo teraz má špeciálne budovy pre nočné zvieratá s tmavým červeným svetlom počas dňa, takže zvieratá môžu byť aktívne vtedy, keď sú tam návštevníci a jasným svetlom počas noci, keď nočné zvieratá spia.
Zoologické záhrady môžu byť veľmi odlišné. Od safari parkov až po malé potulné zverince. Vtáky môžu mať pristrihnuté krídla, aby nemohli lietať a mnohé zvieratá, ktoré vo voľnej prírode žijú vo veľkých skupinách sú držané osamotené alebo len v malých skupinkách. Prirodzená spolupráca pri love je eliminovaná pravidelným prísunom potravy. Niekedy opice nie sú oddelené od návštevníkov, napríklad v Apenheul Zoo v Apeldoorn. Pávy majú tiež často dovolené voľne sa pohybovať po zoo.
Skoro každé veľké mesto na svete má svoju vlastnú zoo, veľmi rôznej kvality a veľkosti. Moderné zoo sú veľmi dynamické, vždy chovajú zvieratá, podporujú ochranu prírody a pripravujú nové výbehy. Veľké zoo sú dôležitou turistickou atrakciou, vzhľadom na čo aj štát prispieva na ich prevádzku. Verejné financovanie je často určené vzdelávacou hodnotou a takéto zoo sú často cieľom školských výletov. Väčšina zoo je však financovaná z darov a vstupného.
Viac ako 135 miliónov ľudí každoročne navšívi zoo v Spojených štátoch a Kanade, ale väčšina zoo hospodári so stratou a musí hľadať spôsoby ako znížiť náklady alebo ako prilákať viac návštevníkov.
Petting zoo.
Petting zoo je kombinácia domácich zvierat a niektorých divokých druhov, ktoré sú natoľko prítulné, že sa nechajú hladkať a kŕmiť. Takéto zoo sú veľmi obľúbené medzi malými deťmi. S ohľadom na zdravie zvierat je všetka strava pripravovaná v zoo a je dostupná priamo z kŕmiacich vozidiel alebo v neďalekých stánkoch. Existenciu nezávislých petting zoo (ktoré sa často nazývajú aj detské farmy) dopĺňajú veľké zoologické záhrady vlastnými časťami s týmto zameraním.
Najznámejšie zoo.
Dve z najznámejších zoo sú v Spojených štátoch a to Bronx a San Diego Zoo. Bronx Zoo (spravovaná New York Zoological Society) sa rozkladá na 265 akroch (1,1 km²) a má viac ako 6 000 zvierat. Vedie čo do počtu zvierat pomyselný rebríček zoo. San Diego Zoo je domovom viac ako 4 000 zvierat a je to najznámejšia zoo na svete. Najväčšia zoo Spojených štátov čo do rozlohy je ale Severná Karolína Zoo s 535 akrami.
Zoo na Slovensku.
Zoo na Slovensku akreditované Ministerstvom životného prostredia SR.
uvedené zoo každoročne navštívi priemerne viac než 1 milión návštevníkov.

</doc>
<doc id="19705" url="https://sk.wikipedia.org/wiki?curid=19705" title="Tibor Tóth">
Tibor Tóth

Ing. Tibor Tóth (* 28. september 1957, Šahy) je slovenský politik a bývalý primátor mesta Vráble. V rokoch 1998-2002 bol vedúcim Úradu vlády Slovenskej republiky. Bol tiež bývalým poslancom Národnej rady Slovenskej republiky a Nitrianskeho samosprávneho kraja.
Životopis.
Pochádza zo Šiah. Má mladšiu sestru Agnesu, ktorá žije v Šahách. Má 7 detí, 4 synov a 3 dcéry.
Politická kariéra.
Absolvent Elektrotechnickej fakulty SVŠT v Bratislave vstúpil do politiky na konci roka 1989, keď sa stal jedným zo zakladajúcich členov kresťanskodemokratického hnutia v Nitrianskom kraji. V rokoch 1998-2002 bol vedúcim Úradu vlády Slovenskej republiky počas prvej vlády Mikuláša Dzurindu. Od roku 2002 je primátorom mesta Vráble, úspešne zvoleným v piatich po sebe nasledujúcich voľbách (2002, 2006, 2010, 2014, 2018). Tibor Tóth bol zvolený za poslanca nitrianskeho VÚC vo volebnom období 2005-2009 za SDKÚ. V rokoch 20022006 a 20102012 bol poslancom NR SR za SDKÚ, resp. SDKÚ-DS.
V rokoch 2002 až 2022 zastával post primátora mesta Vráble.

</doc>
<doc id="19706" url="https://sk.wikipedia.org/wiki?curid=19706" title="Rýchlosť svetla vo vákuu">
Rýchlosť svetla vo vákuu

Rýchlosť svetla vo vákuu alebo skrátene rýchlosť svetla (značka "c" alebo "c0", z latinského "celerita" = „rýchlosť”) je fyzikálna konštanta, hodnota ktorej bola určená na 299 792 458 metrov za sekundu (299 792,458 km/s; /h). Rýchlosť svetla v inom prostredí ako vo vákuu je vždy nižšia ako rýchlosť svetla vo vákuu. 
Rýchlosť svetla vo vákuu nie je určená meraním, ale definíciou, nakoľko samotná jednotka meter je definovaná z pohľadu rýchlosti svetla a sekundy. Rýchlosť svetla 300 000 km/s
Prehľad.
Podľa štandardnej fyzikálnej teórie sa elektromagnetické žiarenie vrátane viditeľného svetla šíri (pohybuje) vo vákuu konštantnou rýchlosťou. Táto fyzikálna konštanta sa označuje písmenom "c". Vo všeobecnej teórii relativity je rýchlosť "c" tiež rýchlosťou šírenia sa gravitácie.
Elektromagnetické zákony (Maxwellove rovnice) hovoria, že rýchlosť elektromagnetického žiarenia "c" nezávisí od rýchlosti objektu vyžarujúceho žiarenie; preto sa svetlo vyžarované z rýchlo pohybujúceho sa zdroja, šíri takou istou rýchlosťou ako svetlo vyžarované zo statického zdroja, hoci sa na základe relativistického Dopplerovho javu farba, frekvencia, energia a hybnosť svetla zmení. Ak sa skombinuje pozorovanie s princípom relativity, všetci pozorovatelia namerajú rovnakú rýchlosť svetla vo vákuu, nezávislo od vzťažnej sústavy pozorovateľa alebo rýchlosti objektu vyžarujúceho svetlo. Preto sa na "c" možno pozerať ako na fyzikálnu konštantu a táto skutočnosť je základom špeciálnej teórie relativity. Konštanta "c", nie samotná rýchlosť svetla, je základom špeciálnej relativity, preto, ak je svetlo nejako upravené, aby sa šírilo rýchlosťou nižšou ako "c", tak to neovplyvní špeciálnu teóriu relativity. 
Pozorovatelia cestujúci vysokými rýchlosťami zistia, že vzdialenosť a čas sa zdeformovali („dilatovali“) v súlade s Lorentzovými transformáciami, no transformácie deformujú vzdialenosť a čas takým spôsobom, že rýchlosť svetla zostáva konštantná. Osoba cestujúca rýchlosťou blízkou rýchlosti svetla by videla, že farba svetla prichádzajúceho spredu by bola s modrým posunom a farba svetla prichádzajúceho zozadu s červeným posunom.
Ak by sa informácia mohla šíriť rýchlejšie, ako "c" v jednej vzťažnej sústave, tak by sa porušila kauzalita: v nejakých iných vzťažných sústavách by bola informácia doručená skôr, ako bola vyslaná, "príčina" by bola pozorovaná po "následku". Kvôli dilatácii času špeciálnej relativity sa pomer medzi časom vnímaným vonkajším pozorovateľom a časom vnímaným pozorovateľom pohybujúcim sa bližšie a bližšie rýchlosti svetla blíži k nule. Ak by sa niečo mohlo pohybovať rýchlejšie ako svetlo, tak by nebol tento pomer reálnym číslom. Takéto porušenie kauzality nebolo nikdy pozorované. 
Inými slovami, informácia sa šíri do a z bodov z oblastí definovanými svetelným kužeľom. Interval AB na diagrame vpravo je „časový“. To znamená, že tu máme sústavu súradníc, v ktorej udalosť A a udalosť B nastávajú na rovnakom mieste v priestore a líšia sa iba v čase. Ak A predchádza B v tejto sústave súradníc, potom A predchádza B vo všetkých sústavách súradníc. Hypoteticky je možné premiestňovanie hmoty (alebo informácie) z A do B a môže tu nastávať príčinný vzťah (kde A je príčina a B je následok).
Interval AC v diagrame je „priestorový“. To znamená, že tu máme sústavu súradníc, v ktorej sa udalosť A a udalosť C udiali súčasne, oddelené iba priestorom. Hoci tu existujú súradnicové systémy, v ktorých A predchádza C (ako je to vyznačené) a súradnicové systémy, kde C predchádza A, okrem cestovania nadsvetelnou rýchlosťou nie je možné pre žiadne teleso (ani informáciu) cestovať z A do C alebo z C do A. Preto tu nemôže existovať žiadna príčinná súvislosť medzi A a C.
Podľa definície, prijatej v roku 1983, je rýchlosť svetla presne 299 792 458 metrov za sekundu (približne 3 × 108 metrov za sekundu alebo 30 centimetrov za nanosekundu). Hodnota formula_1 definuje permitivitu vákua (formula_2) v jednotkách SI ako:
formula_3
permeabilita vákua (formula_4) nezávisí od formula_1 a v SI jednotkách je definovaná ako:
formula_6.
Tieto konštanty sa objavujú v Maxwellových rovniciach, ktoré popisujú elektromagnetizmus:
formula_7
Astronomické vzdialenosti sú niekedy (najmä v popularičných textoch) udávané v svetelných rokoch. Svetelný rok je vzdialenosť, ktorú prejde svetlo za jeden rok, t. j. približne 9,46 × 1012 kilometrov.
Komunikácia.
Rýchlosť svetla je dôležitá v komunikácii. Napríklad pre rovníkový obvod Zeme () a formula_1 je teoreticky najkratšou dobou na prenesenie informácie na druhú stranu Zeme 0,067 sekundy (ak by sme vedeli komunikovať pomocou neutrín, tento čas by sa skrátil takmer 4 krát). 
Skutočný čas prenosu však trvá dlhšie. Sčasti je to spôsobené tým, že sa svetlo v optickom vlákne šíri asi o 30 % pomalšie a kvôli zdržaniam v sieťových prepínačoch a opakovačoch. Typický čas odozvy (ping) počítača medzi Austráliou a USA je v súčasnosti asi 0,18 sekundy. Návrh bezdrôtovej komunikácie ovplyvňuje rýchlosť svetla.
Konečná rýchlosť svetla bola zreteľná pri komunikácii pozemného centra Houston a Neila Armstronga, keď sa stal prvým človekom na Mesiaci: Na každú odpoveď musel Houston čakať takmer 3 sekundy, aj keď astronauti odpovedali okamžite.
Podobne je nemožné okamžité diaľkové ovládanie medziplanetárnej kozmickej lode. Než si pozemná kontrola uvedomí problém a vesmírna loď prijme signál z pozemného centra, môže to trvať aj niekoľko hodín.
Rýchlosť svetla sa môže prejaviť aj pri malých vzdialenostiach. V superpočítačoch obmedzuje rýchlosť svetla posielanie dát medzi procesormi. Ak pracuje procesor s frekvenciou 1 GHz signál sa počas jedného cyklu dostane do vzdialenosti . Preto musia byť procesory na obmedzenie latencie umiestnené tesne vedľa seba. Ak budú procesory pracovať na vyšších frekvenciách, rýchlosť svetla sa stane obmedzujúcim faktorom aj pri návrhu samotného procesora.
Fyzika.
Rovnaká rýchlosť zo všetkých vzťažných sústav.
Je dôležité si uvedomiť, že rýchlosť svetla nie je „rýchlostným obmedzením“ v tradičnom vnímaní. Pozorovateľ prenasledujúci svetelný lúč nameria rovnakú rýchlosť vzďaľovania sa od neho ako pozorovateľ v pokoji. To vedie k neobyčajným dôsledkom pre rýchlosti.
Mnohí sú zvyknutí, že rýchlosti sa sčítavajú: ak idú dve autá proti sebe, každé z nich idúce rýchlosťou 50 km/h, očakáva sa, že každé z áut bude vnímať to druhé približujúce sa celkovou rýchlosťou 50 + 50 = /h.
Ale pri rýchlostiach približujúcich sa rýchlosti svetla sa z výsledkov experimentov stalo jasné, že toto pravidlo neplatí. Dve vesmírne lode letiace proti sebe, obe letiace relatívnou rýchlosťou 90 % rýchlosti svetla z hľadiska pre nich nezávislého tretieho pozorovateľa medzi nimi, nevnímajú približovanie rýchlosťou 90 % + 90 % = 180 % rýchlosti svetla; namiesto toho vnímajú vzájomné približovanie pri rýchlosti mierne nižšej ako je 99,5 % rýchlosti svetla.
Výsledok je daný Einsteinovým vzorcom sčítania rýchlostí:
 formula_9
kde "v" a "w" sú rýchlosti pozorované tretím pozorovateľom, a "u" je rýchlosť vzájomného sa približovania, ktorú vnímajú oproti sebe letiace vesmírne lode.
V protiklade so všeobecnou intuíciou, nezávisle od relatívnej rýchlosti, ktorou sa jeden pozorovateľ približuje k inému, obaja "namerajú" rýchlosť prichádzajúceho svetla ako konštantnú hodnotu rovnajúcu sa rýchlosti svetla.
Rovnica uvedená vyššie je odvodená Albertom Einsteinom z jeho špeciálnej teórie relativity, ktorá vychádza z princípu relativity. Tento princíp (pôvodne navrhnutý Galileim) vyžaduje rovnaké správanie sa fyzikálnych zákonov vo všetkých vzťažných sústavách. Rýchlosť svetla priamo daná Maxwellovými rovnicami musí byť rovnaká pre každého pozorovateľa – dôsledok znejúci fyzikom 19. storočia zjavne ako nesprávny. Tí sa domnievali, že rýchlosť daná Maxwellovou teóriou je platná relatívne k svetlonosnému éteru. Michelsonov-Morleyho experiment, pravdepodobne najznámejší a najužitočnejší neúspešný experiment v histórii fyziky, nenašiel tento éter. Namiesto toho ukazoval, že rýchlosť svetla "je" konštantná vo všetkých vzťažných sústavách.
Hoci nie je isté, či Einstein poznal výsledky Michelson-Morleyho experimentu, bral konštantnú rýchlosť svetla za fakt, chápuc to ako znovupotvrdenie Galileiho princípu relativity. Odvodil dôsledky dnes známe ako špeciálna teória relativity, ktoré obsahujú vyššie uvedený, intuícii odporujúci, vzorec sčítania rýchlostí.
Vzájomné pôsobenie s priehľadnými materiálmi.
Svetlo je pri prechádzaní materiálov spomaľované na rýchlosť menšiu ako "c" v pomere daným indexom lomu materiálu. Rýchlosť svetla vo vzduchu je iba o málo menšia ako "c". Hustejšie média, ako napríklad voda a sklo, môžu spomaliť svetlo oveľa viac – na hodnoty 3/4 a 2/3 "c". Toto spomaľovanie svetla je zodpovedné aj za vychýlenie svetla na styčnej ploche dvoch prostredí s rôznymi indexmi lomu. Tento jav sa nazýva lom svetla alebo refrakcia.
Keďže rýchlosť svetla v materiáli závisí od indexu lomu a ten závisí od frekvencie svetla, svetlo rôznych frekvencií prechádza v tom istom materiáli rôznymi rýchlosťami. To môže spôsobiť deformáciu elektromagnetických vĺn pozostávajúcich z rôznych frekvencií, čo sa nazýva disperzia alebo rozptýlenie svetla.
Všimnite si, že zmieňovaná rýchlosť svetla je "pozorovaná alebo meraná rýchlosť v nejakom médiu" a nie skutočná rýchlosť svetla (ako je pozorovaná vo vákuu). V mikroskopickom meradle, predpokladajúc, že sa elektromagnetické žiarenie správa ako častice (časticovo-vlnový dualizmus), je lom svetla spôsobený opakovaným pohlcovaním a následným vysielaním fotónov, z ktorých sa skladá svetlo, atómami alebo molekulami cez ktoré prechádza. V určitom zmysle sa svetlo šíri iba cez vákuum medzi týmito atómami. Proces pohlcovania a následného vysielania trvá istý čas, preto sa vytvára dojem, že sa svetlo zdržalo (t. j. stratilo rýchlosť) medzi vstupom a výstupom z média. Svetlo sa po opustení média šíri opäť svojou pôvodnou rýchlosťou "bez získania" dodatočnej energie. To môže znamenať iba jediné – rýchlosť svetla sa nikdy nezmenila. Alebo inak, predpokladajúc, že sa elektromagnetické žiarenie správa ako vlna, narážanie do atómov (hlavne elektrónov) interferuje s elektrickými a magnetickými poľami žiarenia, spôsobuje spomalenie jeho šírenia.
„Rýchlejšie-ako-svetlo“ pozorovania a experimenty.
Experimentálne dôkazy vykonané v poslednej dobe ukazujú, že skupinová rýchlosť svetla môže prekročiť "c". V jednom experimente bola dosiahnutá skupinová rýchlosť laserových lúčov na extrémne krátkej vzdialenosti cez atómy cézia 300-krát "c". Táto technika ale nemôže byť použitá na prenos informácií rýchlosťou vyššou ako "c": rýchlosť prenosu informácie závisí od prednej rýchlosti (rýchlosti, pri ktorej sa prvý nadnulový pulz pohne dopredu) a súčin skupinovej a prednej rýchlosti je rovný druhej mocnine normálnej rýchlosti svetla v materiáli.
Prekonanie skupinovej rýchlosti svetla týmto spôsobom je porovnateľné s prekonaním rýchlosti zvuku usporiadaním ľudí do dlhého radu s veľkými odstupmi. Ich úlohou by bolo zakričať „Som tu!“ jeden po druhom v krátkych intervaloch meraných hodinkami s tým, že nemusia čakať, pokiaľ budú počuť prechádzajúcu osobu.
Pri niektorých ďalších experimentoch súvisiacich s nestálymi vlnami ako napr. tunelovanie sa môže zdať, že je prekonaná rýchlosť svetla. Experimenty naznačujú, že fázová rýchlosť nestálych vĺn môže prekonať "c"; ale aj v tomto prípade skupinová a predná rýchlosť neprekoná "c", takže opäť nie je možné preniesť informáciu rýchlejšie ako "c".
V niektorých interpretáciách kvantovej mechaniky môžu byť kvantové javy prenášané rýchlosťami vyššími ako "c" (v skutočnosti bola interakcia dvoch telies oddelených priestorom bez známeho sprostredkovateľa interakcie dlho vnímaná ako problém kvantovej mechaniky: pozri EPR paradox). Napríklad kvantové stavy dvoch častíc môžu byť prepojené, takže stav jednej častice určuje stav druhej častice (napr. jedna musí mať spin +½ a druhá −½). Až do pozorovania sú častice v superpozícii dvoch kvantových stavoch (+½, −½) a (−½, +½). Ak sa častice oddelia a jedna z nich sa podrobí pozorovaniu na zistenie jej kvantového stavu, stav druhej častice je automaticky známy. Ak sa predpokladá, ako je to v niektorých interpretáciách kvantovej mechaniky, že informácia o kvantovom stave častice je lokálna, potom je z toho možné vydedukovať, že kvantový stav druhej častice sa získa svoj kvantový stav okamžite po vykonaní prvého pozorovania. Keďže však nie je možné ovplyvniť, ktorý kvantový stav získa prvá častica pri jej pozorovaní, nedá sa informácia týmto spôsobom prenášať. Zdá sa, že fyzikálne zákony nedovoľujú prenášať informácie dômyselnejšie, čo viedlo k formulácii pravidiel ako no-cloning teoréma.
Takzvaný supersvetelný pohyb (angl. "superluminal motion") je tiež pozorovateľný pri niektorých astronomických objektoch ako napríklad prúd rádiových galaxií a kvazarov. Ani v tomto prípade sa však prúdy nepohybujú rýchlosťou prekračujúcou rýchlosť svetla: zdanlivý supersvetelný pohyb je projekcia javu spôsobená objektami pohybujúcimi sa rýchlosťami blízkymi rýchlosti svetla v malom uhle vzhľadom na vzdialenosť pozorovaného objektu.
Hoci to môže znieť paradoxne, nárazové vlny je možné vytvoriť elektromagnetickým žiarením. Prechádzaním nabitej častice cez izolátor sa naruší jeho lokálne elektromagnetické pole. Elektróny v atómoch izolátora sú vytlačené a polarizované poľom nabitej častice a pri obnovení rovnováhy elektrónov v médiu po skončení narušenia sa emitujú fotóny (vo vodiči môže byť táto rovnováha obnovená bez emitovania fotónov). Za normálnych okolností tieto fotóny vzájomne deštrukčne interferujú a nie je zistené žiadne žiarenie. Ak sa však toto rušenie šíri rýchlejšie ako je rýchlosť fotónov, potom fotóny konštruktívne interferujú a zosilňujú pozorovanú radiáciu. Výsledok (analogický k aerodynamickému tresku) je známy ako Čerenkovov jav.
Možnosť komunikovať alebo cestovať rýchlejšie ako svetlo je obľúbenou témou vedecko-fantastických diel. Častice cestujúce rýchlejšie ako svetlo, nazývané tachyóny, boli síce popísané časticovými fyzikmi, ale neboli ešte pozorované.
Niektorí fyzici, predovšetkým João Magueijo a John Moffat, podporujú teóriu, že svetlo sa šírilo v minulosti omnoho rýchlejšie ako je jeho súčasná rýchlosť. Táto teória sa nazýva premenlivá rýchlosť svetla. Jej podporovatelia tvrdia, že vysvetľuje veľa kozmologických záhad lepšie ako jej konkurenčná teória rozpínania vesmíru. Táto teória však ešte nezískala širokú podporu.
Experimenty so spomaľovaním svetla.
V istom zmysle sa každé svetlo prechádzajúce cez iné médium ako vákuum šíri kvôli refrakcii pomalšie ako "c". Niektoré materiály však majú neobyčajne vysoký index lomu: obzvlášť vysoká je napríklad optická hustota Bose-Einsteinovho kondenzátu. Skupina vedcov pod vedením Lena Haua bola v roku 1999 schopná spomaliť svetelný lúč na rýchlosť asi 17 metrov za sekundu a v roku 2001 dokonca na okamih zastaviť lúč.
V roku 2003 uspel Mikhail Lukin s vedcami Harvardovej univerzity a Lebedevovým inštitútom v Moskve v úplnom zastavení svetla. To bolo dosiahnuté jeho nasmerovaním do masy horúceho rubídiového plynu, ktorého atómy sa podľa Lukinových slov správali „ako miniatúrne zrkadlá“, vďaka zasahovaniu dvoch „riadiacich“ lúčov.
História.
Až do nedávnej minulosti bola rýchlosť svetla z veľkej časti iba otázkou dohadov. Empedokles zastával názor, že svetlo je niečo v pohybe a preto musí cestovanie trvať určitý čas. Aristoteles naopak povedal, že „svetlo je kvôli prítomnosti niečoho, ale nie je to pohyb“. Okrem toho, ak by malo svetlo konečnú rýchlosť, musela by byť veľmi veľká; Aristoteles tvrdil „nápor na silu našej viery je príliš veľký“ aby sme tomu verili.
Jednou zo starovekých teórií videnia je, že svetlo je vyžarované z oka a nie odrážané z iného zdroja do oka. Z tejto teórie odvodil Herón z Alexandrie argument, že rýchlosť svetla musí byť nekonečná, keďže vzdialené objekty ako napríklad hviezdy sa zjavia hneď ako sa otvorí oko.
Stredoveké a ranonovoveké teórie.
Islamskí filozofi Avicenna a Alhazen verili, že svetlo má konečnú rýchlosť, aj keď väčšina ostatných filozofov súhlasila v tomto bode s Aristotelom. Podobne za konečnú považovala rýchlosť svetla aj aryanská škola filozofie v starovekej Indii. 
Johannes Kepler veril, že svetlo putuje neobmedzenou rýchlosťou, pretože vo voľnom priestore mu nestoja v ceste žiadne prekážky. Francis Bacon tvrdil, že to nemusí byť pravda, keďže môže existovať pohyb príliš rýchly na to, aby sme to mohli vnímať. René Descartes tvrdil, že ak by bola rýchlosť svetla konečná, boli by Slnko, Zem a Mesiac viditeľne nezarovnané počas zatmenia Mesiaca. Keďže žiadne podobné odchýlky neboli pozorované, vyvodil, že rýchlosť svetla je nekonečná. Dokonca bol Descartes presvedčený, že ak by bola rýchlosť svetla konečná, tak by sa zrútil celý systém filozofie.
Meranie rýchlosti svetla.
Isaac Beeckman, Descartesov priateľ, navrhol experiment (1629), pri ktorom by sa pozoroval záblesk z kanóna odrazený zo zrkadla vzdialeného asi míľu. Galileo odporučil experiment (1638), kde by sa rýchlosť svetla merala pozorovaním oneskorenia medzi odkrytím lampáša a jeho vnímania z určitej vzdialenosti. Descartes tento experiment kritizoval ako zbytočný, keďže experiment počas zatmenia Mesiaca, ktorý mal lepšie predpoklady na zistenie konečnej rýchlosti, bol negatívny. Tento experiment uskutočnila "Accademia del Cimento" z Florencie až v roku 1667 s lampášmi vzdialenými asi 1 míľu. Žiadne oneskorenie však nebolo pozorované. Robert Hooke nevysvetľoval negatívny výsledok Galileovho experimentu ako potvrdenie nekonečnej rýchlosti svetla, ale iba ako to, že svetlo sa musí pohybovať veľmi rýchlo.
Prvý kvantitatívny odhad rýchlosti svetla bol v roku 1676 spravený Rømerom, ktorý študoval teleskopom pohyb Jupiterovho mesiaca Io. Pretože Io vchádza/vychádza z tieňa Jupitera v pravidelných intervaloch, je možné zmerať trvanie orbitálneho prevratu. Rømer si všimol, že ak je Jupiter najbližšie k Zemi, tak mal Io orbitálny prevrat okolo Jupitera každých 42,5 hodiny. Takisto pozoroval, že ako sa Jupiter a Zem od seba vzďaľovali, Io vychádzal z tieňa Jupiteru postupne neskôr. Bolo jasné, že výstupným „signálom“ trvalo dlhšie pokiaľ dosiahli Zem, ak sa Zem a Jupiter vzďaľovali. To bolo spôsobené dlhším časom, ktorý bol potrebný pre svetlo na prekonanie väčšej vzdialenosti medzi planétami, ktorá sa naakumulovala medzi dvoma po sebe nasledujúcimi signálmi. Podobne, asi o pol roka neskôr, boli vstupy mesiaca Io do tieňa Jupitera o niečo častejšie, keďže sa Zem a Jupiter približovali. Na základe týchto pozorovaní Rømer odhadoval, že na prejdenie priemeru obežnej dráhy Zeme by svetlo potrebovalo 22 minút (čo je dvojnásobok astronomickej jednotky).
Približne v tom istom čase bola veľkosť astronomickej jednotky odhadovaná na 140 miliónov kilometrov. Christiaan Huygens vyrátal z tejto astronomickej jednotky a Rømerovho odhadu času rýchlosť svetla na 1 000 priemerov obežnej dráhy za minútu, čo je asi 220 000 kilometrov za sekundu. Táto hodnota je oveľa menšia ako je súčasne uznávaná hodnota, ale je stále oveľa vyššia ako akýkoľvek fyzikálny jav známy v tej dobe.
Taktiež Isaac Newton akceptoval konečnú rýchlosť svetla. V jeho knihe „"Opticks"“ dokonca publikoval presnejšiu hodnotu rýchlosti svetla – 16 minút za priemer, ktorú sám vyvodil (nie je známe či to bolo z Rømerových dát alebo inak). Rovnaký úkaz bol následne pozorovaný Rømerom na rotujúcej „škvrne“ na povrchu Jupitera. Aj neskoršie pozorovania javu s troma inými Galileovymi mesiacmi, kde to bolo ťažšie pozorovať, potvrdili predchádzajúce zistenia.
Dokonca ani tieto pozorovania a dôkazy konečnej rýchlosti svetla neuspokojili každého (predovšetkým Jean-Dominiqua Cassina). Ale po pozorovaniach Jamesa Bradleyho (1728) bola hypotéza nekonečnej rýchlosti svetla definitívne odmietnutá. Bradley vyvodil, že svetlo hviezd dopadajúce na Zem musí dopadať z mierneho uhla, ktorý sa dá vypočítať porovnaním rýchlosti Zeme na jej obežnej dráhe k rýchlosti svetla. Táto pozorovaná „aberácia“ bola asi 1/200 stupňa. Bradleym vypočítaná rýchlosť svetla bola 298 000 kilometrov za sekundu. To je iba o málo nižšia hodnota ako je v súčasnosti uznávaná hodnota. Aberácia bola rozsiahlo skúmaná počas nasledujúcich storočí, predovšetkým Friedrichom von Struve a Magnusom Nyrenom.
Prvé úspešné meranie rýchlosti svetla pozemným prístrojom vykonal Hippolyte Fizeau v roku 1849. Fizeauov experiment bol koncepčne podobný návrhom Beeckmana a Galilea. Lúč svetla bol namierený na zrkadlo umiestnené vo vzdialenosti niekoľkých kilometrov. Na ceste od zdroja svetla ku zrkadlu prešiel lúč rotujúcim diskom so zárezmi. Pri určitej rýchlosti rotácie disku prejde lúč smerom od zdroja jedným zárezom a pri návrate nasledujúcim zárezom. V prípade čo i len malého zrýchlenia resp. spomalenia rotácie disku, zasiahne lúč samotný disk (jeho zub) a nedostane sa naspäť. Rýchlosť svetla sa dá vypočítať zo známej vzdialenosti zdroja a zrkadla, počtu zárezov (resp. zubov) na disku a rýchlosti rotácie. Rýchlosť svetla publikovaná Fizeauom bola 313 000 kilometrov za sekundu. Túto metódu zdokonalil v roku 1872 Marie Alfred Cornu a v neskôr v roku 1900 Joseph Perrotin.
Léon Foucault vylepšil Fizeauovu metódu nahradením disku so zárezmi rotujúcim zrkadlom. Foucaultov odhad publikovaný v 1862 bol 298 000 kilometrov za sekundu. Foucaultova metóda bola taktiež použitá Simonom Newcombom a Albertom A. Michelsonom. 
Michelson použil v roku 1926 rotujúce zrkadlá na zmeranie času potrebného pre svetlo na prejdenie vzdialenosti od Mount Wilson k Mount San Antonio a späť. Výsledkom týchto meraní bola relatívne presne určená rýchlosť svetla na 299 796 kilometrov za sekundu.
Relativita.
Vďaka práci Jamesa Clerka Maxwella bolo známe, že rýchlosť elektromagnetického žiarenia je konštanta definovaná elektromagnetickými vlastnosťami vákua (permitivitou a permeabilitou).
V roku 1887 bol uskutočnený fyzikmi Albertom Michelsonom a Edwardom Morleyom významný experiment na meranie relatívnej rýchlosti svetla k pohybu Zeme. Cieľom tohto experimentu, nazvaného Michelson-Morleyho experiment, bolo meranie rýchlosti Zeme pohybujúcou sa „svetlonosným éterom“ – médiom, o ktorom sa predpokladalo, že je potrebné na šírenie sa svetla. Ako je to znázornené na nákrese Michelsonovho interferometra, na rozdelenie lúča monochromatického svetla (t. j. majúceho iba jednu vlnovú dĺžku) do dvoch v pravom uhle sa od seba šíriacich lúčov bolo použité zrkadlo s tenkou vrstvou striebra. 
Po opustení tohto zrkadla sa oba lúče odrážajú niekoľkokrát medzi zrkadlami – aby prešli oba lúče rovnakú vzdialenosť je počet odrazov pre oba lúče rovnaký (počas skutočného Michelson-Morleyho experimentu bolo použitých viac zrkadiel ako je to znázornené na obrázku). Po ich následnom zlúčení vznikne vzorka konštruktívnej a deštruktívnej interferencie. Aj malá zmena rýchlosti svetla v oboch ramenách interferometra (kvôli tomu, že sa prístroj pohyboval so Zemou cez predpokladaný „éter“) zmení dobu, ktorú lúč potrebuje na prekonanie vzdialenosti, čo sa prejaví ako zmena vzorky interferencie. Výsledok experimentu bol negatívny.
Ernst Mach bol jeden z prvých fyzikov, ktorý tvrdil, že experiment vlastne vyvrátil teóriu "éteru". Pokrok v oblasti teoretickej fyziky v tom čase už ponúkal alternatívnu teóriu, Lorentz-Fitzgeraldovu kontrakciu, ktorá ponúkala aj vysvetlenie negatívneho výsledku Michelson-Morleyho experimentu.
Nie je isté, či Albert Einstein poznal výsledok Michelson-Morleyho experimentu, ale jeho negatívny výsledok veľmi pomohol všeobecnému prijatiu jeho teórie relativity. Einsteinova teória bola úplne v súlade s výsledkom experimentu: "éter" neexistoval a rýchlosť svetla bola rovnaká v každom smere. Konštantná rýchlosť svetla je jeden zo základných postulátov špeciálnej teórie relativity.

</doc>
<doc id="19709" url="https://sk.wikipedia.org/wiki?curid=19709" title="François Viete">
François Viete



</doc>
<doc id="19710" url="https://sk.wikipedia.org/wiki?curid=19710" title="Francois Viete">
Francois Viete



</doc>
<doc id="19712" url="https://sk.wikipedia.org/wiki?curid=19712" title="Concierge">
Concierge

Concierge alebo komorník (z fr. "concierge" &lt; lat. "conservus" = spoluotrok) je zamestnanec žijúci priamo v dome svojho pána a plniaci úlohy správcu domu. Svoj význam mal hlavne v minulosti. V stredoveku navštevoval šľachtu na ich zámkoch. Iná funkcia komorníka v stredoveku bola úradník kráľa, ktorý bol zodpovedný za udržiavanie spravodlivosti za pomoci súdnych zriadencov. 
V súčasnosti ponúkajú služby komorníka mnohé hotely. Cieľom je uľahčiť hosťom hľadanie reštaurácií, zaujímavých miest, či privolanie taxíka. Existujú súkromné spoločnosti, ponúkajúce tieto služby jednotlivcom, či veľkým súkromným spoločnostiam. Dnešný komorník alebo concierge už prekonal hranice svojho pôsobenia. Existuje takzvaný "online concierge".

</doc>
<doc id="19715" url="https://sk.wikipedia.org/wiki?curid=19715" title="Milan Urbáni">
Milan Urbáni

MUDr. Milan Urbáni, CSc. MPH (* 21. august 1944, Ratkovská Zdychava – † 17. jún 2024, Banská Bystrica) bol bývalý poslanec Národnej rady Slovenskej republiky a bývalý podpredseda ĽS-HZDS.
Životopis.
MUDr. Milan Urbáni absolvoval v roku 1967 Lekársku fakultu UPJŠ v Košiciach. Od roku 1967 pracoval ako lekár v Banskej Bystrici. V rokoch 1975 až 1980 pôsobil ako primár v "Central Hospital Kabwe" v Zambii, neskôr v Líbyi. V roku 1991 pracoval ako vedúci odboru zdravotníctva ONV v Banskej Bystrici. V roku 1992 bol vedúcim gynekologického oddelenia polikliniky v Banskej Bystrici. Ako riaditeľ tejto polikliniky pôsobil v rokoch 1996 až 1999.
V roku 2002 bol zvolený za poslanca NR SR za HZDS. Na sneme strany 14. júna 2003 v Púchove bolo HZDS premenované na ĽS-HZDS. Milan Urbáni bol zároveň na tomto sneme zvolený za podpredsedu ĽS-HZDS pre vnútornú politiku. Na sneme strany 4. júna 2005 v Prešove bol opätovne zvolený za podpredsedu. V parlamente bol členom Výboru NR SR pre zdravotníctvo a Stálej delegácie NR SR do Parlamentného zhromaždenia Rady Európy.
V roku 2012 založil Stranu moderného Slovenska. Neskôr podnikal najmä v oblasti zdravotníctva, založil aj U-ART Gallery v Banskej Bystrici. V roku 2017 kandidoval na predsedu Banskobystrického samosprávneho kraja. Nebol zvolený, získal 1,21 %.
Po ťažkej chorobe zomrel 17. júna 2024 v banskobystrickej nemocnici.

</doc>
<doc id="19716" url="https://sk.wikipedia.org/wiki?curid=19716" title="Michal Vajda">
Michal Vajda

Michal Vajda (* 4. február 1956) bol poslancom Národnej rady Slovenskej republiky.
Michal Vajda bol zvolený za poslanca NR SR vo volebnom období 2002-2006 za KSS. Bol členom Výboru NR SR pre životné prostredie a ochranu prírody a Výboru NR SR na kontrolu použitia informačno-technických prostriedkov.
 

</doc>
<doc id="19717" url="https://sk.wikipedia.org/wiki?curid=19717" title="Ivan Varga">
Ivan Varga

Ing. Ivan Varga (* 15. jún 1953, Hurbanovo – † 14. september 2021) bol slovenský chemik a politik, poslanec Národnej rady SR za SMER-SD v rokoch 20022016.
V rokoch 1968 – 1972 študoval na Strednej priemyselnej škole chemickej v Bratislave. V roku 1977 absolvoval Chemickotechnologickú fakultu SVŠT v Bratislave. Od skončenia školy až do roku 2002 pracoval v Slovakofarme a.s. Hlohovec na rôznych pozíciách, naposledy vo funkcii riaditeľa pre vedu a výskum.
Bol jedným zo zakladajúcich členov strany SMER, vo volebnom období 20022006 bol zvolený za poslanca NR SR. Bol členom Výboru NR SR pre pôdohospodárstvo. Vo volebnom období 20062010 bol členom parlamentného výboru pre financie, rozpočet a menu. Vo volebnom období 20122016 bol členom Výboru NR SR pre zdravotníctvo.
Obvinenie z napadnutia.
Poslanec Jozef Viskupič (OĽaNO) ho 18. septembra 2013 obvinil, že ho spolu s ďalšími štyrmi poslancami za SMER pod vplyvom alkoholu fyzicky napadol kvôli sporu o papierovú maketu Roberta Fica.

</doc>
<doc id="19718" url="https://sk.wikipedia.org/wiki?curid=19718" title="Roman Vavrík">
Roman Vavrík

Ing. Roman Vavrík (7. január 1959) bol poslanec Národnej rady Slovenskej republiky tri volebné obdobia od roku 1994.
Roman Vavrík bol zvolený za poslanca NR SR vo volebnom období 2002-2006 za SDKÚ. Je predsedom Výbor NR SR na kontrolu použitia informačno-technických prostriedkov, podpredsedom Výboru NR SR pre obranu a bezpečnosť a členom Výboru NR SR pre nezlučiteľnosť funkcií a Osobitného kontrolného výboru NR SR na kontrolu činnosti NBÚ. 

</doc>
<doc id="19719" url="https://sk.wikipedia.org/wiki?curid=19719" title="Ľubomír Vážny">
Ľubomír Vážny

Ing. Ľubomír Vážny (* 15. júl 1957, Žilina) je slovenský politik. Je bývalý minister dopravy, pôšt a telekomunikácií SR. Funkciu vykonával od 4. júla 2006 do 8. júla 2010. Od roku 2012 do roku 2016 bol podpredsedom vlády SR pre investície. Od 24. júla 2017 do 9. septembra 2020 bol generálnym riaditeľom Sociálnej poisťovne.
Životopis.
Ľubomír Vážny absolvoval v roku 1981 SVŠT v Bratislave (Stavebná fakulta, odbor pozemné staviteľstvo). V roku 1981-1985 pôsobil ako majster na stavbe, stavbyvedúci, samostatný vývojový pracovník Pozemné stavby, š.p. Trnava, 1981-1994 vedúci oddelenia cien a typizácie, vedúci útvaru TÚ, technický námestník, riaditeľ v Stavoinveste HO Banská Bystrica. Od roku 1994 bol riaditeľom a konateľom spoločnosti Stavoinvesta s.r.o. Banská Bystrica. 
Ľubomír Vážny je členom predsedníctva strany SMER - sociálna demokracia a tieňovým ministrom dopravy a výstavby tejto strany. Bol zvolený za poslanca NR SR vo volebnom období 2002-2006 za SMER, ktorý od 1. januára 2005 pôsobí pod názvom SMER - sociálna demokracia. Bol podpredsedom Výboru NR SR pre hospodárstvo, privatizáciu a podnikanie a členom Mandátového a imunitného výboru NR SR. 
V roku 2006 opäť zvolený za poslanca Národnej rady SR za stranu SMER-SD, od 4. júla 2006 do 2010 minister dopravy pôšt a telekomunikácií.
Vo voľbách do orgánov samosprávy obcí v roku 2010 kandidoval za primátora Banskej Bystrice vo volebnej koalícii SMER, SNS, ĽS-HZDS. S 10 443 hlasmi skončil na druhom mieste, primátorom sa stal Peter Gogola s 13 842 hlasmi.
Riaditeľ Sociálnej poisťovne.
Vážny bol od 24. júla 2017 na návrh ministra Jána Richtera (SMER-SD) riaditeľom Sociálnej poisťovne. Vo funkcii nahradil Dušana Muňka.
9. septembra 2020 vláda Vážneho z funkcie odvolala. Podľa vlády si ako riaditeľ neplnil zákonné povinnosti. Vážneho nahradil Juraj Káčer, komunálny politik a dovtedajší viceprimátor Bratislavy.

</doc>
<doc id="19720" url="https://sk.wikipedia.org/wiki?curid=19720" title="Viliam Veteška">
Viliam Veteška

Viliam Veteška (* 16. august 1953, Púchov – † 21. apríl 2009, Banská Bystrica) bol podpredseda Národnej rady Slovenskej republiky a bývalý podpredseda ĽS-HZDS.
Viliam Veteška v roku 1976 ukončil štúdium na Univerzite Komenského v Bratislave, kde v roku 1978 vykonal aj rigorózne skúšky a ziskal titul JUDr. Prešiel rôznymi zamestnaniami v obchode a službách. Od roku 1987 pracoval ako obchodný námestník generálneho riaditeľa CKM Praha. Po nežnej revolúcii v roku 1989 sa pustil do podnikania. V roku 1991 založil holdingovú spoločnosť Wili zameranú na cestovný ruch a prostredníctvom tejto spoločnosti v roku 1996 založil leteckú spoločnosť Slovenské aerolínie, a.s., kde pôsobil striedavo ako predseda predstavenstva alebo predseda dozornej rady.
V roku 2002 bol zvolený za poslanca NR SR za HZDS. Na sneme strany 14. júna 2003 v Púchove bolo HZDS premenované na ĽS-HZDS. Viliam Veteška bol zároveň na tomto sneme zvolený za podpredsedu ĽS-HZDS pre zahraničnú politiku. Na sneme strany 4. júna 2005 v Prešove bol opätovne zvolený za podpredsedu. V júni 2007 na sneme ĽS-HZDS v Nitre o funkciu prišiel.
Viliam Veteška bol v roku 2002 zvolený za podpredsedu NR SR. Tento post zastával až do svojej smrti. Bol zároveň členom Mandátového a imunitného výboru NR SR, Stálej delegácie NR SR do Stredoeurópskej iniciatívy a Euro-stredomorského Parlamentného zhromaždenia.

</doc>
<doc id="19721" url="https://sk.wikipedia.org/wiki?curid=19721" title="Renáta Zmajkovičová">
Renáta Zmajkovičová

JUDr. Renáta Zmajkovičová (* 9. máj 1962) bola v rokoch 2002 až 2016 poslankyňa Národnej rady Slovenskej republiky za politickú stranu SMER – sociálna demokracia.
Životopis.
Renáta Zmajkovičová vyštudovala Strednú ekonomickú školu v Trnave. Od roku 1981 pracovala postupne na Okresnom a Obvodnom úrade v Trnave, neskôr v Investičnej a rozvojovej banke v Senci. V roku 1996 založila reklamnú agentúru v Bratislave a rovnako začala podnikať aj v oblasti módy ako majiteľka dámskeho butiku v Trnave. V rokoch 2001 až 2005 pôsobila na úrade Trnavského samosprávneho kraja ako riaditeľka úradu.
Od roku 2002 do marca 2016 pôsobila ako poslankyňa Národnej rady SR za stranu SMER – sociálna demokracia. 
Renáta Zmajkovičová vyštudovala za právničku. Skončila Právnickú fakultu Univerzity Mateja Bela v Banskej Bystrici (UMB). Magisterský titul získala po tom, čo obhájila 74-stranovú diplomovku na tému „Tvorba práva s osobitným zreteľom na zákonodarný proces Národnej rady SR“. Do tejto diplomovej práce z roku 2007 odpísala niekoľko paragrafov rokovacieho poriadku parlamentu, ktoré vydávala za vlastný text. Išlo o minimálne 20 paragrafov zákona o rokovacom poriadku NR bez toho, aby to priznala. Zákon neuviedla ani v zozname použitej literatúry, ktorý je na konci práce. Za pochybnú prácu nebudú pykať ani učitelia, ktorí prácu odobrili. Škola reprezentovaná dekanom zamietla celý škandál pod koberec s tým, že sa nič nestalo. Od prípadu dal ruky preč aj vtedajší minister školstva Ján Mikolaj (SNS) s tým že „Keď už študent obháji prácu, je to uzavretá vec," Zákon o vysokých školách č. 131/2002 Z. z., bol od svojho uvedenia do platnosti 26. marca 2002 do súčasnosti (2025) novelizovaný viac ako 50 krát. Možnosť vysokých škôl preskúmať a prípadne odobrať akademický titul bola zavedená novelou č. 137/2022 Z. z., ktorý nadobudol účinnosť až v roku 2022. 
V Národnej rade SR od roku 2012 do roku 2014 zastávala funkciu podpredsedníčky Národnej rady SR. 
V predchádzajúcom volebnom období v rokoch 2010 až 2012 zastávala funkciu predsedníčky Výboru NR SR pre nezlučiteľnosť funkcií a bola členkou Výboru NR SR pre ľudské práva a národnostné menšiny. 
Vo funkčnom období 2006 až 2010 bola predsedníčkou Mandátového a imunitného výboru NR SR, ako aj podpredsedníčkou Výboru NR SR pre nezlučiteľnosť funkcií a členkou Výboru NR SR pre verejnú správu a regionálny rozvoj.
Zároveň bola predsedníčkou trnavskej krajskej organizácie strany SMER – sociálna demokracia.
V roku 2014 bola zapletená do kauzy predraženého nákupu prístroja CT v piešťanskej Nemocnici Alexandra Wintera, kvôli čomu po výzve premiéra skončila ako predsedníčka dozornej rady nemocnice a vzdala sa aj postu podpredsedníčky parlamentu.
Od roku 2014 je čestnou predsedníčkou "Nadácie Renáty Zmajkovičovej : www.nadacia-rz.sk" 

</doc>
<doc id="19722" url="https://sk.wikipedia.org/wiki?curid=19722" title="Samuel Zubo">
Samuel Zubo

RSDr. Samuel Zubo, CSc. (* 10. august 1948, Pondelok, okres Poltár) bol poslancom Národnej rady Slovenskej republiky.
Samuel Zubo bol zvolený za poslanca NR SR vo volebnom období 20022006 za KSS. Bol členom
Výboru NR SR pre verejnú správu a Výboru NR SR pre sociálne veci a bývanie. Samuel Zubo pôsobil ako pedagóg v Detskom domove v Čerenčanoch. Následne pôsobil ako riaditeľ detského domova v Stránskej, ktorý pod jeho vedením prešiel rozsiahlou rekonštrukciou a rozšírením a následnou transformáciou na detský domov rodinného typu.

</doc>
<doc id="19723" url="https://sk.wikipedia.org/wiki?curid=19723" title="Diana Štrofová">
Diana Štrofová

Ing. Diana Štrofová, rod. Dubovská (* 1. september 1973) je bývalá slovenská politička.
Život.
Po prvom manželstve s podnikateľom Jozefom Majským si ponechala svoje dievčenské meno. V roku 2003 sa rozviedla a na jeseň roku 2004 sa vydala za Čecha Jana Štrofa a prijala priezvisko Štrofová.

</doc>
<doc id="19724" url="https://sk.wikipedia.org/wiki?curid=19724" title="Diana Dubovská">
Diana Dubovská



</doc>
<doc id="19728" url="https://sk.wikipedia.org/wiki?curid=19728" title="Haskell (programovací jazyk)">
Haskell (programovací jazyk)

Haskell je štandardizovaný funkcionálny programovací jazyk s voľnou sémantikou (lenivé vyhodnocovanie) pomenovaný po logikovi Haskellovi Currym. Bol vytvorený v 90. rokoch 20. storočia. Posledným polooficiálnym štandardom je Haskell 98, ktorý definuje minimálnu a portabilnú verziu jazyka využiteľnú na výuku alebo ako základ ďalších rozšírení. Jazyk sa rýchlo vyvíja, predovšetkým vďaka svojim implementáciám Hugs a GHC (pozri nižšie), ktoré predstavujú súčasný "de facto" štandard.
Medzi zaujímavé vlastnosti jazyka Haskell patrí podpora rekurzívnych funkcií a údajových štruktúr, pattern matching, expanzia zoznamov a strážne výrazy. Takáto kombinácia schopností umožňuje tvorbu funkcií, ktoré by sa v procedurálnych jazykoch implementovali ťažko, zatiaľ, čo v Haskelli sú triviálne. Haskell je v roku 2002 funkcionálny jazyk, na ktorom sa vykonáva najviac výskumu. Bolo vyvinutých niekoľko variantov: paralelizovateľné verzie od MIT a Glasgowskej univerzity, obe sa nazývajú Haskell; paralelnejšie a distribuovanejšie verzie nazývané Distributed Haskell (bývalý Goffin) a Eden; verzia implementujúca špekulatívne vyhodnocovanie nazývaná Eager Haskell a niekoľko objektovo orientovaných verzií: Haskell++, O'Haskell a Mondrian.
Existuje aj jazyk podobný Haskellu, ktorý ponúka nový spôsob podpory vývoja GUI nazývaný Concurrent Clean. Jeho najväčšou odchýlkou od Haskellu je použitie jedinečných typov a monáda.
Mark Jones vyvinul výučbovú verziu jazyka nazývanú Gofer. Bola nahradená systémom HUGS (Haskell User's Gofer System), pozri implementácie dolu.
Príklady.
Definícia funkcie faktoriálu:
Iná definícia faktoriálu (používa funkciu codice_1 zo štandardnej knižnice Haskellu):
Naivná implementácia funkcie vracajúcej n-tý prvok Fibonacciho postupnosti:
Funkcia vracajúca čísla Fibonacciho postupnosti s lineárnou výpočtovou zložitosťou.
Predchádzajúca funkcia vytvorí nekonečný zoznam, čo je možné vďaka lenivému vyhodnocovaniu. Je možné ho implementovať ako 
(codice_2 je operátor, ktorý vráti n-tý prvok zoznamu).
Elegantný zápis triediaceho algoritmu quicksort:
Implementácie.
Nasledujúce implementácie celkom (alebo takmer celkom) vyhovujú štandardu Haskell 98 a sú distribuované pod open source licenciou. V súčasnosti neexistujú komerčné implementácie.

</doc>
<doc id="19729" url="https://sk.wikipedia.org/wiki?curid=19729" title="Motto">
Motto

Motto je slovná fráza opisujúca motiváciu alebo zámer sociologických skupín alebo organizácií. Motto môže byť heslo, citát alebo iné slovné spojenie. Často sa používa v prednej časti písaného diela a má súvis s jeho nosnou myšlienkou.
Veľa krajín, univerzít a iných inštitúcií má vlastné motto, ktoré má veľa spoločného so znakom organizácie. Niekedy je motto napísané priamo v znaku.
Ďalším významom môže byť vyjadrenie štátneho programu, napr. "Veritas vincit" (Pravda víťazí).
Výraz motto pochádza z taliančiny, kde "motto" znamená motto alebo vtip alebo slovo, pričom talianske motto pochádza zas z neskoro latinského "muttum" = muknutie. Podobné označenie pre slovo, "mot", je tiež vo francúzštine.

</doc>
<doc id="19732" url="https://sk.wikipedia.org/wiki?curid=19732" title="Plavecký hrad">
Plavecký hrad

Plavecký hrad (normovaný názov; iné názvy: hrad Plavec, historicky podľa jeho pôvodného vlastníka: Detrekov kameň) je zrúcanina hradu, ktorá sa nachádza nad obcou Plavecké Podhradie na kopci Pohanská v národnej prírodnej rezervácii Pohanská na západnom úpätí Malých Karpát.
Doložené názvy.
K tvaru Plavec: Plosenstein, Castrum Plawcz
K tvaru Detrekov Kameň: Detrech, Detruh, Detrekö, Detrekövár
Dejiny.
Ako väčšina stredovekých hradov na území dnešného Slovenska, aj Plavecký hrad vznikol v rámci vlny výstavby nových hradov po mongolskom vpáde do Uhorska. Z retrospektívnej listiny Ondreja III. z roku 1291 sa dozvedáme o darovaní zeme Kuchyňa Belom IV. Detrichovi, synovi bratislavského richtára Kunta.
Ten pravdepodobne z iniciatívy kráľa na tomto území postavil hrad. Presný rok jeho vzniku nepoznáme, bolo to pravdepodobne v 50. až 60. rokoch 13. storočia. Vieme, že existoval už v roku 1273, keď sa pod ním odohrala bitka medzi uhorským vojskom a vojskom Přemysla Otakara II.
Pôvodne mal hrad najmä strážnu funkciu. Vďaka svojej polohe mohol kontrolovať pohraničnú oblasť Uhorského kráľovstva a hranice s Českým kráľovstvom. Vďaka dohľadu na hrad Branč a na hrady Ostrý Kameň a Korlátka, ktorý umožňovala predsunutá hláska, si s nimi mohol Plavecký hrad vymieňať signály v prípade ohrozenia. Hrad taktiež chránil a kontroloval cestu, ktorá viedla na úbočí hradného kopca. Postupne sa z neho stalo hospodárske a správne centrum
Hrad vznikol ako kráľovská pohraničná pevnosť medzi rokmi 1256 až 1273. Od roku 1398 bol majetkom Stibora zo Stiboríc. Do 16. storočia ho vlastnili grófi zo Svätého Jura a Pezinka, potom Serédyovci, 15531575 Fuggerovci, po nich Balašovci. V čase, keď patril hrad Štefanovi Balašovi, v rokoch 1579 až 1584 na hrade fungovala jedna z prvých kníhtlačiarní na Slovensku. Z produkcie protestantnského spisovateľa a cirkevného hodnostára Petra Bornemisu vyšli na Plaveckom hrade kalendáre, biblie, spevník a iné tlače.
Od 1641 nepretržite až do 20. storočia boli jeho vlastníkmi Pálfiovci. V druhej polovici 16. storočia hrad prestavali na renesančnú pevnosť s dolnými nádvoriami. Postupne ho znovu opevňovali a udržiavali aj v priebehu 17. storočia, keď ho doplnili o nové delové bašty. V roku 1706 ho poškodilo cisárske vojsko, ktoré ho dobylo od povstalcov. Odvtedy ho už neobnovili. Sídlo panstva prešlo v polovici 17. storočia do Malaciek.
Na hrade prebiehajú konzervačné práce.
Zaujímavosti v okolí.
V okolí hradu sa nachádzajú aj ďalšie pamiatky a zaujímavosti. Na rovnakom vrchu sa nachádza hradisko Pohanská. Pri severnom úbočí vrchu sa nachádza Plavecká jaskyňa. Na južnom úpätí vrchu Pohanská sa nachádzajú zvyšky obvodových múrov zaniknutého kláštora. V Plaveckom podhradí sa nachádza tiež renesančný kaštieľ.
Prístup.
Prístup na hrad je možný z dvoch miest.

</doc>
<doc id="19735" url="https://sk.wikipedia.org/wiki?curid=19735" title="Rudolf Žiak">
Rudolf Žiak

Mgr. Rudolf Žiak (* 27. máj 1955) je bývalý zamestnanec SIS, slovenský politik, podpredseda strany Hnutie za demokraciu, vedúci odboru SO/RO pre ROP Úradu Prešovského samosprávneho kraja.
Maturoval na umeleckej priemyslovke, špecializoval sa na maľbu a grafiku. V štúdiu pokračoval na Filozofickej fakulte UK v Bratislave. 
Pôsobenie v HZDS.
Rudolf Žiak bol do roku 1998 šéfom rozviedky SIS. Bolo to v čase, keď bol riaditeľom SIS Ivan Lexa. V rokoch 1998 až 2002 vykonával funkciu podpredsedu HZDS pre zahraničnú politiku. V parlamentných voľbách 2002 bol zvolený za poslanca národnej rady za HZDS. V parlamente bol členom zahraničného výboru. V období rokov 2002 až 2004 bol ako poslanec NR SR pozorovateľom v Európskom parlamente. Bol členom politickej frakcie UEN, kde vykonával funkciu podpredsedu.
Pôsobenie v Ľudovej únii.
Rudolf Žiak sa pridal ku skupine 11 poslancov parlamentu, ktorí začiatkom roka 2003 pod vedením Vojtecha Tkáča, vystúpili z HZDS a založili novú politickú stranu Ľudová únia (v roku 2007 bola premenovaná na Liberálnu stranu). Rudolf Žiak sa stal lídrom koalície ĽÚ a Hnutia za demokraciu vo voľbách do Európskeho parlamentu v roku 2004. Po neúspechu strany v týchto voľbách Rudolf Žiak z ĽÚ vystúpil a stal sa členom strany Hnutie za demokraciu (HZD).
Pôsobenie v Hnutí za demokraciu.
Rudolf Žiak bol v HZD zvolený za podpredsedu. Kongres strany ho 18. februára 2006 potvrdil vo funkcii podpredsedu pre zahraničie, kultúru a šport. V parlamentných voľbách v roku 2006 kandidoval na treťom mieste kandidátky HZD. Strana však získala iba 0,63% hlasov a do parlamentu sa nedostala.

</doc>
<doc id="19738" url="https://sk.wikipedia.org/wiki?curid=19738" title="Bylina">
Bylina

Bylina je rastová forma rastlín s nedrevnatejúcou stonkou. Delia sa na efeméry, anuely (jednoročné, tzv. letničky), bieny (dvojročné) a pereny (trvalky).
Letničky v priebehu jedného roka vyrastú zo semena na dospelé jedince, odkvitnú, vytvoria plody a uhynú (napr. fazuľa, kukurica). Dvojročné byliny vytvoria v prvom roku len koreň. Kvitnú a majú plody až nasledujúci rok kedy uhynú (napr. mrkva). Trváce byliny žijú viac rokov, takže kvety a plody vytvárajú viackrát za život. Prežitie viacero sezón im umožňuje aj ukladanie zásob napr. do zhrubnutých koreňov, podzemkov alebo cibúľ.

</doc>
<doc id="19741" url="https://sk.wikipedia.org/wiki?curid=19741" title="SMER – sociálna demokracia">
SMER – sociálna demokracia

SMER – sociálna demokracia, skratka SMER – SD, uvádzané aj "SMER – SSD", je ľavicovopopulistická, formálne sociálnodemokratická politická strana pôsobiaca na Slovensku. Ministerstvom vnútra Slovenskej republiky bola zaregistrovaná dňa 8. novembra 1999. Strana sa v prvých rokoch existencie profilovala ako strana tretej cesty, neskôr pozmenila orientáciu na ľavicu a sociálnu demokraciu a stala sa dominantným prvkom na ľavicovej časti slovenského politického spektra. 
Strana sa profiluje ako proti-európska a nepodporuje členstvo Slovenska v Európskej únii a NATO, pričom iba kritizuje ich fungovanie. Napriek deklarovanému ľavicovému zameraniu zastáva v sociálnych otázkach konzervatívne postoje. Dlhodobo čelí obvineniam z rusofilstva a protiromského sentimentu.
SMER-SD vládol na Slovensku s výnimkou 20-mesačnej prestávky vlády Ivety Radičovej v rôznych koaličných kombináciách od roku 2006 do roku 2020. Vo voľbách v roku 2012 sa podarilo Smeru získať historicky najväčšiu podporu voličov (44,41 %, 83 mandátov), čo mu umožnilo zostaviť jednofarebnú vládu prvýkrát od roku 1989. Po parlamentných voľbách v roku 2016 strana prepadla na 28,28 % a vytvorila vládnu koalíciu so Slovenskou národnou stranou a stranami MOST-HÍD a #SIEŤ (len do 1. septembra 2016). 
Po parlamentných voľbách vo februári 2020 bola strana s 38 poslaneckými kreslami v NR SR 2. najsilnejšou stranou a politickým subjektom v krajine. Strana zaznamenala pokles aj na komunálnej úrovni, avšak stále má najviac mandátov starostov (592) a poslancov zastupiteľstiev (3 692) zo všetkých strán. Predsedom strany je od vzniku Robert Fico.
Vedenie strany.
Strana SMER-SD má štyri ústredné orgány: Snem, Predsedníctvo strany, Ústrednú revíznu komisiu a rozhodcovskú komisiu. Najvyšším orgánom strany SMER-SD je Snem, ktorý zvoláva Predsedníctvo strany najmenej raz za dva roky. Medzi jednotlivými snemami je najvyšším orgánom Predsedníctvo, ktoré má najviac 15 členov. Členmi Predsedníctva sú vždy predseda, podpredsedovia a generálny manažér, ktorí sú členmi Predsedníctva z titulu výkonu svojej funkcie. Ostatných členov Predsedníctva volí a odvoláva snem strany.
Predsedníctvo strany malo v júli 2020 24 členov a nasledujúce zloženie:
História.
Staršie názvy strany.
SMER (1999 – 2003)
SMER (tretia cesta) (2003 – 2005)
Založenie strany SMER.
Po voľbách v roku 1998 vznikala široká koalícia strán SDK, SDĽ, SMK a SOP. Robert Fico ako podpredseda SDĽ však začal vystupovať proti koalícii s SMK, tvrdiac, že sa strana pokúša otvárať tzv. Benešove dekréty. Neskôr v roku 1998 sa dostal do sporu s vlastnou stranou SDĽ. SDĽ vytvorila spolu so Slovenskou demokratickou koalíciou a Stranou maďarskej koalície koaličnú vládu. Robert Fico bol v tom čase najpopulárnejším politikom strany a získal vo voľbách najviac preferenčných hlasov z politikov SDĽ. Podľa názoru politických analytikov Robert Fico očakával, že strana ocení jeho význam a rátal s menovaním za ministra vlády alebo generálneho prokurátora (nespĺňal však vekovú hranicu, ktorá by mu umožnila tento post zastávať). Robert Fico sa rozhodol z SDĽ a koalície odísť a v decembri 1999 a založil novú politickú stranu s názvom SMER. Podľa oficiálneho stanoviska strany SMER, Robert Fico ""vyvodil svoje rozhodnutie, opustiť rady vládnej koalície a koaličnej Strany demokratickej ľavice a založiť novú politickú stranu na základe osobného hlbokého nesúhlasu a sklamania z obsahu a štýlu politiky, ktorú po voľbách v roku 1998 realizovala tzv. vláda zmeny"." 
Strana SMER sa hneď po svojom založení snažila pôsobiť ako alternatíva tak voči vtedajšej vládnej koalícii, ako aj opozícii. Ešte v tom istom volebnom období (1998 – 2002) prijala do svojho názvu prívlastok "tretia cesta". Podľa tvrdenia predstaviteľov strany sa tým zadefinovala ako "strana moderného progresívneho stredoľavého politického prúdu typu britskej Labour Party, alebo nemeckej SPD". Sám Fico vyhlásil, že „nie je dôležité, či je mačka biela alebo čierna, ale či chytá myši“, citujúc generálneho tajomníka Komunistickej strany Číny, Teng Siao-pchinga.
S odstupom času sa ukázal krok Roberta Fica ako veľmi dobrý a predvídavý. Preferencie SMERu postupne rástli, naopak preferencie SDĽ klesali. Nakoniec sa vládna strana SDĽ nedostala v najbližších voľbách do parlamentu a k 1. januáru 2005 zanikla, keď bola pohltená práve SMERom.
Volebné obdobie 2002 – 2006.
Po voľbách v septembri 2002 sa SMER so ziskom 13,6 % voličských hlasov stal treťou najsilnejšou politickou stranou na Slovensku za HZDS a SDKÚ a obsadil 25 poslaneckých kresiel v NR SR. Tento výsledok možno považovať pre stranu, ktorá sa iba prvýkrát zúčastnila na voľbách, za veľký úspech. Napriek tomu bol pre SMER sklamaním, pretože prieskumy verejnej mienky dlhodobo predpovedali pre stranu oveľa lepší výsledok. Strane sa po voľbách nepodarilo dostať do vlády, a tak zostala v opozícii a vlastne počas celého volebného obdobia súperila s HZDS o vedúce postavenie v opozícii. V súperení o slovenského opozičného voliča však slávila úspech. V prieskumoch verejnej mienky predstihla dovtedy dlhodobo najpopulárnejšiu stranu HZDS a od roku 2004 si udržiavala stabilne prvé miesto s preferenciami oscilujúcimi tesne pod 30 %, kým preferencie druhej strany v poradí, HZDS, oscilovali okolo 15 %. 
Poslanecký klub SMERu v NR SR.
Poslanci SMERu zvolení vo voľbách v roku 2002:
V roku 2004 sa stal poslancom namiesto Moniky Beňovej, ktorá bola zvolená za poslankyňu Európskeho parlamentu, náhradník Peter Oremus. Po jeho úmrtí v roku 2006 ho nahradil Marián Záhumenský.
V máji 2005 posilnili poslanecký klub SMERu Dušan Jarjabek, bývalý člen ĽS-HZDS a Vojtech Tkáč, takisto bývalý člen HZDS a neskôr Ľudovej únie. Poslanecký klub SMERu sa tak stal najsilnejším poslaneckým klubom v parlamente a jediným, ktorému sa počet členov počas volebného obdobia zvýšil.
Integrácia ľavicových strán.
V roku 2004 sa Robertovi Ficovi podarilo uskutočniť projekt zjednotenia ľavicových strán. Tri ľavicové strany s dlhodobo zanedbateľnými volebnými preferenciami a to SDĽ, Sociálnodemokratická alternatíva (vznikla roku 2002 odštiepením z SDĽ) a Sociálnodemokratická strana Slovenska (pôsobila už od čias tesne po Nežnej revolúcii, ale stále so zanedbateľným politickým vplyvom) uznali, že nemajú šancu na prežitie na slovenskej politickej scéne a súhlasili s integráciou so Smerom. Integráciu schválili snemy jednotlivých strán na jeseň roku 2004. Dňa 4. decembra 2004 na 10. zjazde SDĽ v Banskej Bystrici po tom, čo mala schránková firma uhradiť záväzky SDĽ bol schválený zánik strany zlúčením so Smerom od 31. decembra 2004. SDSS, SDA a ďalšie malé ľavicovo-centristické strany sa so Smerom zlúčili už predtým. Smer sa stal prakticky zo dňa na deň najbohatšou politickou stranou na Slovensku. Majetky Smeru a SDĽ podľa výročných správ z roku 2003 prevyšovali 70 miliónov korún. SDĽ mala vtedy majetok 48,5 milióna (dvakrát viac ako Smer). Ústredným tajomníkom SDĽ bol vtedy Ján Richter. Podľa Petra Bárdyho Ľubomír Petrák je muž, ktorý „odovzdal“ do rúk Roberta Fica SDĽ a aj preto doteraz Richter a Petrák pôsobia ako politici SMERu. Od 1. januára 2005 SDĽ, SDA a SDSS zanikli a SMER zmenil názov na SMER – sociálna demokracia. Najvýznamnejší politický zisk pre SMER z tejto integrácie nebol ani tak v zisku nových voličov, ale skôr v zisku značky sociálnej demokracie a medzinárodného zakotvenia v Socialistickej internacionále i Strane európskych socialistov (PES).
Volebné obdobie 2006 – 2010.
Po parlamentných voľbách strana SMER-SD výrazne zvíťazila s 29,14 % voličských hlasov. Najviac preferenčných hlasov dostal volebný líder a predseda strany Robert Fico (443 230) nasledovaný Robertom Kaliňákom (299 253) a Dušanom Čaplovičom (110 702). SMER-SD získal 50 zo 150 poslaneckých kresiel a ako víťaz volieb i právo predsedať Národnej rade SR. Za predsedu bol zvolený na ustanovujúcej schôdzi Pavol Paška, ktorý získal 98 zo 148 hlasov prítomných poslancov. Ďalšie parlamentné funkcie zastávané členmi strany boli: podpredseda NR SR – Miroslav Číž, ktorý bol zároveň aj predsedom poslaneckého klubu SMER-SD, predseda Ústavnoprávneho výboru – Mojmír Mamojka a predseda Mandátového a imunitného výboru – Renáta Zmajkovičová. Z ďalších 16 tzv. fakultatívnych výborov členovia SMERu predsedali štyrom, a to výboru pre financie, rozpočet a menu (Jozef Burian), výboru pre hospodársku politiku (Maroš Kondrót), zahraničnému výboru (Boris Zala, od 27.6.2009 Juraj Horváth, pretože Zala bol zvolený za poslanca Európskeho parlamentu) a výboru na preskúmavanie rozhodnutí NBÚ (Jana Laššáková).
Strana sa správala stabilne, počas volebného obdobia ako jedinú parlamentnú stranu ani klub neopustil žiadny poslanec, na rozdiel od všetkých ostatných parlamentných strán. Spolu s koaličnými stranami SNS a ĽS-HZDS tvorili nadpolovičnú väčšinu v NR SR, s celkovo 85 poslancami, s ktorými neskôr spoločne hlasovali aj nezávislý poslanec, odídenec z klubu ĽS-HZDS, Tibor Mikuš a Anton Korba, odídenec z SNS. Strana SMER-SD bola počas celého volebného obdobia najpopulárnejšou stranou, čo sa týka podpory v prieskumoch. Volebné preferencie jej oscilovali okolo 40 %. Podľa prieskumu verejnej mienky Štatistického úradu SR by SMER-SD v mesiacoch júl 2008 a január 2009 získal parlamentnú väčšinu (76 mandátov), čo by stačilo na vytvorenie jednofarebnej vlády.
Strana SMER-SD dňa 4. júla 2006 podpísala koaličnú zmluvu, na základe ktorej zostavila vládnu koalíciu so Slovenskou národnou stranou a Ľudovou stranou Hnutie za demokratické Slovensko a začala napĺňať svoj sociálny program. Predsedom vlády sa stal Robert Fico. Celkovo mala strana 11 zo 16 členov vlády, z nich aj dvoch podpredsedov vlády – Roberta Kaliňáka a Dušana Čaploviča, podpredsedu pre vedomostnú spoločnosť, európske záležitosti, ľudské práva a menšiny. Získlala ministerstvá hospodárstva, financií, dopravy, pôšt a telekomunikácií, vnútra, obrany, zahraničných vecí, práce, sociálnych vecí a rodiny, kultúry a zdravotníctva; od 28. augusta 2009 bol členom Smeru-SD aj minister životného prostredia – stalo sa tak po prvýkrát na politickej scéne SR, žeby aj napriek dohode v koaličnej zmluve predseda vlády odobral koaličnej strane ministerstvo (koaličná zmluva nemá právnu silu výhradne rozdeliť ministerstvá medzi jednotlivé strany, čiže konanie predsedu vlády nebolo protiprávne, predseda vlády konal na základe jeho ústavného práva vymenúvať a odvolávať členov vlády SR podľa čl. 111 Ústavy SR).
V roku 2009 strana vyhrala aj ďalšie volebné súboje: 
Volebné obdobie 2010 – 2012.
Strana vyhrala parlamentné voľby v roku 2010 s vysokým náskokom, keď získala 880 111 hlasov (34,79 %), čo bolo viac ako získala vo voľbách druhá (SDKÚ-DS) a tretia strana (SaS) dokopy, a znamenalo zisk 62 mandátov v parlamente. Strana však nebola schopná zostaviť koalíciu a preto zotrvala v opozícii. Najviac preferenčných hlasov dostal volebný líder a predseda strany Robert Fico (569 921) nasledovaný Robertom Kaliňákom (395 088) a Dušanom Čaplovičom (224 332). Nad 100-tisíc preferenčných hlasov získali aj Marek Maďarič (122 835) s Jánom Počiatkom (111 180). Členovia strany zastávali vo volebnom období 2010-2012 nasledovné parlamentné funkcie: podpredseda NR SR – Robert Fico, a predsedovia 8 výborov NR SR: Výbor pre nezlučiteľnosť funkcií Renáta Zmajkovičová, pre verejnú správu a regionálny rozvoj Igor Choma, pre vzdelávanie, vedu, mládež a šport Dušan Čaplovič, pre kultúru a médiá Dušan Jarjabek, osobitný kontrolný výbor pre kontrolu činnosti NBÚ Marián Saloň, osobitný kontrolný výbor pre kontrolu činnosti SIS Robert Kaliňák, osobitný kontrolný výbor pre kontrolu činnosti Vojenského spravodajstva Peter Žiga a výboru na preskúmavanie rozhodnutí NBÚ Jana Laššáková.
Podľa prieskumu verejnej mienky agentúry Focus by SMER-SD v mesiaci máj 2011 získal parlamentnú väčšinu (80 mandátov), čo by stačilo na vytvorenie jednofarebnej vlády.
Volebné obdobie 2012 - 2016.
Na vrchole svojich síl sa Smer ocitol v predčasných voľbách 2012. Až 44,41 percenta voličov zabezpečilo Smeru 83 poslaneckých mandátov, strana tak nepotrebovala koaličného partnera a nasledujúce štyri roky vládla sama.
Politický analytik Ján Baránek doplnil, že Smer je v histórii Slovenska asi najdlhšie pôsobiaca strana, ktorá je zatiaľ ešte stále aj najsilnejšou. „Je aj jednou z najstabilnejších strán. Ani personálne otrasy, personálne zmeny, ktorými prešla, ju zásadnejšie neoslabili,“ dodal s tým, že práve stabilita patrí medzi pozitíva tejto strany. „Medzi ne treba spomenúť aj sociálne opatrenia, ako napríklad vlaky zadarmo." (Spustené 17. novembra 2014 ako súčasť balíčka 15 opatrení.)
Volebné obdobie 2016 – 2020.
V parlamentných voľbách získal SMER-SD 737 481 hlasov (28,28 %), čo predstavovalo pokles o približne 16 % a 400 tisíc hlasov oproti predošlým voľbám. Napriek tomu voľby strana vyhrala, získala 49 mandátov poslancov a predseda Robert Fico bol schopný zostavovať vládu. Po voľbách nakoniec SMER-SD zostavil koaličnú vládu so stranami SNS, MOST-HÍD a #SIEŤ. V novej vláde získal SMER-SD dominantné postavenie, mal 9 kresiel, pričom zvyšné strany spoločne len 6. Premiérom zostal Robert Fico, ministrom vnútra Robert Kaliňák. Podpredsedom vlády pre investície a informatizáciu sa stal Peter Pellegrini. Peter Kažimír pôsobil ako minister financií, Peter Žiga ako minister hospodárstva, Ján Richter ako minister práce, sociálnych vecí a rodiny a Marek Maďarič ako minister kultúry. SMER tiež nominoval dvoch nestraníkov – Miroslava Lajčáka za ministra zahraničných vecí a Tomáša Druckera za ministra zdravotníctva. 1. septembra 2016 vládne strany po rozpade strany #SIEŤ podpísali novú koaličnú dohodu.
Po vražde Jána Kuciaka a Martiny Kušnírovej vo februári 2018 a zverejnení posledného Kuciakovho článku o podvodoch talianskych podnikateľov pôsobiacich na východnom Slovensku, ktorí mali napojenie na mafiánsku zločineckú skupinu ’Ndrangheta a o väzbách jedného z nich na predstaviteľov strany SMER vypukli vo viacerých mestách demonštrácie, ktorých požiadavky postupne rástli. Rastúce napätie v spoločnosti a protesty viedli najprv k rezignácii ministrov kultúry a vnútra Maďariča a Kaliňáka, neskôr až k vládnej kríze, ktorej vyvrcholením bolo podanie demisie tretej vlády Roberta Fica 15. marca 2018. Následne došlo k miernym personálnym zmenám, novú vládu opäť zostavil SMER-SD a na jej čele Fica nahradil Peter Pellegrini. V októbri 2018 stranu a koalíciu opustil bývalý minister kultúry Marek Maďarič, ostal pôsobiť v NR SR ako nezaradený. 
Od volieb 2016 si Smer stabilne držal preferencie okolo 25 až 28 percent. Zlom nastal po vražde Jána Kuciaka a Martiny Kušnírovej a následnej rekonštrukcii vlády. Smer klesol na zhruba 20 percent a z tohto čísla sa mu preferencie nepodarilo zvýšiť ani do konca roku 2019.
V komunálnych voľbách v novembri 2018 SMER-SD skončil ako najsilnejšia strana. Získal 592 mandátov starostov (20,38 %) a 3 692 mandátov poslancov (17,88 %) a ďalšie stovky mandátov v koalíciách. Zaznamenal však porážky v krajských mestách, kde nezískal žiaden mandát. Robert Fico deklaroval napriek oslabeniu pozícií strany víťazstvo a pri tejto príležitosti obvinil opozíciu, že v skutočnosti neexistuje, keďže neuspela v regiónoch a za jediné reálne strany označil svojich koaličných partnerov (MOST-HÍD a SNS) a KDH.
Do prezidentských volieb v marci 2019 strana nominovala vtedajšieho podpredsedu Európskej komisie, Maroša Šefčoviča. Šefčovič bol dlho v prieskumoch verejnej mienky favoritom na víťazstvo. Po odstúpení Roberta Mistríka v prospech Zuzany Čaputovej však Šefčovičove šance klesli. V prvom kole volieb skončil na druhom mieste za Čaputovou so ziskom 400 379 hlasov (18,66 %). Pred druhým kolom si Šefčovič osvojil konzervatívnu rétoriku, avšak neuspel. V druhom kole prehral s Čaputovou, keď získal 752 403 hlasov (41,59 %). 
Europoslanec Boris Zala v roku 2019 kritizoval rozkol v strane medzi dvoma krídlami, sociálnodemokratickým (reprezentovaným ním, súčasným predsedom vlády Petrom Pellegrinim či Monikou Smolkovou, Monikou Beňovou a Branislavom Ondrušom) a nacionalistickým, reakčným a konzervatívnym krídlom (kam zaradil predsedu strany Fica, Roberta Kaliňáka či Ľuboša Blahu). Línie premiéra Pellegriniho a predsedu Fica sa podľa neho v mnohom názorovo odlišujú a Fico stranu "fašizuje" pre možnú spoluprácu po voľbách v roku 2020 s ĽSNS. 
V eurovoľbách v máji 2019 utrpel SMER-SD prekvapivú porážku, keď získal iba 15,72 % (pokles o vyše 8 %) hlasov a prvý raz od roku 2004 neskončil ako najsilnejšia politická strana, keď ho predbehla koalícia PS-SPOLU. SMER-SD získal v Európskom parlamente tri mandáty pre Moniku Beňovú, Miroslava Číža a Roberta Hajšela.
Strana predstavila kandidátnu listinu pre parlamentné voľby vo februári 2020 27. novembra 2019. Volebným lídrom sa stal premiér Pellegrini, z druhého miesta kandidoval predseda Fico, z tretieho ministerka vnútra Denisa Saková. 1. decembra 2019 predstavila strana nový vizuál volebnej kampane. Po dlhoročnom používaní ruže v logu SMER-SD zmenil logo na šípku v tvare písmena S a začal používať slogan "nový SMER – zodpovedná zmena". Podľa komentátorov deklaratórne volanie po zmene nekorešponduje so skutočnou politikou strany, zároveň naznačovali ústup predsedu Fica do úzadia.
Volebné obdobie 2020 – 2023.
Strane sa v parlamentných voľbách podarilo získať výsledok 18,29 %, čo bolo o 2 až 3 percentá viac, ako ukazovali posledné prieskumy, stále však ide o pokles o 10 % oproti predošlým voľbám. Strana v parlamente obsadila 38 kresiel. Predsedom poslaneckého klubu Fico, Pellegrini sa stal na základe povolebných vyjednávaní podpredsedom Národnej rady za opozíciu. V máji 2020 dvaja poslanci za SMER-SD, Ján Podmanický a Marián Kéry založili tzv. platformu hodnotovej politiky s poslancami zo strany KDŽP, zvolenými na kandidátke ĽSNS. Kvôli tomuto ich ostro kritizoval Peter Pellegrini, naopak Robert Fico sa Podmanického zastal. Podmanický v máji 2020 opustil pre kritiku z vlastných radov stranu aj poslanecký klub Smeru.
Odchod Pellegriniho skupiny.
Už v apríli 2020 podpredseda strany Peter Pellegrini oznámil, že má ambíciu kandidovať na post predsedu strany ako najpopulárnejší politik strany, ktorý získal vo voľbách o 170 000 viac hlasov než predseda. Robert Fico reagoval rázne s tým, že z postu nehodlá odstúpiť a chce naďalej ostať na čele strany. Pellegrini postupne začal v kritike predsedu a pomerov strany pritvrdzovať. Pellegrini kritizoval, že od konania volieb nezasadlo predsedníctvo strany a nebol známy dátum snemu. Pellegrini požadoval čo najskoršie konanie snemu, naopak Fico presadzoval, aby sa nominačný snem uskutočnil až na slávnostnom sneme v decembri.
Na tlačovej besede v júni 2020 v Banskej Bystrici Pellegrini oznámil, že rezignuje na post podpredsedu strany SMER-SD a v dohľadnej dobe stranu opustí. Načrtol tiež založenie novej strany, ktorá by podľa jeho slov mala byť sociálnodemokratická, odmietol však, že by bola liberálna. Fico v podobnom čase Pellegrinimu ponúkol už aj post predsedu strany za podmienky zachovania vlastného vplyvu v strane, Pellegrini jeho ponuku odmietol. V prvom prieskume agentúry FOCUS by novú Pellegriniho stranu volilo 21,4 % respondentov, zatiaľ čo pôvodný SMER-SD 9,7 %. Na tlačovej konferencii týždeň po oznámení Pellegriniho odchodu svoj odchod zo strany oznámilo ďalších 10 poslancov strany, medzi nimi podpredsedovia Peter Žiga a Richard Raši, členka predsedníctva Denisa Saková či dlhoroční poslanci a členovia strany. Zároveň na tejto tlačovej konferencii spolu s Pellegrinim oznámili vznik novej sociálnodemokratickej strany, do ktorej vstupujú. Politológ Grigorij Mesežnikov vyslovil predpoklad, že po odchode Pellegriniho skupiny sa SMER-SD môže posunúť viac doľava, do spektra radikálnej až komunistickej ľavice.
Kritika zo strany európskych socialistov.
Dňa 4. júla 2006 socialistická frakcia v Európskom parlamente odhlasovala návrh odporučiť Strane európskych socialistov pozastaviť členstvo strane SMER – sociálna demokracia v nej (v PES) v dôsledku jej povolebnej spolupráce s nacionalistickou Slovenskou národnou stranou, ktorej charakter sa podľa vyjadrenia predsedu strany Poula Nyrupa Rasmussena a predsedu frakcie v parlamente Martina Schulza, lídrov Strany európskych socialistov a Socialistickej frakcie v Európskom parlamente "nezlučuje so sociálno-demokratickými hodnotami vrátane rešpektovania práv menšín a demokracie". Členstvo bolo Smeru pozastavené 13. októbra 2006 na obdobie najmenej 10 mesiacov.
Dňa 14. februára 2008 predsedníctvo Strany európskych socialistov (PES) rozhodlo o návrate SMERu do strany, na základe záväzkov premiérovej strany a jej koaličných partnerov, že na Slovensku sa dodržiavajú práva národnostných menšín, ako aj ich status quo. Podľa slov Rasmussena, „vláda Slovenskej republiky pod vedením Roberta Fica dokázala svoj sociálnodemokratický charakter a preto si SMER zaslúži návrat do európskej politickej rodiny.“
12. októbra 2023 rozhodlo vedenie Strany európskych socialistov o pozastavení plného členstva strany SMER – sociálna demokracia a aj asociovaného členstva strany HLAS – sociálna demokracia. Podľa vyjadrenia predsedníctva dôvodom bol „odklon strany SMER od hodnôt európskych socialistov“, „proruské postoje“ (konkrétne odmietnutie poskytnutia vojenskej pomoci Ukrajine) a tiež opätovné vytvorenie vlády so Slovenskou národnou stranou.

</doc>
<doc id="19742" url="https://sk.wikipedia.org/wiki?curid=19742" title="SMER">
SMER



</doc>
<doc id="19744" url="https://sk.wikipedia.org/wiki?curid=19744" title="Smer">
Smer

Smer môže byť:

</doc>
<doc id="19752" url="https://sk.wikipedia.org/wiki?curid=19752" title="Dýchanie">
Dýchanie

Dýchanie, niekedy respirácia (lat. "respiro"; "spiro" = dýchať) alebo ventilácia, je fyziologický proces výmeny plynov, prevažne kyslíka a oxidu uhličitého, pomocou vdychovania a vydychovania vzduchu.
Význam.
Dýchanie je nevyhnutné pre život. Predstavuje proces výmeny plynov, konkrétne kyslíka, ktorý bunky potrebujú na zisk energie, a oxidu uhličitého, ktorý bunky vylučujú ako koncový produkt oxidácie organických látok. Kyslík, ktorý sa prijíma dýchaním, sa spracováva v dýchacom reťazci, kde dochádza k jeho redukcii na vodu. Oxid uhličitý je produktom rôznych procesov, medzi ktoré patria napríklad Krebsov cyklus a beta-oxidácia.
Za prenos týchto látok a výmenu plynov je zodpovedná dýchacia sústava. Výmena funguje na princípe difúzie. Po príjme týchto plynov pomocou pľúc prestupujú plyny do krvi, ktorou sú prenášané do rôznych tkanív. Oba plyny, kyslík i oxid uhličitý, sa v krvi prenášajú pomocou hemoglobínu.
Dýchanie u živočíchov a človeka.
Dýchanie sa delí na nádych (lek. "inspírium") a výdych (lek. "exspírium"). Podľa miesta výmeny dýchacích plynov na vonkajšie a vnútorné dýchanie.
Ventilácia pľúc.
Ventiláciou pľúc rozumieme výmenu alveolárneho vzduchu, ktorá je zabezpečená funkciou svalov. Pri nádychu sa pomocou svalov zväčšuje objem hrudnej dutiny, čo v nej vytvára podtlak. Vďaka tomu sa rozťahujú pľúca, tlaku plynu v nich klesá a do pľúc je nasávaný vzduch. Po nádychu nasleduje výdych. Pri nádychu vzduch prechádza cez nosnú dutinu do hltanu, ďalej do hrtanu odkiaľ je nasávaný do priedušnice. Vzduch potom prechádza cez priedušky a ďalej priedušničky až sa nakoniec dostáva do alveol, ktoré sú funkčnou časťou pľúc. Pri výdychu je postup opačný.
Nádych.
Nádych je zo 60% tvorený sťahom bránice, ktorá pracuje ako piest. To platí predovšetkým u mužov, kde prevažuje toto, takzvané brušné dýchanie. U žien sa pri dýchaní využívajú viacej vonkajšie medzirebrové svaly. Takémuto dýchaniu hovoríme rebrové dýchanie.
Výdych.
Výdych je v pokojovom stave na rozdiel od nádychu pasívny. Pľúca sú stláčané pružnosťou a váhou hrudníka. Pri zvýšenej námahe sa do vytlačovania vzduchu z pľúc aktívne zapájajú aj svaly, aby sa výdych urýchlil.
Objemy.
Pri pokojnom nádychu a výdychu sa v pľúcach vymení asi 0,5 l vzduchu. Tento objem označujeme ako respiračný objem pľúc. Po pokojnom nádychu je úsilím možné vdýchnuť ešte približne 2,5 l vzduchu (inspiračný rezervný objem). Maximálnym výdychom možno po maximálnom nádychu z pľúc vydýchnuť približne 4 l vzduchu. Toto množstvo je označované ako vitálna kapacita pľúc a je veľmi individuálne. U trénovaných športovcov (obzvlášť pri vodných športoch), môže prekročiť aj 6 l. Meranie vitálnej kapacity sa vykonáva spirometrom. Po maximálnom výdychu v pľúcach a prieduškách ostáva približne 0,5 l vzduchu. Tento objem sa nazýva zvyškový objem pľúc.
Celková kapacita pľúc = maximálny výdych + zvyškový objem pľúc
Vitálna kapacita pľúc = maximálny výdych po maximálnom nádychu
Vonkajšie dýchanie.
Pri vonkajšom dýchaní krv prijíma kyslík a odovzdáva oxid uhličitý. Samotná difúzia plynov prebieha v pľúcnych komôrkach (alveolách), ktoré sa nachádzajú v pľúcach. Vzduch, ktorý sa nachádza v alveolách sa nazýva alveolárny. Je oddelený od krvi prúdiacej v pľúcnych kapilárach iba veľmi tenkou stenou, čo uľahčuje difúziu. Zloženie atmosférického (vdychovaného) vzduchu je odlišné od zloženia alveolárneho vzduchu, ktorý obsahuje menej kyslíka, ale viac oxidu uhličitého a vodných pár.
Vnútorné dýchanie.
Pri vnútornom dýchaní krv odovzdáva kyslík orgánom a tkanivám a odvádza z nich nadbytočný oxid uhličitý. Prenos kyslíka krvou umožňuje červené krvné farbivo – hemoglobín. Pri fyziologických podmienkach 1 g hemoglobínu viaže 1,34 ml kyslíka. Oxid uhličitý sa do krvi dostáva pri jej prietoku cez orgány a tkanivá a je prenášaný hlavne väzbou na HCO3-. Dve tretiny oxidu uhličitého sú v krvnej plazme viazané na katión sodíka, tretina je v krvinkách viazaná na katióny draslíka.
Riadenie dýchania.
Dýchanie je riadené z centra v predĺženej mieche, ale človek ho môže do istej miery vedome ovplyvňovať.
Činnosť centra pre riadenie dýchania je ovplyvňovaná napätím (množstvom) oxidu uhličitého v krvi. Množstvo kyslíka v krvi pôsobí na činnosť dýchacieho centra iba nepriamo. Znamená to, že potrebu dýchať u človeka nespôsobuje nedostatok kyslíka, ale prebytok oxidu uhličitého. Tento fakt spôsobuje isté nebezpečenstvo pri zámerne zrýchlenom dýchaní ("hyperventilácia"), kedy vzhľadom na vysokú schopnosť hemoglobínu viazať kyslík množstvo kyslíku v krvi takmer nestúpa, ale na druhej strane výrazne klesá množstvo oxidu uhličitého. Ak človek po hyperventilácii preruší dýchanie (napríklad pre pobyt pod vodou) telo začne spotrebúvať kyslík a produkovať CO2. Po určitom čase začne byť hladina kyslíka nebezpečne nízka, ale hladina oxidu uhličitého ešte nemusí dosiahnuť dostatočne vysokú hodnotu, aby spôsobila adekvátnu potrebu dýchania. Ak klesne množstvo kyslíka v krvi pod kritickú hranicu, nastáva bezvedomie, až smrť.
Nedostatok kyslíka v tkanivách nazývame hypoxia a rozoznávame niekoľko druhov:
Pozorovanie dýchania.
Dýchanie patrí spolu s pulzom, krvným tlakom a telesnou teplotou k vitálnym znakom. Zdravé, normálne dýchanie (Eupnoe) sa uskutočňuje pravidelne, rovnomerne hlboko, je bez zvuku a bez pachu.
Impulz dýchania sa zvýši pri
Impulz dýchania sa zníži pri
Odchýlky môžu poukazovať na určité choroby: poruchy dýchania sa nevyskytujú iba pri ochoreniach dýchacích ciest, ale aj pri srdcovo-cievnych ochoreniach a poruchách metabolizmu. Cielené pozorovanie dýchania sa vyžaduje:
Pozorovanie dýchania zahŕňa:
Okrem toho sa berie do úvahy držanie tela (zapojenie pomocných dýchacích svalov), obojstranne rovnaké dýchacie pohyby a celkový zdravotný stav pacienta. Frekvencia dýchania
Frekvencia dýchania: počet nádychov (výdychov) za minútu.
Priemerná hodnota frekvencie dýchania závisí od veku. Frekvencia dýchania je u:
Hneď ako si je človek vedomý svojho dýchania, ovplyvňuje ho. Preto sa odporúča pozorovať dýchanie pacienta nenápadne, napr. po kontrole pulzu držať pacientovo zápästie ešte minútu a počítať nádychy (výdychy). U človeka v bezvedomí sa pozorujú dýchacie pohyby. Vtedy sa ruka položí na hrudnú kosť a okraj rebier alebo na bok. Nádychy (výdychy) sa počítajú minútu, aby sa určila presná hodnota merania.
Tachypnoe
Zrýchlené dýchanie, teda viac ako 20 nádychov (výdychov) za minútu u dospelého. Môže predstavovať až 100 nádychov (výdychov) za minútu.
Tachypnoe sa vyskytuje pri zvýšenej potrebe kyslíka. Fyziologicky sa prejaví pri telesnej námahe, psychickej záťaži, pôsobením tepla (v saune, v horúcom kúpeli) alebo pri pobyte vo vyššej nadmorskej výške (od výškového rozdielu cca ) bez prípravy.
Patologickými príčinami tachypnoe sú napr. bolesti, horúčka (na 1 °C stúpa frekvencia približne o 7 nádychov (výdychov) za minútu), ochorenie srdca, pľúc a anémia.
Bradypnoe
Spomalené dýchanie, u dospelého menej ako 12 vdýchnutí za minútu
Bradypnoe je fyziologická v spánku alebo pri veľkom uvoľnení (meditácia, autogénny tréning).
Patologicky sa vyskytuje pri:
Apnoe
Príčinou apnoe môže byť upchanie dýchacích ciest, ochrnutie centra dýchania alebo dýchacieho svalstva. Apnoe preruší životu potrebný prísun O2 ku všetkým orgánom. Na nedostatok kyslíka reaguje citlivo najmä mozog. Neošetrená apnoe spôsobuje do 3 – 5 minút mozgovú smrť.
Zástava dýchania si vyžaduje vždy prvú pomoc podľa schémy ABC – s výnimkou, ak existuje výslovná dohoda o nevykonaní reanimácie a ak nevykonanie nariadil lekár – inak pacient do niekoľkých minút zomrie:
Objem dýchania a pľúc.
Pri zvýšenej potrebe kyslíka sa nezvýši iba počet nádychov (výdychov) za minútu, ale zväčší sa aj objem vzduchu (volúmen) každého nádychu (výdychu). Pri nádychu sa do dýchacích ciest a pľúc nasaje približne 500 ml vzduchu (objem nádychu). Tento vzduch sa zmieša so vzduchom, ktorý sa ešte nachádza v pľúcach. (V pľúcach a dýchacích cestách zostane vždy po výdychu nejaký vzduch.)
Výmena plynov sa uskutočňuje v alveolách, pretože iba tam je vrstva tkaniva medzi vzduchom a krvou tenká a priepustná. Približne 1/3 vdýchnutého vzduchu sa nedostane do alveol, ale zostane v dýchacích cestách, napr. v hrtane, priedušnici a bronchiách. Tam je vrstva tkaniva oveľa hrubšia ako v alveolách a neuskutočňuje sa v nich výmena plynov. Preto sa tieto dýchacie cesty označujú aj pojmom mŕtvy priestor.
Minútový objem dýchania: množstvo vzduchu, ktoré sa za minútu vdýchne a vydýchne; číselne objem nádychu (výdychu) krát frekvencia dýchania.
Pri 14 – 16 nádychoch (výdychoch) za minútu vdýchne a vydýchne zdravý dospelý človek asi 7,5 l vzduchu za minútu.
Ak je pri telesnej námahe je potrebné väčšie množstvo kyslíka, dýchanie sa prehĺbi, t. j. objem nádychu (výdychu) sa zväčší. Ak sa ani vtedy potreba nepokryje, dodatočne sa zvýši frekvencia dýchania. Tak sa môže minútový objem dýchania značne zväčšiť.
Zosilnenými nádychmi je možné na jeden nádych (výdych) vdýchnuť o 2 – 3 l vzduchu viac ako je normálny objem nádychu (výdychu): tento objem sa nazýva inspiračný rezervný objem.
Zosilnenými výdychmi je možné vydýchnuť o 1 l vzduchu viac ako pri normálnom výdychu (exspiračný rezervný objem).
Po vyčerpaní všetkých rezerv vrátane normálneho objemu nádychu (výdychu) vyplynie vitálna kapacita, t. j. maximálne množstvo vzduchu, ktoré môže vdýchnuť a vydýchnuť.
Vitálna kapacita = objem nádychu (výdychu) + inspiračný rezervný objem + exspiračný rezervný objem
Aj po tom najsilnejšom výdychu v pľúcach zostáva vzduch. Tento zvyškový vzduch sa nazýva reziduálny objem. Vitálna kapacita a reziduálny objem tvoria spolu celkovú kapacitu.
Pozorovanie exspiračného objemu je dôležité:
pred operáciou, ak existuje možnosť obmedzenej pohyblivosti hrudného koša,
pri kontrole, pri ochoreniach srdca a pľúc.
Pri spirometrii sa dodatočne okrem objemu zmeria aj prúd vzduchu (flow), t. j. ako rýchlo sa vzduch vdýchne a vydýchne.
Intenzita dýchania.
U zdravého človeka zodpovedá intenzita dýchania skutočnej potrebe kyslíka a závisí od aktuálneho obsahu oxidu uhličitého v krvi. "Hyperventilácia" (zvýšená dýchacia činnosť) označuje dýchaciu činnosť, ktorá prevyšuje potrebu. Pri "hypoventilácii" (znížená dýchacia činnosť) nie je potreba organizmu, čo sa kyslíka týka, pokrytá a z krvi sa uvoľňuje málo oxidu uhličitého.
Znížené prevzdušnenie: malé prevzdušnenie jednotlivých častí pľúc, väčšinou spojené so zníženým prekrvením.
Pri skutočne nízkej potrebe kyslíka, napr. pri imobilite, je intenzita dýchania v súlade s potrebou nízka. Pri nedostatku pohybu telo nepotrebuje toľko kyslíka a následkom toho vzniká aj menej oxidu uhličitého. Dochádza k zníženému prevzdušneniu pľúc. Ďalšou príčinou je napr. plytké dýchanie, podmienené bolesťou, po poranení hrudníka alebo po operácii hornej časti brucha (napr. cholecystektómii).
Oblasti neprevzdušnených alveol sú ideálnou živnou pôdou pre baktérie. Riziko nárastu baktérii stúpa aj zlým prekrvením, čím sa vytvárajú priaznivé podmienky pre vznik zápalu pľúc (pneumonia). Profylaktické opatrenia zápalu pľúc podporujú prevzdušnenie (napr. dychová gymnastika po operácii a nácvik správneho dýchania pred ňou).
Fyziologický rytmus dýchania: pravidelný sled približne rovnako hlbokých nádychov (výdychov); čas od jedného nádychu k ďalšiemu je rovnako ako objem nádychu konštantný..
Dýchanie zdravého človeka je pravidelne a rovnako hlboké, odhliadnuc od samovoľne ovplyvniteľných alebo výkonom podmienených nepravidelností.
Časový pomer medzi nádychom a výdychom je približne 1 : 2, t. j. výdych trvá dvakrát dlhšie ako nádych.
Patologické vzory dýchania.
Nasledujúce typické zmeny rytmu a hĺbky dýchania sa rátajú ku chorobným vzorom dýchania:
Kussmaulové dýchania.
Kussmaulovo dýchanie (acidózne dýchanie) je abnormálne prehĺbené, ale pravidelné dýchanie. Vyskytuje sa pri metabolickej acidóze, napr: pri diabetickej alebo uremickej kóme. Telo sa vo zvýšenej miere snaží vydychovať CO2, aby sa upravila nízka hodnota pH.
Cheyneovo-Stokesovo dýchanie.
Pre Cheyneovo-Stokesovo dýchanie je typické periodicky sa vracajúce zoslabenie a zosilnenie dýchania s malými prestávkami: plytké nádychy (výdychy) sa postupne prehlbujú a potom sa znova stávajú plytkými. Dodatočne sa môže zmeniť aj frekvencia dýchania. Po prestávke v dýchaní, trvajúcej niekedy viac ako 10 sekúnd, nastupujú najprv plytké, potom hlbšie nádychy (výdychy). Cheyneovo-Stokesovo dýchanie sa vyskytuje pri ťažkých poškodeniach centra dýchania, ale aj pri srdcových ochoreniach v dôsledku spomalenej cirkulácie krvi. Vyskytuje sa aj počas spánku alebo pri prudkom výstupe do veľkých výšok, ale už nie ako príznak choroby.
Lapavé dýchanie (Gasping).
Lapavé dýchanie nastupuje najmä krátko pred smrťou, často mu predchádza Cheyneovo-Stokesovo dýchanie. Vyznačuje sa jednotlivými lapavými nádychmi, medzi ktorými sú dlhé pauzy.
Biotovo dýchanie.
Pri Biotovom dýchaní sa striedajú viaceré rovnomerne hlboké a silné nádychy (výdychy) s pravidelne sa vracajúcimi typickými prestávkami v dýchaní. Môže sa vyskytnúť u novorodencov, najmä u predčasne narodených, ale nie ako príznak choroby. U dospelých sa vyskytuje u pacientoch so zvýšeným vnútrolebečným tlakom, napr. pri zápale mozgových blán (meningitíde) alebo pri úrazoch hlavy a mozgu.
Typy dýchania.
Podľa svalstva, ktoré sa na dýchaní z veľkej časti podieľa, sa rozlišujú dva typy dýchania:
hrudné dýchanie (kostálne alebo torakálne dýchanie)
brušné dýchanie (abdominálne alebo bránicové dýchanie)
Hrudné dýchanie.
Inspirácia sa prevažne začína medzirebrovým svalstvom. Hrudný kôš sa zreteľne zdvihne. Fyziologicky sa vyskytuje u väčšiny žien, patologicky ako ľahké, plytké dýchanie po poranení alebo operácii brucha.
Brušné dýchanie.
V tomto prípade sa na dýchaní najviac podieľa bránica. Brucho sa zreteľne vyduje. Fyziologicky sa vyskytuje najmä u mužov a dojčiat, patologicky ako ľahké, plytké dýchanie pri poraneniach a operáciách hrudného koša. Prevládajúce brušné dýchanie spôsobuje hlbšie a pokojnejšie dýchanie.
Zmiešané dýchanie.
Pri zmiešanom dýchaní sa rovnakou mierou využíva bránica aj medzirebrové svaly. Vyskytuje sa najmä pri telesnej námahe.
Auxiliárne dýchanie.
O auxiliárne dýchanie ide vtedy, keď sa na podporu dýchania zapojí dýchacie pomocné svalstvo.
Tento typ dýchania možno nájsť u pacientov s ťažkou dýchavičnosťou. Pacient pritom sedí väčšinou vzpriamene na posteli. Na bokoch sa podopiera rukami, hlava je pritom napnutím ramenného a krčného svalstva vzpriamená alebo mierne zaklonená. Držanie tela a výraz v tvári jasne ukazujú napätie a strach pacienta.

</doc>
<doc id="19754" url="https://sk.wikipedia.org/wiki?curid=19754" title="Henri Bessemer">
Henri Bessemer



</doc>
<doc id="19755" url="https://sk.wikipedia.org/wiki?curid=19755" title="Christian Huygens">
Christian Huygens



</doc>
<doc id="19756" url="https://sk.wikipedia.org/wiki?curid=19756" title="Oxid uhličitý">
Oxid uhličitý

Oxid uhličitý (iné názvy: kysličník uhličitý; suchý ľad) je atmosférický plyn tvorený dvoma atómami kyslíka a jedným atómom uhlíka. Jeho sumárny chemický vzorec je CO2. Je bezfarebný, nehorľavý, málo reaktívny, ťažší než vzduch. Vzniká ako produkt biologických procesov, napríklad dýchania a kvasenia a ako produkt horenia zlúčenín uhlíka vo vzduchu. Pri normálnom tlaku v neviazanej forme sa vyskytuje vo forme plynu, pri normálnom tlaku nestabilná pevná forma sa nazýva suchý ľad.
Chemické reakcie.
Oxid uhličitý, pri vyšších koncentráciách môže v ústach mať slabo nakyslú chuť. Vzniká reakciou uhlíka s kyslíkom (spaľovaním):
C + O2 → CO2,
spaľovaním oxidu uhoľnatého (napr. svietiplynu):
2 CO + O2 → 2 CO2,
alebo organických látok, napr. metánu:
CH4 + 2 O2 → CO2 + 2 H2O,
a to vždy za vývinu značného množstva tepla. Podobnými reakciami môžeme popísať i spaľovanie fosílnych palív a biomasy. Je tiež produktom dýchania väčšiny živých organizmov, kde je spolu s vodou konečným produktom metabolickej premeny živín obsiahnutých v potrave živočíchov.
V laboratóriu sa väčšinou pripravuje reakciou uhličitanov, predovšetkým uhličitanu vápenatého so silnými kyselinami napr. chlorovodíkovou:
CaCO3 + 2 HCl → CO2 + CaCl2 + H2O.
Priemyselne sa vyrába tepelným rozkladom (žíhaním) vápenca (uhličitanu vápenatého):
CaCO3 → CaO + CO2.
Po chemickej stránke je oxid uhličitý veľmi stály a ani pri veľmi vysokých teplotách nad 2 000 °C sa nerozkladá. Vo vode sa ľahko rozpúšťa, pričom sa pri tom sčasti (asi z 0,003 %) zlučuje s vodou na kyselinu uhličitú:
CO2 + H2O ↔ H2CO3.
Oxid uhličitý reaguje so silnými hydroxidmi za vzniku solí, ktoré sa vyskytujú vo dvoch formách, ako "uhličitany" a "hydrogénuhličitany" (starším názvom "kyslé uhličitany"); napr. s hydroxidom sodným vzniká buď hydrogenuhličitan sodný:
CO2 + NaOH → NaHCO3,
alebo pri väčšom množstve hydroxidu uhličitan sodný:
CO2 + 2 NaOH → Na2CO3 + H2O.
V zelených rastlinách je oxid uhličitý asimilovaný v procese zvanom fotosyntéza za katalytického pôsobenia chlorofylu a dodávky energie vo forme svetelných kvánt na monosacharidy podľa celkovej rovnice:
6 CO2 + 6 H2O → C6H12O6 + 6 O2.
Spaľovanie sacharidov v tele živočíchov (a rastlín v noci) je opačným chemickým procesom (podobne ako kvasenie cukrov pôsobením kvasiniek).
Pri geologickom vývoji planetárnych telies má v chemizme oxidu uhličitého významnú rolu rovnováha medzi oxidom uhličitým a oxidom kremičitým podľa vzťahu:
CaCO3 + SiO2 ↔ CO2 + CaSiO3.
Za bežných teplôt panujúcich na Zemi je táto rovnováha posunutá takmer úplne vľavo, takže veľké množstvo oxidu uhličitého je viazané v uhličitanových horninách. Ak stúpne teplota zhruba nad 350 °C, rovnováha sa vychýli takmer úplne vpravo a oxid kremičitý vytlačí z hornín oxid uhličitý, ktorý prejde do atmosféry. Týmto mechanizmom sa vysvetľuje veľmi hustá atmosféra planéty Venuše, zložená prevažne z oxidu uhličitého.
Pri ochladení pod −80 °C mení plynný oxid uhličitý svoje skupenstvo priamo na pevné (desublimuje) za vzniku bezfarebnej tuhej látky nazývanej suchý ľad.
Oxid uhličitý je nedýchateľný a vo vyšších koncentráciách môže spôsobiť stratu vedomia a smrť.
Výskyt v prírode.
Oxid uhličitý je bežnou súčasťou zemskej atmosféry, pričom jeho koncentrácia v ovzduší kolíše v závislosti na miestnych podmienkach, na nadmorskej výške a relatívnej vlhkosti vzduchu v ovzduší. V dôsledku hlavne emisií priemyslu jeho priemerná koncentrácia vo vzduchu stále rastie (pozri odsek „Vplyv oxidu uhličitého na globálne otepľovanie“).
Lokálne veľmi vysoká koncentrácia je v miestach jeho výronu zo zeme vo vulkanicky aktívnych oblastiach a v niektorých prírodných minerálnych vodách. Vzhľadom na to, že je ťažší než vzduch, môže sa v takýchto miestach hromadiť a predstavovať nebezpečnú pascu pre zvieratá i ľudí. Ročne takto vulkanické aktivity dodávajú do ovzdušia Zeme približne 130 až 230 Tg, čo predstavuje rádovo len 0,5% produkcie CO2 ľudstvom.
Oxid uhličitý bol tiež nájdený v medzihviezdnom priestore. Je hlavnou zložkou atmosfér planét Venuša a Mars. Spektroskopicky bol dokázaný i v kométach.
Využitie.
Oxid uhličitý je priemyselne ľahko dostupný plyn. Využíva sa ako:
Vplyv oxidu uhličitého na globálne otepľovanie.
Vo svojej podstate nepredstavuje CO2 škodlivinu, pretože nie je jedovatý. Koncom roku 1997 na Konferencii o ovzduší konanej v Japonsku (Kjóto), dospeli rokujúce krajiny k prijatiu obmedzení pre produkciu CO2. Tieto obmedzenia sú známe pod názvom Kjótsky protokol. Nárast CO2 v ovzduší je považovaný za hlavnú príčinu globálneho otepľovania, je spôsobený hlavne spaľovaním fosílnych palív a úbytkom lesov. Našťastie zatiaľ najvýkonnejší ekosystém pútajúci vzdušný oxid uhličitý – morský fytoplanktón – nie je príliš narušený.
Veľké množstvo oxidu uhličitého je tiež rozpusteného vo svetových moriach a oceánoch, ktoré tak regulujú jeho množstvo v atmosfére. Pozvoľný nárast globálnej teploty však negatívne ovplyvňuje rozpustnosť CO2 v morskej vode a pozitívnou spätnou väzbou sa tak dostáva späť do vzduchu ďalšie dodatočné množstvo tohto skleníkového plynu. Našťastie väčšina oxidu uhličitého je v morskej vode viazaná chemicky vo forme uhličitanových a hydrogénuhličitanových iónov, za čo vďačíme jeho reakcii s vápenatými minerálmi podľa rovnice:
CaCO3 + CO2 + H2O ←→ Ca2+ + 2 HCO3-
Táto rovnováha sa však so zvyšujúcou teplotou posúva doľava.
Taktiež intenzita fotosyntézy fytoplanktónom je závislá na optimálnej teplote a s jej rastom nad optimum klesá.
Oxid uhličitý a biomasa.
Okrem spaľovania biomasy resp. bioplynu vzniká oxid uhličitý tiež počas kompostovania. Časť organickej hmoty zostáva na poli ako požatvové zvyšky a koreňový systém.
V priebehu kompostovania je veľká časť organickej hmoty premenená na stabilizované organo-minerálne hnojivo s vysokým podielom humusových látok, takže veľký podiel uhlíka zostáva dlhodobo fixovaný v humuse, ktorý zlepšuje vlastnosti pôd (vododržnosť, pufračnú kapacitu, a pod.). Navyše zlepšené vlastnosti pôdy majú za následok vyššie výnosy, a teda i intenzívnejšiu asimiláciu CO2 počas fotosyntézy.
Historické súvislosti.
Oxid uhličitý bol prvou chemickou zlúčeninou, ktorá bola popísaná ako plyn odlišný od vzduchu. V 17. storočí flámsky chemik Jan Baptist van Helmont zistil, že pri spaľovaní dreveného uhlia v uzatvorenej nádobe váha popola je menšia, než pôvodného uhlia. Vysvetlil to premenou časti uhlia na neviditeľnú substanciu, ktorú nazval "plyn" "spiritus sylvestre".
V polovici 18. storočia vlastnosti tohto plynu študoval podrobnejšie škótsky lekár Joseph Black. Zistil, že zahrievaním vápenca alebo jeho reakciou s kyselinami vzniká plyn, ktorý nazval „fixovateľný vzduch“ („fixed air“), pretože ho bolo možné viazať silnými zásadami (napr. hydroxidom vápenatým). Zistil tiež, že je ťažší ako vzduch a že na rozdiel od normálneho vzduchu nepodporuje horenie a že zvieratá v ňom hynú. Viazanie na hydroxid vápenatý použil na dôkaz, že je vo vydychovanom vzduchu a tiež, že sa uvoľňuje pri procese kvasenia (fermentácii).

</doc>
<doc id="19760" url="https://sk.wikipedia.org/wiki?curid=19760" title="Obezita">
Obezita

Obezita, tučnota (; "ob-" = okolo, "edere" = jesť) alebo adipozita je nadmerné ukladanie energetických zásob v podobe tuku z rôznych príčin. Dochádza k nej, ak je príjem energie väčší ako výdaj. Príčinou je najčastejšie kombinácia väčšieho energetického príjmu, nedostatku pohybu, dedičných vplyvov, psychických vplyvov a spôsob výživy v detstve – tzv. primárna obezita. Zriedkavo ju spôsobuje iné ochorenie, napr. endokrinologické choroby, psychické ochorenie – napr. depresia, bulímia, vrodené choroby alebo lieky.
Pre belošskú európsku populáciu je podľa kritérií Svetovej zdravotníckej organizácie (WHO) definovaná indexom telesnej hmotnosti (body-mass index, BMI) vyšším ako 30. Pre ázijskú a pacifickú populáciu je obezita definovaná BMI vyšším ako 25, niekedy ako 27. Hodnota BMI v rozmedzí 25 – 30 u belošskej európskej populácie je označovaná ako nadváha.
Klasifikácia obezity.
Rozlišuje sa primárna obezita, ktorej prvotnou príčinou je nerovnováha medzi príjmom a výdajom energie, spôsobená nadmerným príjmom potravy, a sekundárna obezita, ktorá je zapríčinená iným ochorením.
Obezita môže byť androidného typu, takzvaný mužský alebo centrálny typ, s rozložením tuku v oblasti trupu a brucha, ktorý sa považuje za zdravotne rizikovejší. Pri tomto type obezity dochádza k zmnoženiu viscerálneho tuku v dutine brušnej, ktorý je vysoko metabolicky aktívny a okrem iného produkuje hormóny a cytokíny, ktoré sprostredkujú ďalší nárast obezity a vznik jej metabolických komplikácii. Druhý typ je gynoidný, takzvaný ženský typ, s hromadením tuku v oblasti bokov, ktorý je menej škodlivý. Základné stupne obezity podľa BMI.Najznámejší spôsob, ako klasifikovať obezitu a nadváhu, je index, ktorý zohľadňuje hmotnosť a výšku dospelého. Hovoríme o BMI (body mass index, index telesnej hmotnosti).  
Epidemiológia.
Je to jedno z najrozšírenejších ochorení v civilizovanom svete a jeho výskyt rýchlo stúpa. V roku 1975 bolo v USA menej, ako 15% obéznych, v roku 2000 približne 30% a pre rok 2025 sa počíta, že obézna bude polovica populácie. V epidemiologickej štúdii IDEA Slovensko z r. 2006 sa tiež ukázala vysoká prevalencia nadváhy a obezity: až 38 % pacientov, ktorí prišli ku svojmu praktickému lekárovi, malo obezitu.
Mechanizmy vzniku obezity.
Základnou príčinou obezity je energetický príjem, prevyšujúci výdaj. Následkom je nahromadenie tukového tkaniva, ktoré spočíva vo zväčšení objemu tukových buniek – adipocytov. Za normálnych okolností plní tukové tkanivo okrem úlohy zásobárne energie, tepelnej izolácie a mechanickej ochrany organizmu úlohu sekrécie hormónov a cytokínov (adipokínov) a ako ochrana pred vzostupmi hladiny lipidov v krvi po najedení a tým ich ukladaním na nepatričných miestach. Pri obezite adipocyty, preplnené tukom nie sú schopné absorbovať nárazové dávky lipidov v krvi a produkujú látky, ktoré majú významný podiel na vzniku aterosklerózy a diabetes mellitus 2. typu.
Je známych veľa hormónov, ktoré ovplyvňujú príjem potravy: endokanabinoidy účinkom na endokanabinoidné receptory zvyšujú chuť do jedla, zvyšujú vstrebávanie živín a stimulujú lipogenézu. Melanokortín cez rôzne melanokortínové receptory modifikuje chuť k jedlu. Pocit sýtosti ovplyvňujú hormóny zažívacieho traktu – glucagonlike peptid-1 (GLP-1), neuropeptid YY (PYY), amylín, cholecystokinín, tiež leptín produkovaný tukovým tkanivom. Naopak, ghrelin, vylučovaný v žalúdku, je hlavný hormón hladu.
Na vzniku obezity sa nepochybne podieľajú genetické faktory. Fyziologicky je človek aj ostatné cicavce nastavený na prekonávanie nedostatku potravy, ale nie na boj s jej prebytkom. Nakoniec ale aj rizikoví jedinci s androidným typom obezity priberajú následkom obmedzeného pohybu a prejedania – bez prebytku v energetickej bilancii nie je prírastok telesnej hmotnosti možný.
Diagnostika obezity.
Lekárske smernice uvádzajú, že diagnostika a liečba obezity by nemala byť založená na vizuálnych úsudkoch; podrobnejšie vyšetrenie je potrebné k stanoveniu stupňa závažnosti, príčiny obezity a jej následkov.
Základom je stanovenie výšky a telesnej hmotnosti pacienta. Z nich sa vypočíta index telesnej hmotnosti (body mass index, BMI) podľa vzorca: BMI = hmotnosť/výška²  (kg, m).  BMI je základný, väčšinou postačujúci  ukazovateľ pre nadváhu a obezitu. Nevypovedá však o podiele hmotnosti tuku a svalovej hmoty, ani o type obezity. Preto je potrebné zisťovať aj obvod pása, prípadne pomer pás/boky a ďalšie parametre, napríklad množstvo podkožného tuku. Riziko alebo prítomnosť ochorení, spojených s obezitou určí kompletné vyšetrenie pacienta, vrátane biochemického vyšetrenia lipidov v krvi. Niekedy je potrebné vyšetrenie u špecialistu pre metabolické ochorenia alebo endokrinológa. Primárna obezita (ktorá nie je spôsobená iným ochorením) však zahrňuje 95 – 98% prípadov.
Liečba.
Liečba obezity sa zahajuje diétou so zníženým obsahom energie, zvýšením pohybovej aktivity a intervenciou k zmene životného štýlu. Pri nedostatočnom účinku sa pridáva farmakoterapia. Chirurgické metódy liečby nastupuje až v prípade závažnej obezity so zdravotnými komplikáciami, ktorá dostatočne nereaguje na predchádzajúcu liečbu.
Diéta – je to najdôležitejšie liečebné opatrenie. Vždy je založená na navodení negatívnej energetickej bilancie. Hlavnou zásadou je celoživotná úprava stravovania, krátkodobé diétne opatrenia nemajú trvalý účinok. Hlavné diétne zásady sú:  pravidelnosť v jedle, rovnomerné rozdelenie energie a sacharidov počas celého dňa (aby nedochádzalo k hladovaniu a veľkým výkyvom glykémie), zníženie obsahu tukov s dostatkom vlákniny, vitamínov a minerálov. Energetický príjem by mal byť okolo 6 000 kJ (asi 1 500 kcal) denne, u niektorých pacientov musí klesnúť pod 4 000 kJ. Pre jednorázové schudnutie sú použiteľné diéty, spravidla založené na vylúčení niektorých zložiek stravy (delená strava, Dukanova diéta, Atkinsova diéta, populárne keto diety s obmedzením príjmu sacharidov), alebo nízkoenergetické instantné diéty (VLCD – very low calorie diet). Diétny režim by malo vždy doplňovať zvýšenie fyzickej aktivity.
Zvýšenie fyzickej aktivity má priaznivý vplyv nielen v znížení telesnej hmotnosti, ale aj v zlepšení celkového zdravotného stavu pacienta. Aj obézni, ale fyzicky aktívni ľudia („fit-fat“) môžu mať lepšiu zdravotnú prognózu, ako štíhli necvičiaci. Pohybová aktivita by mala trvať 45 minút, najmenej trikrát týždenne, v intenzite 50 – 75% anaeróbnej kapacity, alebo ekvivalent 75 minút rýchlej chôdze denne, v rámci prevencie 30 minút. Fyzická aktivita nemusí byť súvislá a môže byť vykonávaná aj v rámci stanovenia určitých pravidiel v každodennom živote – nechodiť pravidelne autom, nepoužívať výťahy, časť zamýšľanej cesty verejnou dopravou absolvovať peši. Fyzická aktivita je súčasne prevenciou aterosklerózy a srdcovocievnych ochorení. U časti chorých je výber fyzickej aktivity obmedzený inými ochoreniami, neraz komplikáciami obezity (napr. poškodenie kĺbov).
Lieky môžu uľahčiť chudnutie. Centrálne anorektiká znižujú chuť do jedla, ich predstaviteľom je sibutramin. Starší preparát je fentermin, ktorý máva významné nežiaduce účinky. Medzi nové prípravky patria nasledujúce: antagonista endokanabinoidných receptorov CB1 rimonabant je v klinickom použití, podobný taranabant má problémy s nežiaducimi účinkami. Lorcaserin, vysokoselektívny agonista receptora 5HT-2C je schválený v USA, ale nie v Európe. Ďalšia skupina liekov znižuje vstrebávanie živín z tráviaceho traktu, vyrába sa napr. orlistat. Tieto lieky často spôsobujú tráviace ťažkosti a pacienti ich časom prestávajú užívať. Za určitý prielom sa považuje až zavedenie liraglutidu a semaglutidu, pôvodne antidiabetík zo skupiny antagonistov receptora GLP-1, ktoré sa pri liečbe obezity používajú v dávkach o niečo vyšších, ako v liečbe cukrovky. Zistilo sa, že táto liečba má priaznivé účinky aj u pacientov s ischemickou chorobou srdca.
Chirurgická liečba je poslednou možnosťou v liečbe obezity. Metódy bariatrickej chirurgie spočívajú v zmenšení objemu žalúdka (bandážou, plikáciou, sleeve resekciou...), inou možnosťou sú skratové operácie, vyraďujúce z funkcie časti tráviaceho traktu. Sú stále bezpečnejšie, ale nie bez rizika, preto sú rezervované pre najťažších pacientov.
Komplikácie obezity.
Mechanické komplikácie obezity sú spôsobené vysokou hmotnosťou a masou telesného tuku. Patria sem poruchy pohybového aparátu (poškodenie váhonosných kĺbov, chrbtice) s rozvojom artrózy, bolesťami chrbta a poškodením medzistavcových platničiek, častejšie vznikajú aj úrazy. Masa tuku spôsobuje obmedzenie dýchania (syndróm spánkového apnoe, Pickwickov syndróm), kožné choroby (intertrigo, mykózy), zhoršené hojenie rán.
Metabolické a z nich vyplývajúce kardiovaskulárne komplikácie obezity  sú zvýšená hladina lipidov v krvi s rozvojom aterosklerózy a z nej vyplývajúcich srdcovocievnych ochorení – arteriálna hypertenzia, ischemická choroba srdca, infarkt myokardu, cievna mozgová príhoda... Inzulínová rezistencia vedie k rozvoji metabolického syndrómu, cukrovky (diabetes mellitus 2. typu). Následkom obezity vznikajú endokrinné poruchy, predispozícia k niektorým typom nádorov a ďalšie ochorenia.

</doc>
<doc id="19762" url="https://sk.wikipedia.org/wiki?curid=19762" title="Gagra">
Gagra

Gagra (, ) je mesto v regióne Abcházsko severného Gruzínska, na severovýchodnom pobreží Čierneho mora, na úpätí kaukazkého pohoria. Jej subtropická klíma spravila z Gagry populárnu rekreačnú oblasť.

</doc>
<doc id="19763" url="https://sk.wikipedia.org/wiki?curid=19763" title="Rožňavské biskupstvo">
Rožňavské biskupstvo



</doc>
<doc id="19768" url="https://sk.wikipedia.org/wiki?curid=19768" title="Terence Vance Gilliam">
Terence Vance Gilliam



</doc>
<doc id="19769" url="https://sk.wikipedia.org/wiki?curid=19769" title="Daniel">
Daniel

Daniel môže byť:

</doc>
<doc id="19773" url="https://sk.wikipedia.org/wiki?curid=19773" title="Vesmír v orechovej škrupinke">
Vesmír v orechovej škrupinke

Vesmír v orechovej škrupinke () je jednou z Hawkingových kníh zaoberajúcich sa teoretickou fyzikou. Širokej verejnosti objasňuje rozličné problémy, ktoré sú spojené s prácou tohto Lucasiánskeho profesora, akými sú napríklad Gödelov teorém nekompletnosti () alebo P-brány () - súčasť kvantovej mechaniky. Vydaná bola v roku 2001.

</doc>
<doc id="19774" url="https://sk.wikipedia.org/wiki?curid=19774" title="Role Playing Game">
Role Playing Game



</doc>
<doc id="19775" url="https://sk.wikipedia.org/wiki?curid=19775" title="Tizian">
Tizian



</doc>
<doc id="19776" url="https://sk.wikipedia.org/wiki?curid=19776" title="Vecellio">
Vecellio



</doc>
<doc id="19777" url="https://sk.wikipedia.org/wiki?curid=19777" title="Alessandro di Mariano Filipepi">
Alessandro di Mariano Filipepi



</doc>
<doc id="19778" url="https://sk.wikipedia.org/wiki?curid=19778" title="Botticelli">
Botticelli



</doc>
<doc id="19779" url="https://sk.wikipedia.org/wiki?curid=19779" title="Zrodenie Venuše">
Zrodenie Venuše

Zrodenie Venuše () je obraz od talianskeho renesančného maliara Sandra Botticelliho.
Jedným z mytologických obrazov je maľba Zrodenie Venuše, ktorá vznikla na rozmedzí rokov 1485 – 1486. Maľba bola pôvodne umiestnená v tej istej budove ako La Primavera, vo vidieckej vile v Castelle, ktorá patrila Lorenzovi di Pierfancescovi. Pri tvorbe tohto obrazu sa Botticelli inšpiroval Polizianom a jeho tvorbou inšpirovanou antikou, presnejšie inšpirovanou Ovídiom, kde sa opisuje povstanie Venuše z mora. Cez neoplatónsku interpretáciu diela má toto dielo prezentovať, že krása sa rodí zo spojenia ducha a hmoty alebo idey s prírodou. Uvedieme dve rôzne interpretácie z obsahovej stránky obrazu, prvá je od Josého Pijoana a druhá od Charlesa Dempseyho.
Verzia podľa Pijoana.
Ako píše Pijoan vo svojej knihe, že pri tejto maľbe sa dej interpretuje zľava doprava a nie ako tomu bolo pri Primavere. Dvojica, ktorá je vyobrazená na obraze naľavo, je dvojica zefýrov. Obaja vítajú Venušu poletujúcimi kvetmi ruží, ktoré sú symbolom lásky, prostredníctvom ktorých bude Venuša rozdávať lásku ako bohyňa lásky a jari; a jeden Zefýr zahrieva svojim dychom Venušino nahé telo. Zefýri sú opisovaní v Polianových veršoch, ktoré reprezentujú dych pasie, ktorý hýbe a inšpiruje novonarodenú Venušu. Uprostred stojí samotná Venuša, ktorá stojí na lastúre a v teplom Zefýrovom vánku jej vejú vlasy. Poslednou postavou na obraze je postava Hóry, ktorá sa snaží prikryť Venušino telo svojím plášťom. Tu možno vidieť Botticelliho nespútanú fantáziu a vášnivú záľubu v dynamických líniách.
Verzia podľa Charlesa Depseyho.
Mnohí si mysleli, že obraz slúžil ako doplnok k obrazu Primavera, ale podľa názoru Charlesa Dempseyho bola nezávislá natoľko, že vyjadrovala zdokonalenie Botticelliho umu a rovnakej idey. V tejto maľbe sa Venuša opäť javí ako bohyňa jari, ale nie je tu spojená v súvislosti ľudového kalendára, ale je tu prezentovaná ako kontrolná sila obnovy života. Námet obrazu tvorí rovnaká trojica ako je tomu u Primaveri – Chloris – Flóra – Venuša, ktoré sú zobrazené na pravej strane Primaveri.
Zefýr, ktorý prichádza do obrazu zľava, vyfukuje zo svojich úst ohrievajúci závan vetra na Venušu. Zefýrov zúrodňovací dych namierený proti Venuši produkuje ruže, ktoré z mytologického hľadiska v skutočnosti vychádzajú z Chloridy, ktorá je v Zefýrových rukách a je oblečená v tmavom. Chloris je často považovaná za druhú bohyňu vetra sprevádzajúca svojho druha, ale v tejto maľbe nie sú rozoznateľné jej atribúty, pohlavie a ani činy, ktoré by pomohli preukázať jej identifikáciu. Nefúka a ani nemá krídla. Krídla, ktoré môžeme vidieť za jej chrbtom, nemôžu byť anatomicky napojené na jej ramená, v skutočnosti patria Zefýrovi, pretože Chloris nelieta, ale je ním unášaná. Môžeme povedať, že ju symbolizuje najmä jej ťažká zelená tunika, ktorá je typická pre Chloris a obopína jej ramená. Je to v podstate pozemská víla, ktorá oblieka celú prírodu do zeleného šatstva počas obdobia západného vetra. Zefýr je tak vlastník mocného páru krídiel, ktoré ho poháňajú k Venuši.
Postava, ktorá stojí na pobreží je často interpretovaná ako jedna z Hór. Hóry boli dcéry najvyššieho boha Dia a bohyne Themidy a pripisuje sa im úloha bohýň ročných období a zákonného usporiadania v prírode a spoločnosti, preto ju v tejto súvislosti môžeme zameniť za postavu bohyne Flóry. Podľa Warburga hľadať v asociácii s maľbami odkazujúcimi na Homérovu Hymnu pre Afroditu, čiže na Venušu. Kvetovaný vzor na jej oblečení nám tak môže pripomínať postavu Flóry z obrazu La Primavera. Na postave Flóry v maľbe Zrodenie Venuše môžeme vidieť opasok, ktorý tvoria ovinuté stonky ruží a okolo jej krku má ovinutý veniec zo stromu myrty, Venušinej rastliny, ktorý je zhodný s vencom, ktorý mala postava Flóry v Primavere, preto si nemôžeme byť tak istý s identifikáciou Flóry. Flóra stojí na brehu ostrova Cyprus – Venušinom ostrove a pripravuje plášť, ktorý je bohato ozdobený kvetinovými vzormi, aby zahalila nahé telo bohyne. Kvety, ktoré zdobia tento plášť sú plno rozkvitnuté, zatiaľ čo na Flórinom oblečení sú všetky kvety zobrazené v nerozkvitnutých púčikoch. Takto môžeme vidieť rozvinutie ročného obdobia až jeho vyvrcholenia.
Maľbu teda interpretujeme takto: „Chloris, zemská víla novovyrastenej zelene, leží v náruči svojho manžela, ktorý prináša krajine jarnú vlahu; Flóra, bohyňa zeme čerstvo pokrytá kvetinami, ktorá stojí na opačnej strane obrazu; a Venuša, ktorej duch vládne nad mesiacom apríl a nad hojnosťou jari, je pripravená na jej prvý krok na pobrežie prijímajúc pokrývku zeme, ktorá je plná čerstvo rozkvitnutých kvetín.“
Podľa Warburga názov Zrodenie Venuše nie veľmi správny k obsahovej stránke, ktorý vidíme v obraze od Botticelliho. Tento názov skorej nahrádza názvom Príchod Venuše, pretože sa mu v tejto súvislosti zdá vhodnejší.

</doc>
<doc id="19784" url="https://sk.wikipedia.org/wiki?curid=19784" title="Giovanni Battista Cima">
Giovanni Battista Cima



</doc>
<doc id="19785" url="https://sk.wikipedia.org/wiki?curid=19785" title="Yoda">
Yoda

Yoda (895 BBY - 5 ABY) je fiktívna postava zo sveta Hviezdnych vojen. Objavuje sa vo všetkých dieloch okrem a . 
Ide o zelenú, ušatú, plešatú postavu trpasličieho vzrastu a jedného z najvýznamnejších majstrov Jedi. Hovorí (v origináli) zastaraným jazykom s trochu čudným slovosledom.
Ako mnoho iných mien z Hviezdnych vojen aj meno „Yoda“ môže byť etymologicky odvodené zo sanskritu: "Yoddha" je v tomto jazyku slovo pre „bojovníka“. Meno môže byť takisto spojené s hebrejským „Yodea“ – znamenajúcim „On vie“ alebo „Ten, kto vie“.
Yoda, ktorý už prekročil 800. rok svojho života, je najstarším členom Najvyššej rady Jediov a zároveň jej najvnímavejším majstrom. Spolu s Maceom Windu má v Rade najväčšie slovo. Yoda v minulosti veľa cestoval, v tichosti sám navštívil stovky svetov a strávil dlhé roky spoznávaním rôznych spôsobov života a nekonečne premenlivých prejavov Sily. Vďaka svojim skúsenostiam je obozretný a vnímavý. Zažil už v živote veľa, a preto posudzuje všetko dianie z dlhodobej perspektívy. Yoda sa osobne zaujíma o pokroky Qui-Gona Jinna a jeho učňa Obi-Wana Kenobiho. Rozoznal totiž mimoriadnu silu a možnosti týchto dvoch Jedi.

</doc>
<doc id="19786" url="https://sk.wikipedia.org/wiki?curid=19786" title="Giotto">
Giotto

Giotto môže byť:

</doc>
<doc id="19787" url="https://sk.wikipedia.org/wiki?curid=19787" title="Vysoká škola dopravy a spojov">
Vysoká škola dopravy a spojov



</doc>
<doc id="19788" url="https://sk.wikipedia.org/wiki?curid=19788" title="Slovenská technická univerzita v Bratislave">
Slovenská technická univerzita v Bratislave

Slovenská technická univerzita v Bratislave (STU) so sídlom v Bratislave, do 1. apríla 1991 ako Slovenská vysoká škola technická v Bratislave (SVŠT), je technická vysoká škola na Slovensku.
STU chce byť modernou, výskumno-vzdelávacou inštitúciou, pričom nadväzuje na odkaz Banskej akadémie v Banskej Štiavnici, kde boli položené základy technického vzdelávania na území Slovenska.
STU ponúka technické vzdelávanie a zapája študentov do výskumu v oblasti strojárenstva, elektrotechniky, počítačových vied, stavebníctva, architektúry, chémie, potravinárstva a materiálových technológií. Podľa slovenského hodnotenia fakúlt agentúrou ARRA bola dlhodobo najlepšou slovenskou univerzitou pre chemické technológie, počítačové a technické vedy. 
Výskumné tímy na škole sa zapájajú do riešenia medzinárodných projektov, ročne riešia asi 500 výskumných projektov financovaných z grantov a stovky projektov zmluvného výskumu pre priemyselnú prax.
Ročne študuje na 7 fakultách a univerzitnom ústave manažmentu okolo 17-tisíc študentov. Univerzita poskytuje štúdium v bakalárskom, inžinierskom/magisterskom a doktorandskom stupni štúdia. Ponúkala tiež programy celoživotného vzdelávania a MBA štúdium v spolupráci s TU Wien.
Univerzita je nositeľom značky kvality ECTS Label a DS (diploma suplement) Label. Za rektora bol 7. septembra 2021 vymenovaný Oliver Moravčík.
História.
Založenie.
Predchodkyňou Slovenskej technickej univerzity bola "Štátna vysoká škola technická Dr. Milana Rastislava Štefánika" v Košiciach. Táto bola zriadená na základe zákona č. 170 Sb. z. a n. z 25. júna 1937 s troma študijnými oddeleniami: "inžinierskeho staviteľstva konštruktívneho a dopravného", "inžinierskeho staviteľstva vodohospodárskeho a kultúrneho", "zememeračského inžinierstva". V júli 1938 boli menovaní prví desiati profesori školy a 4. augusta 1938 bol na prvom zasadnutí profesorského zboru za rektora zvolený jednomyseľne prof. Jur Hronec. Prvý školský rok sa škole podarilo začať až 5. decembra 1938 v náhradných priestoroch "Štátneho ústavu pre zveľaďovanie živností" v Martine, kde sa škola urýchlene presťahovala po Mníchovskej dohode a Viedenskej arbitráži, keď južné časti Slovenska, vrátane Košíc, boli pripojené k Maďarsku. Už v prvom školskom roku abdikovali traja profesori českej národnosti. Hneď v marci 1939 bola škola zrušená a zákonom č. 188 Sl. z. z 25. júla 1939 zriadená pod novým názvom "Slovenská vysoká škola technická" (názov bol zmenený ešte počas pôsobenia v Martine vo februári 1939) už v Bratislave s plánovanými šiestimi odbormi: "odbor inžinierskeho staviteľstva", "odbor špeciálnych náuk", "odbor lesníckeho a poľnohospodárskeho inžinierstva", "odbor chemickotechnologického inžinierstva", "odbor strojného a elektrotechnického inžinierstva" a "odbor obchodného inžinierstva". Odbory sa otvárali postupne, v školskom roku 1939/40 tri, v roku 1940/41 ďalšie dva a šiesty sa neotvoril nikdy, pretože v roku 1940 vznikla samostatná Vysoká škola obchodná v Bratislave.
Vojnové roky.
Počas vojny utrpela škola materiálové škody na budovách, ale aj zariadení. Pred príchodom frontu boli najdrahšie prístroje, zbierky a knihy evakuované v 160 debnách do Žarnovice. Po prezradení úkrytu boli zhabané a odsunuté do Nemecka. Mnoho pracovníkov a študentov školy sa zapojilo do Slovenského národného povstania. V boji padli dvaja profesori a dvadsaťtri študentov, z ktorých bolo až desať bulharskej národnosti. Medzi nimi sa najznámejším stal antifašista Miroslav Nešpor, ktorý bol v decembri 1944 umučený v Ústredí štátnej bezpečnosti a ktorému bol v roku 1946 udelený titul Ing. a v rokoch 1948 až 2000 bol po ňom pomenovaný internát Svoradov.
Povojnové roky.
V roku 1946 bol v súvislosti so založením Vysokej školy poľnohospodárskeho a lesníckeho inžinierstva v Košiciach zrušený "odbor lesníckeho a poľnohospodárskeho inžinierstva". Na "odbore inžinierskeho staviteľstva" bolo vytvorené "oddelenie architektúry a pozemného staviteľstva". Od školského roku 1950/51 sa organizačná štruktúra štyroch odborov zmenila na päť fakúlt (Fakulta architektúry bola vytvorená zo samostatného oddelenia. Od 1. septembra 2020 bola Fakulta architektúry premenovaná na Fakultu architektúry a dizajnu). V školskom roku 1951/52 sa "Fakulta strojného a elektrotechnického inžinierstva" rozčlenila na Strojnícku fakultu a Elektrotechnickú fakultu a z "Fakulty špeciálnych náuk" vznikla Banícka fakulta. Táto však bola hneď od nasledujúceho roku začlenená do Vysokej školy technickej v Košiciach. V rokoch 1950 – 1951 sa tiež zmenila zodpovednosť za hospodárenie. Dovtedy boli jednotlivé ústavy samostatne účtujúcimi jednotkami, túto úlohu od nich prebrali "dekanáty" fakúlt. V roku 1953 centralizácia pokračovala a finančnú agendu školy zabezpečoval "rektorát". V školskom roku 1952/53 vznikla Fakulta ekonomického inžinierstva. V októbri 1953, pri príležitosti 25. výročia školy, udelil prezident Československej socialistickej republiky Slovenskej vysokej škole technickej Rad republiky. Medzi rokmi 1951 až 1955 sa viac ako zdvojnásobil počet pedagogických pracovníkov z 260 na 586. Od roku 1956 začal proces decentralizácie hospodárskych činností späť na jednotlivé "dekanáty". Ďalšie väčšie zmeny v organizačnej štruktúre sa udiali v roku 1960. Bola zrušená "Fakulta ekonomického inžinierstva", pričom jej študijné smery (stavebný, strojársky, chemický) boli začlenené do príslušných fakúlt. Rovnako došlo k začleneniu "Fakulty architektúry a pozemného staviteľstva" pod Stavebnú fakultu. Od školského roku 1960/61 mala SVŠT štyri fakulty: elektrotechnickú, chemickú, strojnícku a stavebnú. V roku 1965 došlo k premenovaniu Chemickej fakulty na Chemickotechnologickú fakultu. V školskom roku 1966/67 došlo na základe zmeny zamerania a profilov absolventov podľa návrhu vtedajšieho Ministerstva školstva k podstatnej redukcii počtu študijných odborov z 36 na 28 (77,8%). Od 1. septembra 1976 bola od "Stavebnej fakulty" znova odčlenená samostatná Fakulta architektúry. V roku 1985 vznikla odčlenením od Strojníckej fakulty Strojárskotechnologická fakulta v Trnave.
Po revolúcii.
Ako dôsledok nežnej revolúcie 4. decembra 1989 vznikla "Koordinačná rada Akademického fóra SVŠT", ktorá sa skladala z delegovaných zástupcov Akademických fór jednotlivých fakúlt, rektorátu a celoškolských katedier a ústavov. Za cieľ si stanovila okrem iného realizáciu volieb rektora. Od 1. do 20. februára 1990) boli za účasti študentov zvolení dekani: Dušan Majdúch na Stavebnej fakulte, Ladislav Javorčík na Strojníckej fakulte, Ľudovít Molnár na Elektrotechnickej fakulte, Karol Polák na Strojárskotechnologickej fakulte a Robert Špaček na Fakulte architektúry. Na Chemickotechnologickej fakulte svoju funkciu obhájil Štefan Morávek. V rovnakom čase prebiehali aj voľby rektora. Prvé kolo volieb sa konalo 25. januára 1990 v zasadačke Strojníckej fakulty. Voľby sa považovali za platné, pretože počet platných hlasov dosiahol 369, avšak žiadny kandidát nezískal potrebnú väčšinu. Do druhého kola volieb, 30. januára 1990, postúpili Vojtech Klímek a Norbert Frištacký, ktorý sa stal prvým porevolučným rektorom SVŠT, keď z celkovo 358 platných hlasov získal 248. Svojej novej funkcie sa ujal 15. marca 1990. Takýto spôsob voľby prebehol v dejinách našej školy iba raz. V nasledujúcich obdobiach rektora volí akademického senátu.
Od 1. apríla 1991 bola SVŠT premenovaná na STU. V roku 2003 bola vytvorená ako siedma a najmladšia Fakulta informatiky a informačných technológií. Koncom roka 2006 bolo prijaté nové (prvé) logo STU. V októbri 2017 si STU pripomenula 80. výročie vzniku. Rektor STU pri tejto príležitosti udelil na slávnostnom podujatí po prvý raz najvyššie univerzitné ocenenie "Medailu Jura Hronca" absolventovi STU Andrejovi Kiskovi, prezidentovi SR.
Rektorát.
Terajším sídlom STU (Rektorát) na Vazovovej 5 v Bratislave sú od septembra 1947 budovy bývalých učňovských pokračovacích škôl (navrhnuté architektmi Jiřím Grossmannom a Aloisom Balánom). Budovy boli vystavané v rokoch 1928 až 1937. V septembri 1947 ich univerzita rozhodnutím povereníka školstva Ladislava Novomeského zabrala a nepomohlo, že pred budovou protestovalo okolo 700 učňov – boli rozptýlení do iných učňovských budov.
Rektori.
Miroslava Fikara odvolala prezidentka Zuzana Čaputová 22. apríla 2021. Urobila tak dva týždne po doručení súdneho rozhodnutia, vo veci odvolania Fikara z funkcie rektora STU akademickým senátom (AS) školy. Predseda AS STU Marián Peciar poslal prezidentke otvorený list (datovaný 19. apríla) so žiadosťou o odvolanie Fikara z funkcie. Peciar rekapituloval priebeh odvolávania nasledovne: 26. októbra 2020 bol AS STU schválený návrh na odvolanie Fikara z funkcie. Ministerstvo školstva, vedy, výskumu a športu SR do 2. februára 2021 preverovalo proces odvolania a rozhodnutie AS STU. 3. februára 2021 bol prezidentke doručený návrh ministra Gröhlinga na odvolanie rektora STU. Fikar sa ako občan obrátil na súd a žiadal prehodnotiť svoje odvolanie AS. Právny zástupca AS STU a STU 9. apríla 2021 doručil prezidentke rozhodnutie súdu, ktorý odmietol žalobu občana p. Fikara proti STU.
Fakulty a pracoviská.
Slovenská technická univerzita má v súčasnosti 7 fakúlt (a ústav Manažmentu):
Univerzitné pracoviská:
Účelové a iné zariadenia: VUS Technik, Centrum akademického športu, STU Scientific s.r.o., Materská škôlka STUBAčik
Ranking.
V rankingu QS World University Rankings 2016 sa STU dostala do prvej 500-ky elitných svetových univerzít v kategórií Počítačové vedy a informačné technológie, a to na pozíciu 401 – 450. V roku 2020 (spoločne s UK) sa prepadli na miesta medzi 751 až 800 a v roku 2021 na celkove 801 až 1000 miesto, aj keď v strojárenstve a chémii (ale nie IT) je STU stále medzi prvými 500 a 600 univerzitami respektívne.
V rebríčku Times Higher Education World University Rankings 2016/17 sa STU dostala do prvej tisícky najlepších svetových výskumne orientovaných univerzít (801. pozícia). V roku 2020/21 z prvej tisícky vypadla.
V QS World University Rankings v roku 2021 sa umiestnila ako prvá slovenská univerzita v rebríčku na 601. – 650. mieste Univerzita Pavla Jozefa Šafárika v Košiciach a za ňou na 651. – 700. mieste sa umiestnila Univerzita Komenského v Bratislave. Z českých univerzít sa najvyššie dostala Karlova univerzita, ktorá skončila na 266. mieste. Za ňou nasledovala na 373. mieste Vysoká škola chemicko-technologická v Prahe a na 403. mieste České vysoké učení technické v Prahe. Na 551. – 560. mieste skončila Masarykova univerzita.

</doc>
<doc id="19789" url="https://sk.wikipedia.org/wiki?curid=19789" title="Slovenská vysoká škola technická">
Slovenská vysoká škola technická



</doc>
<doc id="19790" url="https://sk.wikipedia.org/wiki?curid=19790" title="SVŠT">
SVŠT



</doc>
<doc id="19792" url="https://sk.wikipedia.org/wiki?curid=19792" title="STU">
STU



</doc>
<doc id="19794" url="https://sk.wikipedia.org/wiki?curid=19794" title="Znamenia zverokruhu">
Znamenia zverokruhu



</doc>
<doc id="19795" url="https://sk.wikipedia.org/wiki?curid=19795" title="Zvieratník">
Zvieratník

Zvieratník, takisto nazývaný zverokruh alebo zodiak, je hypotetický pás pozdĺž ekliptiky pozostávajúci zo súboru dvanástich obdĺžnikov na oblohe.
Každý obdĺžnik sa nazýva znamenie zvieratníka a je 30° dlhý a 18° široký. Každé znamenie má kratšie (18-stupňové) steny spoločné s ďalšími dvoma znameniami. Ich osou je ekliptika. Znamenia sa nazývajú podľa dvanástich z trinástich súhvezdí, s ktorými sa v minulosti čiastočne kryli. Znamenia sú pevne viazané na jarný bod. V dôsledku precesie sa pohybujú spolu s ním.
Na základe pohybu telies Slnečnej sústavy na pozadí znamení sa vypracúvajú horoskopy. Pri zostavovaní horoskopu je najdôležitejšie slnečné znamenie – obdĺžnik, v ktorom bolo Slnko v dátume narodenia človeka. Existujú aj horoskopy zostavené na základe mesačných znamení – obdĺžnikov, v ktorých bol Mesiac v dátume narodenia. V tropickom roku Slnko zvyčajne vstupuje do znamenia okolo 21. dňa v mesiaci. Dátum, kedy vstúpi do rovnomenného súhvezdia, je samozrejme úplne iný. Tabuľka dole ukazuje dátum vstupu a výstupu Slnka do znamenia v tropickom roku, v siderickom roku a do rovnomenného súhvezdia.

</doc>
<doc id="19796" url="https://sk.wikipedia.org/wiki?curid=19796" title="Znamenie zverokruhu">
Znamenie zverokruhu



</doc>
<doc id="19810" url="https://sk.wikipedia.org/wiki?curid=19810" title="Audi TT">
Audi TT

Audi TT je športový model auta vyrábaný automobilkou Audi v maďarskom meste Győr. Bolo predstavené ako koncept v roku 1995.
Prvá generácia 1998-2006.
Prvá generácia bola predstavená v roku 1998, nasledovaná verziou roadster v auguste 1999.
Druhá generácia 2007.
V roku 2005 Audi predstavilo Audi TT Shooting Brake, ktoré bude z hliníku. S produkciou sa začne v roku 2007. V roku 2008 príde verzia roadster a šíria sa zvesti aj o verzii Avant.

</doc>
<doc id="19819" url="https://sk.wikipedia.org/wiki?curid=19819" title="Audi">
Audi

Audi AG je nemecký výrobca automobilov, ktorý je prémiovou značkou v skupine Volkswagen Group. Spoločnosť má sídlo v Ingolstadte v Bavorsku.
História štyroch kruhov.
Znak Audi, „štyri kruhy“, je symbolom jedného z najstarších výrobcov vozidiel v Nemecku. Predstavuje splynutie štyroch, do tej doby nezávislých výrobcov, Audi, DKW, Horch a Wanderer. Spolu so značkou NSU, ktorá k nim pristúpila v roku 1969, tvoria korene dnešnej akciovej spoločnosti Audi.
Súčasné modely.
S (Sport) modely.
RS (RennSport/Racing) modely

</doc>
<doc id="19820" url="https://sk.wikipedia.org/wiki?curid=19820" title="TT">
TT

TT alebo tt môže byť:

</doc>
<doc id="19821" url="https://sk.wikipedia.org/wiki?curid=19821" title="Gyor">
Gyor



</doc>
<doc id="19825" url="https://sk.wikipedia.org/wiki?curid=19825" title="Audi A3">
Audi A3

Audi A3 je model kompaktného auta vyrábaný automobilkou Audi od roku 1996. Mechanické súčiastky sú spoločne zdielané s ostatnými autami z platformy Volkswagen A.
Prvá generácia 1996-2003.
Prvá generácia Audi A3 (Typ 8L) bola predstavená v roku 1996. Je postavená na platforme VW Golf. Vyrábala sa do roku 2003, kedy bola nahradená druhou generáciou (Typ 8P). Napriek tomu, že v európe výroba prestala, bola naďalej vyrábaná v Brazílii do roku 2006.
Druhá generácia 2003-2012.
Bola predstavená na Ženevskom autosalóne v roku 2003.

</doc>
<doc id="19826" url="https://sk.wikipedia.org/wiki?curid=19826" title="Heavy metal">
Heavy metal

Heavy metal alebo metal je druh rockovej hudby, ktorý sa ako vymedzený hudobný štýl objavil na prelome 60. a 70. rokov v Spojenom kráľovstve a Spojených štátoch. Korene má v hardrockových kapelách, ktoré kombinovaním blues a rocku vytvorili nový hudobný štýl, charakteristický používaním elektrických gitár a bicích, a takisto hlasitým a skresleným zvukom. Podľa servera Allmusic.com, „zo všetkých nespočetných foriem rock and rollu, heavy metal je najextrémnejší, či už z hľadiska hlasitosti, mužnosti alebo teatrálnosti.“ Existuje množstvo variácií heavy metalu, no všetky sa opierajú o hlučné, skreslené gitary, opakujúce sa riffy a jednoduché, rytmické tempo.
Priekopníci heavy metalu ako Led Zeppelin, Black Sabbath a Deep Purple si vybudovali rozsiahlu poslucháčsku základňu, a to i napriek nepriazni kritiky, ako sa to už v histórii žánru nezriedka stáva. V polovici 70. rokov britská kapela Judas Priest pomohla vycibriť žáner pominutím väčšiny bluesových prvkov. Kapely Novej vlny britského heavy metalu (NWOBHM), napr. Iron Maiden a Motörhead, držiac sa tejto cesty, vniesli do žánru útlocitnosť punk rocku a kládli dôraz na zvyšovanie rýchlosti. Už od svojich počiatkov mal heavy metal veľkú základňu fanúšikov, ktorí sú známi ako "metalisti" či "metláci".
V polovici 80. rokov sa dostali do popredia kapely ako Mötley Crüe, ktoré spadali do popom ovplyvneného žánru nazývaného glam metal. V undergrounde sa vytvorili nové, extrémnejšie, agresívnejšie štýly: thrash metal priniesli do hlavného prúdu kapely typu Metallica a Megadeth, zatiaľ čo ostatné štýly ako death metal a black metal zostali aj naďalej záležitosťou umeleckého podzemia.Začiatkom 90.rokov sa dostal do popredia nový subžáner komerčne najúspešnejšieho thrash metalu groove metal s prelomovou Panterou ktorá je považovaná za akúsi predzvesť rap metalu a nu metalu.Od polovice 90. rokov získavajú ohlas nové štýly ako nu metal (majúci prvky funku a hip hopu) a metalcore (zlievajú sa v ňom extrémny metal a hardcore punk). Tieto nové štýly posunuli hranice tohto žánru.
Pojem heavy metal možno chápať v niekoľkých významoch:
Charakteristické znaky.
Medzi zvyčajné charakteristiky heavy metalu patria: hlasité skreslené gitary, rázne rytmy, hutný zvuk bicích a živelné vokály. Niektoré štýly ale majú svoje vlastné charakteristické znaky. Jon Pareles, kritik New York Times, píše: „v spletitom svete populárnej hudby je heavy metal hlavnou odnožou hard rocku—menej synkopickou, menej bluesovou, väčšmi naklonenou showmenstvu a hrubej sile.“ V žiadnej metalovej kapele nesmie chýbať gitarista, basgitarista, bubeník a spevák, ktorý môže byť zároveň aj inštrumentalista. Často sa využívajú i klávesové nástroje, no najdôležitejší je skreslený gitarový zvuk, ktorý nie je vraj výsledkom inovácie, ale obmedzených možností doby. Medzi prvými metalovými zoskupeniami boli obľúbené ohlušujúce, skreslené Hammondove organy a občas aj melotron. Tieto nástroje v 80. rokoch nahradili elektronické klávesové syntetizátory. V dnešnej dobe sa syntetizátory používajú v štýloch ako progresívny metal, power metal a symfonický metal, ale svoje uplatnenie nájdu aj v iných metalových subžánroch. Niektoré nu metalové kapely obľubujú prvky hip hopu: scratch a rôzne zvukové efekty.
Zosilňovačmi zvýraznená akustická sila elektrickej gitary mala v dejinách žánru podstatnú úlohu. Pri hre na gitaru sa často využíva tzv. „efekt-pedál“ spolu s elektrónkovým zosilňovačom, čím sa vytvorí hutný, mocný, „ťažký“ zvuk. Na počiatku 70. rokov niektoré populárne skupiny začali hrávať s dvoma gitaristami. Predné miesto medzi týmito skupinami zastávajú Judas Priest a Iron Maiden, u ktorých si dvaja alebo traja gitaristi medzi sebou delia funkcie sólovej a rytmickej gitary. Ústrednou zložkou heavy metalu je gitarové sólo, forma kadencie. Zložité sóla a riffy sú neoddeliteľnou súčasťou heavy metalu. Sweeping (hranie brnkadlom), tapping (klepkanie) a iné pokročilé techniky, umožňujúce razantnú hru, sú hojne využívané hráčmi; virtuozita nie je cudzia mnohým metalovým štýlom.
Vedúca úloha gitary v heavy metale sa obyčajne dostáva do konfliktu s tradičnou rolou „frontmana“ alebo s rolou vokalistu ako lídra kapely, čím vzniká medzi nimi napätie, ktoré má za následok „priateľské súperenie“. V heavy metale sa od spevu vyžaduje, aby sa nedostával do popredia pred celkový sound kapely. Keďže metalové korene siahajú ku kultúre hippies, vyžaduje sa, aby sa pri speve „city dávali jasne najavo“, čím sa dosahuje autenticita prejavu. Kritik Simon Frith tvrdí, že „tón hlasu“ metalového speváka má prednosť pred obsahom textu. V metalovej hudbe sa využíva široká škála spevu: operné vokály Roba Halforda z Judas Priest a Brucea Dickinsona z Iron Maiden, chrapľavé hlasy Lemmyho z Motörhead a Jamesa Hetfielda z Metallicy, priamočiare škrekľavé a vrčavé vokály Tomasa Lindberga z At the Gates, flegmatické diabolské vokály blackmetalových spevákov ako napríklad Attilu Csihara z kapely Mayhem.
Osobitá úloha basgitary je takisto podstatnou zložkou metalového zvuku; súhra basgitary a sólovej gitary je dôležitým prvkom. Basová gitara umožňuje hrať v nízkych tónoch, ktoré vytvárajú charakteristický „ťažký“ zvuk. Metalové basové linky sa hodne rôznia v komplexnosti, od „pedálového tónu“ (na rôzne akordy sa používa len jeden tón) ako základu, až po zdvojené komplexné riffy a tzv. „lick“ (krátka fráza počas sóla), spoločne so sólovou alebo rytmickou gitarou. V niektorých kapelách stojí basa na čelnom mieste – postup spopularizovaný Cliffom Burtonom (Metallica) v prvej polovici 80. rokov. Metaloví basisti neraz uprednostňujú brnkadlá pred prstami, čím sa ich prejav stáva mohutnejším a jasnejším. Niektorí hudobníci, hrajúci na tzv. „shred gitare“, využívajú sweeping (hranie brnkadlom) a tapping (klepkanie). V poniektorých štýloch, ako napr. thrash a death metal, môže byť skreslenie basy dosiahnuté pomocou „efekt pedálov“, ktoré dodávajú hudbe hutnejší, ťažší zvuk. Numetaloví a deathmetaloví basisti neraz používajú päť- alebo šesťstrunovú basgitaru (alebo rozladený nástroj) s rozšíreným zvukovým rozsahom.
Podstata metalového bubnovania spočíva vo vytvorení hlasitého, konštantného búšenia využitím trojitého efektu rýchlosti, energie a precíznosti. Metalové bubnovanie vyžaduje mimoriadnu dávku trpezlivosti a hráči si musia vypestovať neobyčajnú schopnosť rýchlosti, koordinácie a obratnosti, aby dokázali zahrať komplikované skladby. Jednou z charakteristických techník bubnovania je tzv. „cymbal choke“, ktorá spočíva v utlmení činelov rukou, čím sa dosiahne tzv. zvuková explózia. Heavymetalová súprava bicích je zvyčajne oveľa väčšia, než tomu býva v iných rockových štýloch. V niektorých prípadoch dokonca obrovská sústava bicích zacláňa celé pódium. Popri zvyčajných bicích nástrojoch v súprave (tom-tom, basový bubon, malý bubon, hi-hat činel, činely crash a ride) sa používajú takisto dvojpedálové bicie, prídavné tom-tomy a množstvo prídavných činelov (splash činely a extra crash činely) a mnohé iné inštrumenty, napr. kravské zvonce.
Neodmysliteľnou súčasťou živých vystúpení je hluk – „zvukový masaker“, ako ho charakterizuje Deena Weinstein. Jeffrey Arnett sa vo svojej knihe "Metalheads" o heavy metale zmieňuje ako o „zmyslovom ekvivalente vojny.“ Kráčajúc v stopách Jimiho Hendrixa a The Who, priekopníci heavy metalu ako napr. Blue Cheer zaviedli nové štandardy ohľadne hlasitosti. Ako vraví Dickie Peterson z Blue Cheer: „Vedeli sme len to, že chceme intenzívnejšiu muziku.“ Paul Sutcliffe píše o koncerte Motörhead roku 1977 takto: „predovšetkým neúmerná hlasitosť sa pripočítava na vrub kapele, keď sa bavíme o ich vplyve.“ To isté tvrdí aj Weinstein, keď vraví, že melódia je ústredným prvkom populárnej hudby, house sa zameriava na rytmiku, a heavy metalu tróni energický zvuk, farba hlasu a hlasitosť. Vraví, že hluk má za úlohu „vtiahnuť poslucháča do zvuku“ a poskytnúť „injekciu mladistvej živosti.“ Upriameniu sa na hlučnosť sa vysmieva rockový pseudo-dokument "Hrá skupina Spinal Tap", v ktorom istý metalový gitarista tvrdí, že má aparatúru nastavenú „až na jedenásť“.
Hudobný jazyk.
Rytmus a tempo.
Heavy metal je typický energickým tempom a razantnosťou. Množstvo heavymetalových skladieb charakterizujú krátke dvojnotové alebo trojnotové akordy – zložené predovšetkým z osminových a šestnástinových nôt. Tieto akordy bývajú obyčajne prednášané pomocou staccatového útoku vytvoreného použitím gitarovej techniky zvanej „palm muting“.
Strohé, prudké a izolované rytmické časti sa spájajú do rytmických fráz s osobitou, často trhavou štruktúrou. Tieto frázy slúžia za základ rytmických sprievodov a melodických figúr zvaných riffy, ktoré majú za následok „chytľavosť“ piesní. V heavymetalových piesňach sa používajú dlhšie rytmické figúry, ako napr. celá nota, alebo štvrťová nota s bodkou, či dlhšie akordy v pomalých „power baladách“.
Tempo v ranom heavy metale bolo náchylné k pomalosti až ťažkopádnosti. Ale koncom 70. rokov rozmanité tempá začali byť živou súčasťou žánru. Metalové tempá prvej dekády 21. storočia sa pohybujú v rozmedzí od pomalých baladických temp (štvrtinová nota = 60 úderov za minútu), až po extrémne rýchle tempá, tzv. „blast beaty“ (štvrtinová nota = 350 úderov za minútu).
Harmónia.
Typickým výrazovým prostriedkom heavy metalu sú „power akordy“, zvané aj „silové akordy“. Z technického hľadiska je „silový akord“ pomerne jednoduchý: ide o súzvuk dvoch tónov, základného tónu a kvinty. Súzvuk kvinty sa veľmi často ešte dopĺňa o oktávu, pre dosiahnutie plnšieho zvuku. Napriek tomu, že čistá kvinta je najčastejším základom „power akordu“, „silové akordy“ bývajú často zložené aj z iných tónov, ako sú napríklad malá tercia, veľká tercia, čistá kvarta, znížená kvinta, alebo malá sexta. Ďalším znakom je ich jednoznačná harmonická priezračnosť a čitateľnosť – a to aj pri skreslenom tóne.
Dvojhmaty sa väčšinou hrajú tak, že ukazováčik vždy drží určitý pražec a prstenník zároveň stláča na tenšej strune o dva pražce vyšší tón. Dvojhmaty sú výhodné tým, že prstoklad je vždy rovnaký, ale môžeme ho posunovať kdekoľvek po hmatníku. Pridaním ďalšieho prstu sa získa menej používaný trojhmat.
Typické harmonické vzťahy.
Heavy metal sa zakladá na riffoch. Riffy sa zväčša tvoria pomocou troch základných harmonických zložiek, a to týchto: modálna harmónia, tritón plus chromatizmus a pedálový tón.
Modálna harmónia.
V tradičnom heavy metale sa zavše využívajú modálne stupnice, predovšetkým eolský a frýgický módus. To znamená, že žáner využíva modálne akordové progresie ako je napr. eolská progresia I-VI-VII, I-VII-(VI) prípadne I-VI-IV-VII, alebo tiež frýgické progresie, ktoré zahŕňajú vzťahy medzi I a ♭II (napríklad I-♭II-I, I-♭II-III, alebo I-♭II-VII).
Príklady využitia eolského módu:
Príklady využitia frýgického módu:
Tritonus a chromatika.
Tritonus a chromatika sa v heavy metale používajú v množstve akordových progresií. Tritón, skupina troch celých tónov za sebou, nebol v stredovekom, prísnom harmonickom štýle povolený. To viedlo mníchov k tomu, aby ho prezývali "diabolus in musica". Podobne ako v stredoveku, aj v modernej západnej kultúre sa tritonus chápe ako niečo „diabolské“. V heavy metale má tritonus nezastupiteľné miesto pri gitarových sólach a riffoch – príkladom je začiatok piesne „Black Sabbath“.
Pedálový tón.
V heavy metale sa ako harmonický základ hojne využíva pedálový tón. Ide o hlboký permanentný tón, počas ktorého sa vyskytuje aspoň jeden cudzí (to jest disharmonický) súzvuk. Heavymetalové riffy sa spravidla zakladajú na nepretržitom opakovaní tónu, ktorý sa hrá na najhrubších (čiže najnižších) strunách basovej či rytmickej gitary – zvyčajne ide o struny E, A alebo D. Inak povedané, jednoduchý basový tón—najčastejšie nízke tóny E alebo A—sa sústavne opakuje, a medzitým sa postupne hrajú rôzne akordy, vrátane akordov, ktoré zvyčajne nezahŕňajú onen basový tón, čím sa vytvára zdanie napätia. Príkladom je úvodný riff piesne „You've Got Another Thing Comin'” od Judas Priest, kde jedna gitara hrá pedálový tón v F# a druhá gitara hrá akordy.
Vplyv vážnej hudby.
Podľa Roberta Walsera, popri blues a R&amp;B, „heavy metal ovplyvňujú vo veľkej miere už od počiatkov žánru rôzne hudobné štýly známe pod spoločným názvom „klasická hudba“. Tvrdí, že medzi najlepších metalových hráčov patria gitaristi, ktorí sa venovali aj štúdiu vážnej hudby. Osvojením a adaptovaním predlôh z vážnej hudby položili základ novému druhu gitarovej virtuozity a zmenám v harmonickom a melodickom jazyku heavy metalu.
Väčšina hudobných prvkov, osvojených heavymetalovými muzikantmi, má pôvod v baroku, klasicizme a romantizme. Ritchie Blackmore, gitarista z Deep Purple a Rainbow a Uli Jon Roth, gitarista zo Scorpions, už počiatkom 70. rokov experimentovali s hudobnými figúrami vypožičanými z vážnej hudby. Počas 80. rokov sa gitaristi Randy Rhoads a Yngwie Malmsteen nechali inšpirovať barokovými a neskoršie taktiež klasicistickými hudobnými formami. Následne sa stali vzorom pre neoklasicistických metalových hráčov, ku ktorým patria napríklad Michael Romeo, Michael Angelo Batio a Tony MacAlpine.
I keď množstvo metalových muzikantov tvrdí, že sa nechali inšpirovať skladateľmi vážnej hudby, heavy metal nenadväzuje priamo na vážnu hudbu. Vážna a tvrdá hudba vznikli na základe odlišných kultúrnych tradícií a skúseností: vážna hudba nadväzuje na tradíciu umeleckej hudby, zatiaľ čo metal na tradíciu populárnej hudby. Muzikológovia Nicolas Cook a Nicola Dibben k tomu poznamenávajú, že „analýza populárnej hudby často ukáže vplyv umeleckých tradícií“. Príkladom je Walserove spojenie heavy metalu s filozofiou a dokonca aj s vonkajšími prejavmi romantizmu 19. storočia. Bolo by ale, mylné tvrdiť, že blues, rock, heavy metal, rap či tanečná hudba sa priamo odvíjajú od „umeleckej hudby“. Výpožičky heavy metalu z vážnej hudby sa týkajú predovšetkým motívov, melódií a stupníc, a nie komplikovaných zložiek, ako sú kontrapunkt, polyfónia či klasické štrukturálne schémy. Heavymetalové kapely, včítane progresívnych a neoklasických kapiel, sa zvyčajne nesnažia dodržiavať kompozičné a estetické požiadavky vážnej hudby.
Motívy textov.
Sex, násilie a mystika patria medzi najbežnejšie témy heavymetalových textov. Heavy metal, podobne ako blues, v ktorom má korene, obsahuje často sexuálny podtón – počnúc podmanivými nahrávkami Led Zeppelin a končiac súčasnou numetalovou tvorbou, ktorej nie sú cudzie otvorené sexuálne narážky. S rastúcou obľubou thrash metalu v 80. rokoch sa čoraz väčšie množstvo metalových piesní začalo zaoberať vojnou, politikou a sociálnymi otázkami. Romantika a baladickosť patria medzi zvyčajné motívy gothic a doom metalu, ako aj nu metalu, ktorý sa okrem toho zaoberá problémami dospievajúcej mládeže. Niektoré štýly, napr. melodický death metal, progresívny metal a black metal, obľubujú filozofickú tematiku, zatiaľ čo textová stránka extrémnejších odnoží death metalu a grindcoru pozostáva výlučne z útočného, neľudského a často nerozumného obsahu.
Neoddeliteľnou súčasťou tohto druhu hudby sú podivné, fantastické texty, vyvolávajúce rozptýlenie. Napríklad texty kapely Iron Maiden často v sebe nesú znaky bájoslovia, krásnej literatúry a poézie; k takýmto piesňam patrí napr. „Rime of the Ancient Mariner“ („Pieseň o starom námorníkovi“), založená na rovnomennej básni Samuela Taylora Coleridga. Medzi ďalšie ukážkové príklady patria: „The Wizard“ od Black Sabbath, „The Conjuring“ a „Five Magics“ od Megadeth a „Dreamer Deceiver“ od Judas Priest. Ďalší interpreti sa vo svojich textoch zameriavajú na vojnu, nukleárnu skazu, životné prostredie a politické či náboženské problémy. Vzorovými príkladmi sú piesne ako „War Pigs“ od Black Sabbath, „Killer of Giants“ od Ozzyho Osbourna, “…And Justice for All” od Metallicy, „2 Minutes to Midnight“ od Iron Maiden, „Balls to the Wall“ od Accept a „Peace Sells“ od Megadeth. Motív smrti, zastávajúci popredné miesto v heavy metale, sa objavuje v textoch takých rozdielnych kapiel ako Black Sabbath, Slayer, či W.A.S.P. Powermetalové kapely, ktorých textové a hudobné motívy sú zväčša pompézne a optimistické, potvrdzujú výnimku tohto temného pravidla. Mnohé powermetalové skupiny, napríklad Manowar, tvrdia, že metal by mal byť inšpirujúcou a optimistickou hudbou.
Tematika heavy metalu čelí už dlhé roky ostrej kritike. Podľa Jona Parelesa „ústredný motív heavy metalu je jednoduchý a skutočne univerzálny. Chrochtaním, stonaním a povznesenými textami vyzdvihuje… nespútanú zábavu… Jadro muziky je upäté a pevne dané.“ Hudobní kritici často považujú metalové texty za nezrelé a otrepané a v mnohých prípadoch zastávajúce sa mizogýnie a okultizmu. V 80. rokoch členovia organizácie „Parents Music Resource Center“ („Združenie rodičov na kontrolu hudby“) usporiadali veľkú kampaň proti populárnej hudbe. Žiadali Kongres, aby obmedzil hudobný priemysel, keďže ich poburovali urážlivé – predovšetkým heavymetalové – texty. V roku 1990 musela kapela Judas Priest čeliť obžalobe, ktorú proti nim vzniesli rodičia dvoch mládencov, ktorí sa údajne pred piatimi rokmi zavraždili potom, ako si vypočuli podprahové posolstvo v piesni spomenutých muzikantov, ktoré znelo „do it“ („urob to“). Prípad si získal veľkú pozornosť verejnosti, ale hudobníci boli napokon uznaní za nevinných.
Vizuálne prvky.
Neoddeliteľnou súčasťou populárnej hudby je aj vizuálna stránka, čo platí aj pre heavy metal. Obaly albumov, vystúpenia na pódiu, kostýmy kapely, logá a videoklipy sú takmer rovnako dôležité, ako hudba samotná, no len zriedkakedy sú prednejšie než hudobná tvorba. Z každého diela je teda možné získať množstvo dojmov; heavy metal z hľadiska umeleckej formy je veľmi široký pojem, keďže mu nedominuje len jeden vyjadrovací prostriedok. Kým maľba má vizuálnu podobu, symfónia zvukovú, v metalových kapelách sa zvuková podoba spája s vizuálnou (obal albumu, vystúpenie na pódiu, oblečenie atď.). Niektoré rané heavymetalové zoskupenia, napr. Alice Cooper, získali popularitu nielen vďaka svojej hudbe, ale prispeli k nej aj ich vystúpenia na pódiu a hanlivé správanie muzikantov.
Dlhočizné vlasy sú, podľa Weinsteina, „najvýraznejším poznávacím prvkom metalovej módy.“ Heavy metal prevzal túto črtu pôvodne z kultúry hippies. V 80. a 90. rokoch heavymetalové háro „symbolizovalo nenávisť, odpor a rozčarovanie generácie, ktorá sa očividne necíti nikde doma,“ tvrdí novinár Nader Rahman. Dlhé vlasy dodali členom metalovej komunity „silu nevyhnutnú na to, aby sa mohli búriť napospol proti ničomu.“
Klasická metalová rovnošata pozostáva z modrých džínsov, čierneho trička, topánok a čiernej koženej alebo džínsovej bundy. Tričká bývajú zväčša ozdobené logami alebo kresbami predstavujúcimi milovanú metalovú kapelu. V polovici 70. rokov sa zásluhou Judas Priest a Motörhead ujala medzi heavymetalistami kožená móda a motorkárska kultúra. Počas 80. rokov mali na metalovú módu značný vplyv punk rock, gothic rock, ako aj hororové filmy. Predovšetkým glammetalové kapely onoho obdobia si zakladali na vzhľade a osobnom štýle. Potrpeli si na dlhé, farbené, natupírované vlasy (z toho dôvodu prezývka „hair metal“, hair = vlasy), líčenie, vyfintené kostýmy a doplnky ako čelenky a bižutéria. Prepracované kostýmy, vlasy a mejkap sú populárne takisto aj u skupín (mnohokrát nemetalových) japonského hnutia „visual kei“, ktorému položila základ kapela X Japan koncom 80. rokov.
Fyzické gestá.
Pri živých vystúpeniach metaloví hudobníci obľubujú headbanging, pri ktorom sa hádže hlavou zo strany na stranu do rytmu hudby. Vizuálne je to efektívne, keď má človek dlhé vlasy. „Paroháč“, široko rozšírené gesto, spopularizoval vokalista Ronnie James Dio počas účinkovania v kapelách Black Sabbath a Dio. Gene Simmons zo skupiny Kiss tvrdí, že to on bol prvý, ktorý urobil toto gesto počas koncertu.
Návštevníci metalových koncertov netancujú v bežnom slova zmysle; Deena Weinstein tvrdí, že to môže byť následkom toho, že publikum býva prevažne mužské a zväčša heterosexuálne. Rozlišuje predovšetkým dva telesné pohyby, ktoré majú byť náhradou za tanec: metlenie a sácanie, ktoré je jednak výrazom porozumenia, jednak rytmickým gestom. Obľúbeným „tancom“ poslucháčov metalu, či už doma alebo na koncerte, je predstieranie hry na gitaru (angl. „air guitar“). Medzi ďalšie obľúbené činnosti divákov patria: skákanie do obecenstva (stage diving), surfovanie v dave (crowd surfing), tlačenie a postrkovanie v chaotických šarvátkach (moshing) a „paroháč“.
Heavymetalová subkultúra.
Deena Weinstein tvrdí, že silná, uzavretá, prevažne mužská subkultúra umožnila heavy metalu vytrvať na výslní podstatne dlhšiu dobu, než sa to podarilo mnohým iným rockovým žánrom. Metalové poslucháčstvo pozostáva zväčša z mladých pracujúcich belochov mužského pohlavia. Napriek tomu je táto skupina tolerantná aj voči tým, ktorí stoja mimo „tvrdého jadra“ subkultúry, v prípade ak sa držia nepísaného metalového zákona, čo sa oblečenia, vzhľadu a správania týka. K prejavom spolupatričnosti so subkultúrou patria nielen návštevy koncertov a spoločná móda, ale aj prispievanie do metalových časopisov a v poslednej dobe tiež príspevky na web stránky.
Heavymetalovej scéne, ktorá má vlastné nepísané zákony týkajúce sa autenticity, prischla prezývka „odcudzená subkultúra“ („subculture of alienation“). Podľa tohto zákona musia byť muzikanti bezvýhradne oddaní muzike a subkultúre, ktorá ich podporuje, nesmú sa uchádzať o pozornosť médií a nikdy nesmú „zradiť“. A od fanúšikov sa zase vyžaduje „odpor voči systému a odluka od spoločnosti.“ 
Hudobník a filmár Rob Zombie poznamenáva, že „väčšina deciek, ktoré chodia na moje koncerty, vyzerá, že majú naozaj veľkú predstavivosť a množstvo tvorivej energie, s ktorými nevedia čo si majú počať“, a že metal je „outsiderská muzika pre outsiderov. Nikto nechce byť čudákom; proste sa ním tak nejako stanete. Proste tak nejako to je, avšak v metale máte všetky tie čudné decká na jednom mieste“. Ľudia zaoberajúci sa metalom i oddaní fanúšikovia skupín, ktoré mali značný podiel na vzniku metalu, majú sklon považovať niektorých interpretov (a tiež niektorých fanúšikov) za tzv. „pozérov“, čiže ľudí, ktorí predstierajú príslušnosť k subkultúre, ale nevedia nič o histórii, textoch ani posolstvách skupín, ktorých muziku počúvajú.
Etymológia.
Pôvod pojmu "heavy metal" vo vzťahu k hudbe je neurčitý. Pomenovanie „"heavy metal"“ ("ťažký kov") sa po celé stáročia používal v chémii a hutníctve. V novodobej populárnej kultúre použil tento výraz ako jeden z prvých americký beatnik William S. Burroughs vo svojej novele "Hebká mašinka" ("The Soft Machine", 1962) a takisto vo svojej ďalšej knihe "Nova Express" (1964); "heavy metal" tu používa ako synonymum pre návykové drogy: „So svojimi nemocami a drogami vyvolávajúcimi orgazmus a so svojimi asexuálnymi, parazitickými formami života – národ heavymetalistov z Uránu obostretý chladným, modrým oparom vyparených bankoviek – a hmyzí ľudia z Minraudu so svojou metalovou muzikou.“ 
Ian Christe, heavymetalový historik, opisuje význam jednotlivých slov v slangu hippies: slovom „heavy“ sa „popisovalo čokoľvek, čo malo silnú či opojnú atmosféru“, „metal“ označuje ťažké duševné rozpoloženie. V slangu beatnikov sa výraz „"heavy"“ vo význame „"vážny"“ používal už nejakú dobu predtým a takisto aj vo vzťahu k „"tvrdej hudbe"“ (heavy music), čiže pomalšej, hlasitejšej variácii štandardného popu. Debutový album Iron Butterfly, vydaný začiatkom roka 1968, niesol názov „Heavy“. Prvé zdokumentované použitie výrazu "heavy metal" sa objavilo toho istého roku v piesni „Born to Be Wild“ od Steppenwolf, poukazujúc na motocykel: „I like smoke and lightning/Heavy metal thunder/Racin' with the wind/And the feelin' that I'm under.” („Mám rád dym a blesk/burácanie ťažkého kovu/preteky s vetrom/a pocit, že podlieham“). Ďalšiu spornú hypotézu o pôvode heavy metalu priniesol v roku 1995 „Chas“ Chandler, bývalý manažér Jimi Hendrix's Experience, v rozhovore pre reláciu „"Rock and Roll"“, ktorú vysielala televízna stanica PBS. Hovorí, že „"…heavy metal je pojem, ktorý má pôvod v článku New York Times, ktorý sa týkal vystúpenia Jimiho Hendrixa"“ a tvrdí, že autor opisoval Jimiho Hendrixa „"…akoby počúval ťažký kov (heavy metal) padajúci z nebies"“. Ale hodnovernosť tohto tvrdenia je otázna.
Prvé zdokumentované použitie výrazu „"heavy metal"“ ako označenia štýlu rockovej hudby sa objavilo v recenzii Mikea Saundersa. 12. novembra 1970 v časopise "Rolling Stone" hodnotil album vydaný predošlého roku britskou kapelou Humble Pie: „Humble Pie svojím americkým debutom "As Safe As Yesterday Is" dokázali, že nuda môže mať mnoho podôb. Predviedli sa ako hlasitá, nemelodická, sračková rocková kapela, ťažkopádna ako ťažký kov (heavy metal), s hrmotnými a ohlušujúcim časťami, ktoré hovoria za všetko. Nemožno povedať, že by všetky piesne boli zlé…ale v podstate stoja za hovno.“ Ich album pomenovaný „Humble Pie“ charakterizoval ako „nič nové pod slnkom, len to isté heavymetalové hovno, o ktoré nik ani nezakopne.“ V recenzii albumu "Kingdom Come" od Sir Lord Baltimore, ktorá bola publikovaná v máji 1971 v časopise "Creem", Saunders píše: „Zdá sa, že Sir Lord Baltimore majú naštudované všetky heavymetalové triky.“ Kritik časopisu "Creem" Lester Bangs je známy tým, že počiatkom 70. rokov spopularizoval výraz „heavy metal“, kedy recenzoval kapely ako Led Zeppelin a Black Sabbath. V 70. rokoch určití kritici používali výraz "heavy metal" viac-menej automaticky v hanlivom zmysle. Roku 1979 popredný hudobný kritik John Rockwell z "New York Times" charakterizoval štýl, ktorý nazýval „heavy metal rock“ ako „brutálne agresívnu hudbu, ktorá sa zväčša hrá pre nadrogovaných ľudí“ a v inom článku ako „rokenrol dovedený do krajnosti, obľúbený u bielych výrastkov.“ 
Pojmy „heavy metal“ a „hard rock“ často označujú rovnaký typ muziky, predovšetkým keď sa hovorí o kapelách 70. rokov 20. storočia, kedy sa tieto dva pojmy často vzájomne zamieňali. Napríklad kniha "Rolling Stone Encyclopedia of Rock &amp; Roll" z roku 1983 obsahuje takúto pasáž: „Aerosmith, známy svojím agresívnym hardrockovým štýlom, založeným na bluese, patrili medzi najvýznamnejšie heavymetalové skupiny polovice sedemdesiatych rokov.“ V dnešnej dobe by už asi sotva ktosi charakterizoval klasickú tvorbu Aerosmith, jasne odkazujúcu na tradičný rokenrol, ako „heavy metal“. Dokonca aj niektoré kapely, ktoré stáli pri zrode tohto žánru, napr. Led Zeppelin a Deep Purple, nebývajú súčasnou metalovou komunitou považované za heavymetalové kapely.
História.
Korene: polovica 60. rokov.
Americké blues bolo veľmi obľúbené a malo veľký vplyv na prvých britských rockerov; kapely ako Rolling Stones a The Yardbirds nahrali cover-verzie mnohých klasických bluesových skladieb, občas zrýchľujúc tempo a využívajúc elektrické gitary namiesto pôvodných akustických (podobné adaptácie blues a inej „"čiernej hudby"“ vytvorili základ pôvodného rock and rollu). Britské bluesovo orientované kapely (a nimi ovplyvnené americké kapely) pri svojich hudobných experimentoch vytvorili zvuk, ktorý sa neskoršie stal charakteristickým rysom heavy metalu: základom bol hlasitý, skreslený gitarový zvuk, postavený na silových akordoch. Do širšieho povedomia dostali tento štýl v roku 1964 The Kinks svojou piesňou „You Really Got Me“. K tomuto novému gitarovému zvuku významne prispela nová generácia zosilňovačov so spätnou väzbou. Zatiaľ čo blues-rockový štýl bicích bol jednoduchý, bicie v heavy metale boli mohutnejšie, komplexnejšie a hlasnejšie a k tomu sa pridával čoraz hlasitejší zvuk elektrickej gitary. Speváci zmenili techniku spevu a boli čoraz závislejší na zosilňovaní zvuku; taktiež využívali nové štylistické a dramatické postupy. Súbežne s tým sa zvyšovala úroveň nahrávacej techniky, čím sa umožnil plnohodnotný záznam tejto tvrdej muziky.
Spojením blues-rocku a psychedelického rocku sa vytvorila takmer celá pôvodná podstata heavy metalu. Jednou z najvýznamnejších kapiel, ktoré definovali hranice žánru, bolo rockové trio Cream. Ich mohutný, hutný zvuk je kombináciou Claptonovej bluesovej gitary, silného Bruceovho hlasu a jeho dynamickej hry na basovú gitaru a džezom ovplyvnených rytmov bubeníka Gingera Bakera. O ich prvých dvoch platniach, "Fresh Cream" (1966) a "Disraeli Gears" (1967), sa vraví, že významne ovplyvnili celý budúci žáner. Debutový album "Are You Experienced" (1967) od Jimi Hendrix Experience, mal takisto nemalý vplyv na metal. Hendrixovu gitarovú virtuozitu sa snažili napodobiť mnohí metaloví gitaristi; najúspešnejší šláger albumu, „Purple Haze“, sa neraz považuje za prvý heavymetalový hit.
Počiatky: koniec 60. rokov a začiatok 70. rokov.
Názory ohľadne toho, ktorá bola prvá heavymetalová kapela, sa rôznia. Väčšinou sa za prvé metalové kapely považujú buď Led Zeppelin alebo Black Sabbath; americkí glosátori sa väčšinou prikláňajú k Led Zeppelin, britskí komentátori preferujú Black Sabbath, niektorí však dávajú rovnakú zásluhu obom skupinám. Niektorí komentátori, poväčšine americkí, uvádzajú aj ďalšie skupiny ako Iron Butterfly, Steppenwolf či Blue Cheer.
V roku 1968 sa počal utvárať zvuk, ktorý sa neskoršie stal známy ako heavy metal. V januári toho roku sa na debutovom albume sanfranciskej kapely Blue Cheer s názvom "Vincebus Eruptum" objavila coververzia známeho hitu „Summertime Blues“ od Eddieho Cochrana. Táto skladba je vo všeobecnosti považovaná za prvú heavymetalovú nahrávku. V tom mesiaci vyšiel taktiež album Steppenwolf od rovnomennej kapely, ktorý obsahoval aj pieseň „Born to Be Wild“, zmieňujúcu sa o „heavy metale“. V júli t. r. sa na svetlo sveta dostali ďalšie dve nahrávky, ktoré sa zapísali do dejín: „Think About It“ od The Yardbirds (B-strana ich posledného singlu), kde gitarista Jimmy Page uviedol metalový zvuk, neskoršie ohromne populárny; a horúci kandidát na prvý heavymetalový album vôbec: "In-A-Gadda-Da-Vida" od Iron Butterfly s rovnomennou 17-minútovou titulnou skladbou. V auguste t. r. The Beatles svojím singlom „Revolution“ vytvorili nový štandard pre skreslenie, používané pri najúspešnejších hitoch. Jeff Beck Group, ktorých líder predtým zastával miesto gitaristu v The Yardbirds, vydali svoj debutový album v tom istom mesiaci: "Truth" obsahoval jedny z „najžeravejších, najostrejších, najpriamočiarejších humorných zvukov všetkých čias,“ čím pripravil pôdu pre novú generáciu metalových gitaristov. V októbri debutovala živou nahrávkou Pageova nová kapela Led Zeppelin. V novembri kapela Love Sculpture, kde bol gitaristom Dave Edmunds, vydala album "Blues Helping", na ktorom predstavila hrmotavú, agresívnu verziu Chačaturjanovej piesne „Šabľový tanec“. Beatlesácky tzv. "Biely album", ktorý takisto vyšiel t. m., obsahoval „Helter Skelter“ – skladbu, ktorá sa stala jednou z najhlučnejších piesní vydanou takou významnou kapelou.
V januári 1969 Led Zeppelin vydali rovnomenný debutový album, ktorý sa vzápätí umiestnil na 10. mieste v albumovom rebríčku amerického hudobného týždenníka "Billboard". V júli sa konal Atlanta Pop Festival, kde vystupoval Zeppelin a taktiež rockové trio Grand Funk Railroad inšpirované skupinou Cream. Ďalšie Creamom inšpirované zoskupovanie – Leslie West – vydalo t. m. album "Mountain", obsahujúci tvrdé blues-rockové gitary a škrekľavé vokály. V auguste sa táto skupina – medzitým premenovaná na Mountain – zúčastnila na Woodstocku, kde hrala vyše hodiny. Debutový album Grand Funk Railroad s názvom "On Time" vyšiel takisto t. m. Na jeseň zaznamenal fenomenálny úspech "Led Zeppelin II" a singel „Whole Lotta Love“ sa dostal na 4. priečku v rebríčku populárnej hudby časopisu "Billboard". Metalová revolúcia sa práve začala.
Led Zeppelin definovali kľúčové prvky nového žánru. Prispeli k tomu Pageova značne skreslená gitarová hra a Plantove dramatické, srdcervúce vokály. Pri konštituovaní žánru boli práve tak dôležité aj kapely, u ktorých bol väčšmi v obľube stabilnejší, „rýdzejší“ heavymetalový sound. S tohto pohľadu boli kľúčovými nahrávky od Black Sabbath ("Black Sabbath" a "Paranoid") a Deep Purple ("Deep Purple in Rock"). Black Sabbath vyvinuli mimoriadne tvrdý sound. Sčasti má na tom zásluhu pracovná nehoda, ktorá sa prihodila Tonymu Iommimu v roku 1966. Keďže nebol schopný normálnej hry, musel preladiť svoju gitaru, aby mu hra nespôsobovala takú bolesť a musel sa spoliehať na silové akordy, kvôli ich pomerne jednoduchému prstokladu. Deep Purple v prvých rokoch nemali vyhranený štýl, ale počnúc rokom 1969 sa kapela, vedená vokalistom Ianom Gillanom a gitaristom Ritchiem Blackmorom, začala uberať smerom k novovznikajúcemu heavymetalovému štýlu. V roku 1970 bodovali vo významných britských hitparádach Black Sabbath s piesňou „Paranoid“ a Deep Purple s „Black Night“. Taktiež tri ďalšie britské kapely vydali toho roku svoje debutové albumy, ktoré sa niesli v duchu heavy metalu: "Very 'eavy… Very 'umble" od Uriah Heep, "UFO 1" od UFO a "Sacrifice" od Black Widow. Aj keď ich štýl sa zvyčajne nepovažuje za heavy metal, Wishbone Ash zaviedli do praxe štýl dvoch gitár – rytmickej a sólovej, čím inšpirovali mnohé budúce metalové kapely. Okultná tematika a obrazotvornosť kapiel Black Sabbath, Uriah Heep a Black Widow mali taktiež podstatný vplyv; Led Zeppelin začali klásť dôraz na podobné prvky od svojho štvrtého albumu, vydaného roku 1971.
Na druhom brehu Atlantiku určovala kurz Grand Funk Railroad, „komerčne najúspešnejšia americká heavymetalová kapela od roku 1970 až do svojho rozpadu roku 1976 uviedla do praxe nový výraz, ktorý bol v sedemdesiatych rokoch synonymom úspechu: sústavné koncertovanie.“ Ďalšími metalovými kapelami z USA boli Dust (prvá platňa 1971), Blue Öyster Cult (1972) a skupina Kiss (1974).
V Nemecku debutovala v roku 1972 albumom "Lonesome Crow" kapela Scorpions.
Blackmore, ktorého virtuozita sa prejavila na albume Deep Purple "Machine Head" (1972), opustil skupinu v roku 1975 a založil kapelu Rainbow. Tieto kapely si získali priazeň publika neustálym koncertovaním a svojím stále sa zlepšujúcim šoumenstvom. Spornou otázkou zostáva, či tvorbu týchto a ďalších priekopníckych kapiel možno považovať vskutku za „heavy metal“, či proste len za „hard rock“. Tie, majúce bližšie k bluesovým koreňom či zakladajúce si na melodike v súčasnosti zväčša spadajú do druhej kategórie. Vynikajúcim príkladom sú AC/DC, ktorí debutovali roku 1975 albumom "High Voltage". Encyklopédia "Rolling Stone" z roku 1983 píše o „austrálskej heavymetalovej kapele AC/DC…“ Rockový historik Clinton Walker tvrdí, že „nazývať AC/DC heavymetalovou kapelou bolo nepresné v rokoch sedemdesiatych a nič sa na tom nezmenilo ani v súčasnosti…. Boli rokenrolovou kapelou, ktorá skrátka hrala tak tvrdo, ako sa to vyžadovalo v metale.“ Nejde tu len o otázku definícií, ale taktiež o to, že treba jasne rozlišovať medzi samotným štýlom a tým, k čomu sa hlásia fanúšikovia. Ian Christe píše, ako sa Ozzy Osbourne stal „hovorcom šialenosti rockových hviezd a získal bezvýhradnú oddanosť heavymetalových zatratencov.“
Britská kapela Judas Priest, debutujúca albumom "Rocka Rolla" v roku 1974, je po Black Sabbath ďalšou kapelou, ktorú treba brať do úvahy. Christe píše o tom, ako Black Sabbath
„… ponúkli poslucháčom niečo viac než tri akordy a dobrú show – ale ich obecenstvo chcelo pátrať ďalej po zvukoch s podobným účinkom. V polovici 70. rokov bolo možné metalovú estetiku vystopovať ako bájnu beštiu v náladovej base a zložitých zdvojených gitarách Thin Lizzy, v javiskovej štylizácii Alice Coopera, v excelujúcej gitare a pompéznych vokáloch Queen a hrmotných stredovekých námetoch Rainbow. Potom ale, nasledujúc Sabbath, vyrazili z Birminghamu Judas Priest, aby tieto rozličné najsvetlejšie miesta hardrockovej zvukovej palety spojili a zosilnili. Po prvýkrát sa z heavy metalu stal žáner sám o sebe.“
Napriek tomu, že sa ani jeden album Judas Priest až do 80. rokov nedostal do rebríčka 40 najlepších albumov v USA, kapela býva pokladaná za nasledovníka sabbathovského heavy metalu. Používajúc dve gitary, prudké tempá a čistejší kovový zvuk pozbavený bluesových vplyvov, vytvorili štandard, ktorým sa riadilo nespočetné množstvo budúcich skupín. Heavy metal síce získaval stále väčšiu popularitu, no kritici túto muziku nemali príliš v láske. Nepáčilo sa im síce, že heavy metal prevzal zo show biznisu rôzne obchodnícke triky (vizuálna stránka prejavu a pod.), no najväčšie námietky mali k bezmyšlienkovitosti hudobného a textového ponímania: v recenzii albumu Black Sabbath, ktorú napísal počiatkom 70. rokov popredný hudobný kritik Robert Christgau, sa metal popisuje ako „pošmúrne a dekadentné…nedôvtipné, necudné ožobračovanie.“
Stredný prúd: koniec 70. rokov a začiatok 80. rokov.
V polovici 70. rokov sa objavil punk rock, ktorý sa vyvinul ako reakcia jednak na modernú meštiacku spoločnosť, jednak na rokenrol akoby vyrobený na montážnej linke (a teda i heavy metal) tých čias. Koncom 70. rokov predaj heavymetalových nahrávok prudko klesol, predovšetkým na úkor punku, disca a komerčného rocku. Keďže významné vydavateľstvá sa orientovali na punk, množstvo novších britských heavymetalových kapiel nachádzalo inšpiráciu práve v agresivite, energickom zvuku, v nízkej zvukovej kvalite a v postoji „Urob si sám“. Undergroundové metalové kapely sa rozhodli vziať všetko do vlastných rúk a založiť nezávislé špecializované vydavateľstvá. Ako sa hnutie šírilo, zavedené britské hudobné týždenníky ako "Sounds" a "New Musical Express" začali javiť záujem o metalové kapely. Geoff Burton, ktorý písal pre "Sounds", spopularizoval termín „New Wave of British Heavy Metal“, ktorý sa obvykle skracoval do akronymu NWOBHM. Kapely NWOBHM Iron Maiden, Motörhead, Saxon, Diamond Head a Def Leppard dali heavy metalu nový dych. Nasledujúc príklad Judas Priest zhutnili zvuk, obmedzili bluesové vplyvy a potrpeli si väčšmi na rýchle tempá. V roku 1980 sa albumy Iron Maiden, Motörhead a Saxon dostali do prvej desiatky najlepších britských albumov, čím NWOBHM prenikla do stredného prúdu. O rok neskôr sa Motörhead stali prvou kapelou z onoho hnutia, ktorá sa s albumom "No Sleep 'til Hammersmith" dostala na vrchol britských rebríčkov. Ďalšie kapely NWOBHM, napr. Diamond Head a Venom, mali taktiež nemalú zásluhu na vývoji metalu, i keď nedosiahli taký komerčný úspech.
Prvá generácia metalových kapiel sa pomaly vytrácala zo scény. Deep Purple sa rozpadli zanedlho po tom, čo Blackmore v roku 1975 opustil kapelu a Led Zeppelin skončili v roku 1980. Losangeleskí Van Halen, ktorí predskakovali na koncerte Black Sabbath, strhávali pozornosť na úkor starnúcich muzikantov. Eddie Van Halen sa stal jedným z najoslnivejších metalových virtuózov onoho obdobia. Podľa Christeho „jeho technika hry na gitaru bola dokonalá a parádne sóla ako ‚Eruption‘ vyniesli heavymetalovú gitaru na úplný vrchol“. Medzi povestných virtuózov sa zaradili tiež muzikanti Randy Rhoads a Yngwie Malmsteen, ktorých mená sa spájajú so štýlom v súčasnosti známom ako „neoklasický metal“. Na čele interpretov inšpirovaných vážnou hudbou boli Blackmore a člen Scorpions Uli Jon Roth. Táto nová generácia mala v obľube používanie klasicistických gitár s nylonovými strunami – činil tak napríklad Rhoads v piesni „Dee“ na nahrávke "Blizzard of Ozz" (1980), debutovom albume bývalého speváka Black Sabbath Ozzyho Osbourna.
V druhej polovici 70. rokov sa metalová scéna, povzbudená úspechom Van Halenovcov, počala rozvíjať v južnej Kalifornii, predovšetkým v oblasti Los Angeles. V kluboch na Sunset Strip v Los Angeles majú korene kapely ako Quiet Riot, Ratt, Mötley Crüe a W.A.S.P., ktoré sa nechali inšpirovať tradičným heavy metalom počiatku 70. rokov a od glamrockových zoskupení typu Alice Cooper a Kiss si vypožičali divadelné prvky (a občas aj obľubu líčenia). Glam metal sa vyznačuje hedonistickými textami a živelným správaním. Po hudobnej stránke ho charakterizujú rýchle gitarové sóla, hymnické refrény a melodickosť viac-menej inšpirovaná popom. Glammetalové hnutie sa, spolu s kapelami typu Twisted Sister, stalo hlavnou silou v metale a rockovej hudbe ako takej.
Po úspechu NWOBHM a po prelomovom albume Judas Priest "British Steel" (1980) sa na počiatku 80. rokov heavy metal stával stále obľúbenejší. Prítomnosť na MTV mala obrovský vplyv na propagáciu hudobných skupín a v mnohých prípadoch pomohla znásobiť predaj nahrávok. Videoklipy Def Leppard k albumu "Pyromania" (1983) urobili z kapely hviezdy prvej kategórie a Quiet Riot sa stali prvou tamojšou heavymetalovou kapelou, ktorej sa podarilo dostať na vrchol rebríčka "Billboard" s piesňou "Metal Health" (1983). Nemenej dôležitým pri rozširovaní poslucháčskej základne sa ukázal „US Festival“ konaný v Kalifornii v roku 1983. Na tomto trojdňovom festivale bol jeden deň venovaný čisto len heavymetalovému žánru, ktorý tu zastupovali Ozzy Osbourne, Van Halen, Scorpions, Mötley Crüe, Judas Priest a iní, a ktorému sa podarilo pritiahnuť najväčšiu pozornosť publika. Medzi rokmi 1983 a 1984 vzrástla predajnosť heavymetalových nahrávok z 8 na 20 percent všetkých nahrávok predaných v USA. Viacero popredných odborných časopisov zasvätených žánru začalo svoju činnosť. Patrili k nim napríklad "Kerrang!" (založený 1981) a "Metal Hammer" (1984). V roku 1985 "Billboard" vyhlásil, že „metal rozšíril svoju divácku základňu. Metalová muzika už nie je výhradnou doménou výrastkov mužského pohlavia. Metalové poslucháčstvo sa rozšírilo o starších (vysokoškolákov), mladších (mladších žiakov) a ženy.“
V polovici 80. rokov mal najväčšie zastúpenie v rebríčkoch, hudobných televíziách a na koncertných šnúrach glam metal. K hlavným predstaviteľom patria skupiny Warrant z L.A., skupiny z východného pobrežia ako Poison, Cinderella, či nemenej obľúbené kapely Mötley Crüe a Ratt. Štylistickú medzeru medzi hard rockom a glam metalom zaplnila skupina Bon Jovi z New Jersey, ktorá dosiahla nesmiernu popularitu vďaka svojmu tretiemu albumu "Slippery When Wet" (1986). V roku 1987 začala MTV vysielať reláciu "Headbanger's Ball", zasvätenú výlučne heavymetalovým videoklipom. Metalová komunita sa rozdelila na dva hlavné tábory, na priaznivcov komerčného zvuku a na prívržencov undergroundu pohŕdajúcich populárnym štýlom, ktorému nadávali „lite metal“ alebo „hair metal.“
Skupine Guns N’ Roses sa podarilo získať pozornosť fanúšikov rôznych štýlov. Na rozdiel od glammetalových kapiel tej doby boli oveľa surovejší a jedovatejší. Po nesmiernom úspechu ich debutovej platne "Appetite for Destruction" (1987) „sa skupina Guns N’ Roses stala cieľom, na ktorý sa zameral všetok ďalší metal počas nasledujúcej dekády.“ Rok nato sa z tej istej losangelskej hardrockovej klubovej scény vynorila kapela Jane's Addiction s debutom "Nothing's Shocking". Časopis "Rolling Stone" vyhlásil, že „Jane's Addiction sú právoplatným dedičom odkazu Led Zeppelin, keďže im dosiaľ žiadna kapela nebola taká verná.“ Bola jednou z prvých kapiel spájaných z „alternatívnym metalom“, ktorý sa dostal do popredia počas 90. rokov. Popularitu glam metalu medzičasom udržiavali nové kapely ako newyorskí Winger alebo Skid Row z New Jersey.
Metal v umeleckom podzemí: od 80. rokov.
Počas 80. rokov sa vyvinulo množstvo heavymetalových štýlov mimo komerčného stredného prúdu. Mapovaniu spletitého sveta undergroundového metalu sa venovalo viacero ľudí, v prvom rade editori hudobného serveru Allmusic a taktiež kritik Garry Sharpe-Young. V Sharpe-Youngovej niekoľkozväzkovej encyklopédii je metal rozdelený do piatich hlavných kategórií: thrash metal, death metal, black metal, power metal, plus spríbuznené štýly doom a gothic metal.
Thrash metal.
Thrash metal sa zrodil počiatkom 80. rokov. Podobne ako jeho najbližší príbuzný – speed metal – taktiež thrash vykazuje veľký vplyv hardcoreu a Novej vlny britského heavy metalu. Najvýznamnejšia scéna v Spojených štátoch, odkiaľ thrash pochádza, sa nachádzala v oblasti sanfranciského zálivu (konkrétne Bay Area). Thrashové kapely vyvinuli nový sound, ktorý sa vyznačoval väčšou rýchlosťou a agresivitou v porovnaní s pôvodným heavy metalom i v porovnaní s jeho nasledovníkom – glam metalom. Väčšinou sa tu prelínajú nízke gitarové riffy s hlavnou shredovou gitarou. Texty poväčšine rozoberajú nihilistický náhľad na svet, alebo sa zaoberajú spoločenskými problémami, využívajúc pri tom drsný, neslušný jazyk. Charakterizovali ho slovnými spojeniami ako „skazená mestská muzika“ či „belošský bratanec rapu“.
Thrash spopularizovala tzv. „Veľká thrashová štvorka“: Anthrax, Megadeth, Metallica a Slayer. Kreator, Sodom a Destruction, tri nemecké kapely, najväčšmi prispeli k tomu, že sa tento štýl dostal do Európy. Nemenej dôležité boli taktiež kapely Testament zo San Francisca, Exodus z New Jersey a brazílska Sepultura. Aj keď thrash pochádza z undergroundu (a v prvých desiatich rokoch bol viac-menej len undergroundovým fenoménom), niektorým skupinám sa podarilo získať aj komerčné publikum. Metallice sa v roku 1986 podarilo dostať medzi 40 najlepších albumov v hitparáde "Billboard" s albumom "Master of Puppets" a dva roky nato s albumom "…And Justice for All" dobyli šieste miesto; albumy kapiel Megadeth a Anthrax mali tiež albumy na vrchole rebríčka.
Slayer si síce nevydobyli takú popularitu ako zvyšok Veľkej štvorky, no napriek tomu vydali jeden zo smerodajných albumov žánru: časopis "Kerrang!" označil album "Reign in Blood" (1986) za „najtvrdší album všetkých čias.“ O dve desaťročia neskôr ho zas magazín "Metal Hammer" vyhlásil za najlepší album za posledných dvadsať rokov. Slayer si získal, na svoju škodu, poslucháčstvo z radov krajne pravicových skinheadov, keďže vo svojich textoch sa zaoberá násilím a nacizmom. Začiatkom 90. rokov thrash dosiahol nevídaný úspech, čím dal novú tvár komerčnému metalu. „Čierny album“ od Metallicy sa umiestnil na prvom mieste v rebríčku "Billboard", "Countdown to Extinction" od Megadeth (1992) na druhom, Anthrax a Slayer sa dostali do prvej desiatky a albumy lokálnych kapiel ako Testament a Sepultura sa dostali do prvej stovky.
Death metal.
Thrash sa zanedlho začal vyvíjať a vyčlenili sa z neho extrémnejšie metalové štýly. Ako tvrdí MTV News, „muzika kapely Slayer bola priamo zodpovedná za vzostup death metalu“. Venom, kapela z NWOBHM, mala taktiež zásluhu na rozvoji štýlu. Rúhanie sa a satanizmus, prvky uplatňované u podobných kapiel, si našli miesto takisto v severoamerických i európskych deathmetalových kapelách. K prvotným skupinám štýlu patria floridskí Death a kalifornskí Possessed. Vraví sa, že označenie „death metal“ pochádza od týchto kapiel; Possessed vydali roku 1984 demo "Death Metal" a na ich debutovom albume "Seven Churches" (1985) sa objavila skladba s názvom „Death Metal“.
Death metal zužitkoval rýchlosť a agresivitu thrashu i hardcoreu, k tomu pridal texty inšpirované nízkorozpočtovými hororovými filmami „zetkovej“ kategórie a satanizmom. Spev sa vyznačuje ponurosťou, hrdelnosťou a hlbokým škriekaním, „smrteľným škripotom“ a inými nezvyčajnými technikami.&lt;ref name="Genre—Death Metal/Black Metal"&gt;"Genre—Death Metal/Black Metal ". Allmusic. Prístup: 27. februára 2007.&lt;/ref&gt; Hlboký, agresívny vokálny štýl dopĺňajú podladené, mimoriadne skreslené gitary, neuveriteľne rýchle bicie (obyčajne dvojpedálové) a mohutná „zvuková stena“ vytvorená z blast beatov. Príznačné sú takisto frekventované zmeny tempa a taktu a synkopa.
Death metal, podobne ako thrash, odmieta vyumelkovanosť pôvodných metalových štýlov a namiesto toho si potrpí na všedný štýl odievania: roztrhané džínsy a tuctové kožené bundy. Jednou z mála výnimiek je Glen Benton z kapely Deicide, ktorý máva pri vystúpeniach obrátený kríž na čele a nosieva brnenie. Morbid Angel si prisvojili neofašistickú symboliku. Tieto dve kapely, spolu s Death a Obituary, patria medzi najvýznamnejšie skupiny na hlavnej deathmetalovej scéne, ktorá povstala na Floride v polovici 80. rokov. V Spojenom kráľovstve sa z anarcho-punkového hnutia vyčlenil podobný štýl zvaný grindcore, zastupovaný skupinami ako Napalm Death a Extreme Noise Terror. Počala sa taktiež rozvíjať rozsiahla škandinávska deathmetalová scéna, reprezentovaná kapelami Entombed a Dismember. Popri tom sa zrodil melodický death metal, kde medzi čelných predstaviteľov patria Švédi In Flames a Dark Tranquillity a Fíni Children of Bodom a Kalmah.
Black metal.
Prvá vlna black metalu sa objavila v prvej polovici 80. rokov, kedy začali tento štýl hrať kapely ako Venom (Veľká Británia), Mercyful Fate (Dánsko), Hellhammer a Celtic Frost (Švajčiarsko) a Bathory (Švédsko). Koncom 80. rokov stáli na čele druhej vlny skupiny ako Mayhem, Burzum a Emperor. Pre black metal je síce špecifická rôznorodosť štýlu a kvality prevedenia, no napriek tomu má väčšina kapiel niekoľko spoločných čŕt: škrekľavé a vrčavé vokály, veľmi skreslené gitary využívajúce tremolovanie (tremolo picking), „temnú atmosféru“ a zámerne nekvalitný zvuk s okolitými zvukmi a šumami. Napriek tomu, že tematika satanizmu má v black metale najväčšie zastúpenie, mnohé kapely sa nechali inšpirovať taktiež starovekým pohanstvom, čím podporovali návrat k predkresťanským hodnotám. Mnohé blackmetalové skupiny takisto „experimentujú s prvkami všetkých mysliteľných foriem metalu, folku, elektroniky a avantgardy.“ Bubeník Fenriz zo skupiny Darkthrone vysvetľuje, že „je to o produkcii, textoch, o tom ako sa obliekajú a o záväzku urobiť odporný, surový, ponurý materiál. Nespájal ich spoločný sound.“
Predovšetkým medzi škandinávskymi skupinami ako Mayhem či Immortal začal byť v 90. rokoch populárny tzv. „corpse paint“, čiže „mŕtvolné líčenie“, kedy sa členovia skupiny líčili ako mŕtvoly, lebky či duchovia. Bathory položili základ pre viking a folk metal a vďaka Immortal si väčšiu pozornosť získali blast beaty. Na začiatku 90. rokov mali blackmetaloví vandali v Nórsku na svedomí značné násilnosti. Členovia skupín Mayhem a Burzum boli zakladateľmi spolku "Inner Circle", ktorý je zodpovedný za vypálenie množstva drevených nórskych kostolíkov. Narastajúci záujem o death metal spôsobil, že black metal si začal získavať podporu škandinávskeho metalového undergroundu, ponajprv v Nórsku, i napriek odmietavým postojom zo strany samotných blackmetalistov. Spevák skupiny Gorgoroth Gaahl vraví: „black metal sa nikdy nepokúšal získať fanúšikov…. Mali sme spoločného nepriateľa, a to kresťanstvo, socializmus, a vlastne čokoľvek spoločné s demokraciou.“
Asi od roku 1992 sa postupne začínali vytvárať blackmetalové scény i v krajinách mimo Škandinávie, napr. v Nemecku, Francúzsku či Poľsku. Násilie tejto scény zasiahlo svoje vlastné základy skoro ráno 10. augusta 1993, kedy zakladateľa skupiny Mayhem Euronymousa ubodal na smrť Varg Vikernes zo skupiny Burzum (pre Mayhem však nahrával basovú linku pre debutový album). Tento prípad si získal značnú pozornosť médií. V polovici 90. rokov, kedy mnohí ľudia zo scény začali pociťovať stagnáciu žánru, niektoré prominentné kapely ako Burzum či Beherit začali začleňovať do svojej tvorby prvky ambientu či symfonického metalu (Tiamat, Samael). Nórska skupina Dimmu Borgir priblížila koncom 90. rokov black metal bližšie k strednému prúdu populárnej hudby. Zásluhu na spopularizovaní žánru majú taktiež Angličania Cradle of Filth, časopisom "Metal Hammer" vyhlásení za najúspešnejšiu metalovú kapelu od doby Iron Maiden. V súčasnosti patria medzi miláčikov kritiky švédski tradicionalisti Watain, francúzski experimentátori Deathspell Omega, a americký one-man-band Xasthur.
Power metal.
Powermetalová scéna vznikla v 90. rokoch na protest proti príkrosti death a black metalu. Napriek tomu, že v Severnej Amerike sa power metal držal viac-menej v undergrounde, v Európe, Japonsku a v Južnej Amerike sa tešil obrovskej obľube. V power metale stojí na prvom mieste vzletná, epická melodika a tematika, ktorá „apeluje na poslucháčov zmysel pre udatnosť a krásu.“ Základy tohto soundu položila v polovici 80. rokov nemecká skupina Helloween, ktorá skĺbila power riffy, melodiku, vysoký, „čistý“ spev kapiel ako Judas Priest a Iron Maiden s rýchlosťou a energiou thrashu, „vytvoriac tak zvuk, ktorý dnes poznáme pod menom power metal.“ V USA patrili medzi priekopníkov štýlu newyorské skupiny Manowar a Virgin Steele. Fošňa "Rising Force" od Yngwieho Malmsteena mala nemalú zásluhu na spopularizovaní pekelne rýchleho gitarového štýlu, známeho ako „shredding“, a jeho pričinením sa tiež ujal metal s prvkami vážnej hudby. Tieto zdokonalenia mali veľký vplyv na power metal.
Sound tradičnejších powermetalistov, ako sú HammerFall zo Švédska, DragonForce z Anglicka a Iced Earth z Floridy, je spätý s klasickým štýlom NWOBHM. Mnohé powermetalové skupiny používajú klávesistov, niekedy tiež spolupracujú so symfonickými orchestrami či opernými spevákmi a speváčkami, čím dodávajú tejto hudbe „symfonický“ ráz. K takýmto kapelám patria Kamelot z Floridy, Nightwish z Fínska, Rhapsody of Fire z Talianska a Catharsis z Ruska. Power metal má silnú divácku základňu jednak v Japonsku, jednak v Južnej Amerike, kde sa tešia popularite skupiny ako Angra z Brazílie či Rata Blanca z Argentíny.
Blízkym príbuzným power metalu je progresívny metal, ktorý si osvojil komplexný kompozičný prístup skupín ako Rush alebo King Crimson. Priekopníkmi tohto štýlu sú americké kapely Queensrÿche, Fates Warning a Dream Theater. K predstaviteľom fúzie power a prog-metalu patria Symphony X z New Jersey, ktorých gitarista Michael Romeo je jedným z najuznávanejších shred gitaristov poslednej doby.
Doom a gothic metal.
Ako pomaly sa pohybujúci protiklad typického heavy metalu sa v polovici 80. rokov zrodila nová metalová odnož – doom metal – udržovaná nažive kapelami ako Saint Vitus, The Obsessed, Trouble či Candlemass. Po hudobnej i textovej stránke vychádza prevažne z ranej tvorby Black Sabbath a ich súčasníkov Blue Cheer, Pentagram a Black Widow. Doom a jeho odnože pomohla definovať taktiež skupina The Melvins. Zatiaľ čo väčšina heavymetalových štýlov preferuje rýchlejšie tempá a technickú dokonalosť, doom metal sa vyznačuje pomalším tempom, hutnými tónmi, ponurosťou, melanchóliou ako aj atmosférickosťou, využívanou však i v iných metalových odnožiach.
Debutový album anglickej skupiny Cathedral s názvom "Forest of Equilibrium" (1991) pomohol vyvolať novú doommetalovú vlnu. Skupiny Paradise Lost, My Dying Bride, Anathema a ich zmes doom a death metalu majú zásluhu na rozvoji európskeho gothic metalu, zastupovaného napr. nórskymi kapelami Theatre of Tragedy a Tristania, a ktorý využíva rôzne druhy spevu a viacero spevákov či speváčok. V USA uviedli tento štýl newyorčania Type O Negative. Gothicmetalové skupiny, predovšetkým Therion zo Švédska, primiešavali do svojej tvorby orchestrálne prvky. Následkom toho sa vytvorilo podhubie, z ktorého vzišli symfometalové skupiny ako Virgin Black z Austrálie, Nightwish z Fínska, či Within Temptation a After Forever z Holandska.
Koncom 80. rokov sa na metalovej scéne zjavila nová odnož menom sludge metal, ktorá miesila dovedna hardcore a doom. V New Orleans, kde sa nachádza najvýznamnejšia scéna, patrili medzi vedúce kapely Eyehategod a Crowbar. Na samom počiatku nasledujúceho desaťročia vyvolali kalifornské kapely Kyuss a Sleep, inšpirované staršími doommetalovými kapelami, vlnu stoner metalu, zatiaľ čo v Seattli skupina Earth pomohla vytvoriť ďalšiu doomovú odnož zvanú drone metal. Koniec 90. rokov sa niesol v znamení nových kapiel, ako napr. Goatsnake (klasický stoner/doom) a Sunn O))) (zmes doom, drone a dark ambient metalu), obe pochádzajúce z oblasti Los Angeles. "New York Times" prirovnal ich tvorbu k „indickému raga v ohnisku zemetrasenia“.
Nové fúzie: 90. roky a prvá dekáda 21. storočia.
Na počiatku 90. rokov začali grungeové kapely na čele s Nirvanou vytláčať komerčný metal do ústrania, čím sa vytváral priestor pre nástup alternatívneho rocku. Grunge bol síce ovplyvnený heavymetalovým soundom, ale odmietal výstrelky komerčných metalistov, ich „nablýskané a virtuózne sóla“ či dychtivosť po účinkovaní na MTV.
Obľuba glam metalu klesala nielen následkom úspechu grungeových skupín, ale tiež zásluhou narastajúcej popularity Metallicou a thrashom ovplyvneného groove metalu, ktorý vytvorili kapely Pantera a White Zombie. Niektorým novým skupinám sa podarilo dosiahnuť komerčný úspech; napr. album "Far Beyond Driven" od Pantery bodoval v roku 1994 v rebríčku "Billboard", ale „v bezvýrazných očiach mainstreamu bol metal už po smrti.“ Niektoré kapely sa snažili prispôsobiť novým podmienkam. V roku 1996 vystupovala na festivale Lollapalooza skupina Metallica, ktorej členovia si nechali predtým ostrihať vlasy. Niet sa čo diviť, že po tomto kroku „sa dostavili už dlhšiu dobu sa hromadiace reakcie a odklon publika.“ Ale nemožno poprieť fakt, že „koncom 90. rokov bola Metallica pravdepodobne najpopulárnejšou modernou rockovou skupinou na svete.“
Podobne ako Jane’s Addiction, tak isto aj mnohé iné populárne hudobné skupiny 90. rokov, majúce korene v heavy metale, spadajú do nesúrodého hudobného smeru nazývaného „alternatívny metal“. Pod týmto názvom sa skrýva široké spektrum kapiel, ktoré vnášali do metalu prvky mnohých iných hudobných štýlov. Pod pojem „alternatívny metal“ sa zahŕňa taktiež grungeová kapela Alice in Chains, či rôzne cross-overové kapely, napr: Faith No More (alternatívny rock s prvkami punku, funku, metalu a hip hopu), Primus (prvky funku, punku, thrash metalu a experimentálnej hudby), Tool (metal zmiešaný s progresívnym rockom), Ministry (metal plus industriálna hudba), Marilyn Manson (uberal sa podobným smerom, ale navyše využíval šokový efekt spopularizovaný Alicom Cooperom). Napriek tomu, že alternatívni metalisti nevytvárali jednoliatu scénu, spájala ich ochota experimentovať s metalom, ako aj odpor k vyčačkanému glam metalu (čo neplatí o Marylin Manson a White Zombie, ktorí sa takisto spájajú s alternatívnym metalom). Zlátanina štýlov a soundov reprezentovala „farbistý výsledok metalu a spolu s ním sa postavili tvárou v tvár okolitému svetu.“
Približne v druhej polovici 90. rokov sa odrazu začalo hovoriť o oživení metalu v USA, vychádzajúcom z vlny alternatívneho metalu. Kapely ako P.O.D., Korn, Papa Roach, Limp Bizkit, Slipknot a Linkin Park, ktorým prischla prezývka „nu metal“, dali dohromady nový hudobný štýl, ktorý sa kolísal medzi rytmami death metalu a hip hopu. Zmes surových gitár, rapových vokálov a zvukových trikov dokázala, že sa „všekultúrny metal môže oplatiť.“ K tomu, že si nu metal získal priazeň komerčného publika, dopomohli predovšetkým dve skutočnosti: prítomnosť na MTV a putovný festival Ozzyho Osbourna „Ozzfest“, prvýkrát uvedený v roku 1996, vďaka ktorému sa začalo medzi novinármi povrávať o obrode heavy metalu. V roku 1996 vyšiel album "Life Is Peachy" od Korn, aby sa vzápätí stal prvým numetalovým albumom, ktorému sa podarilo dostať do hitparády top 10. Dva roky nato sa ich ďalší štúdiový počin "Follow the Leader" umiestnil dokonca na prvom mieste. V roku 1999 "Billboard" uviedol, že v USA je viac než 500 špecializovaných metalových rozhlasových relácií, čo je temer trojnásobok v porovnaní s rokom 1989. Napriek obrovskej popularite nu metalu, metalisti ho nedokázali v plnej miere uznať. Niekedy okolo roku 2003 nu metal a jemu spriaznené štýly dosiahli vrchol popularity a postupne sa začali vytrácať do úzadia, i keď niektoré skupiny, napr. System of a Down, si naďalej udržovali značný vplyv.
Najnovšie trendy: 2005 - súčasnosť.
Ani v novom miléniu nestráca metal nič zo svojej popularity, predovšetkým v kontinentálnej Európe. V novom tisícročí sa Škandinávia stáva oblasťou chrliacou novátorské a úspešné kapely, zatiaľ čo v Belgicku, Holandsku a predovšetkým Nemecku má metal najväčší odbyt. Medzi zabehané metalové kapely, ktoré dokázali umiestniť hneď niekoľko albumov do nemeckých rebríčkov top 20 v rokoch 2003 – 2008, sa zaradili fínski Children of Bodom, nórski Dimmu Borgir, Nemci Blind Guardian a švédski HammerFall. V polovici desaťročia sa metalcore, zmes extrémneho metalu a hardcore punku , ukazuje ako silný komerčný hráč. Korene má v štýle crossover thrash, ktorý v polovici 80. rokov rozvinuli kapely typu Suicidal Tendencies, Dirty Rotten Imbeciles a Stormtroopers of Death. V priebehu 90. rokov sa metalcore držal prevažne v podzemí; medzi rané kapely patria Earth Crisis , Converge Hatebreed, Hatebreed a Shai Hulud. Okolo roku 2004 bol už melodický metalcore, ovplyvnený taktiež melodickým death metalom, natoľko populárny, že nahrávky The End of Heartache od Killswitch Engage a The War Within od Shadows Fall sa dostali na 21. a 20. miesto v albumovej hitparáde Billboard. 
Fever, tretí štúdiový album waleskej skupiny Bullet for My Valentine, sa umiestnil na tretej priečke v rebríčku Billboard 200 a na prvých priečkach v rebríčkoch Billboard Alternative a Billboard Rock, čím sa stal najúspešnejším albumom v histórii skupiny. V posledných rokoch sa metalcorové kapely tešia stále väčšej pozornosti na Ozzfeste a Download Festivale. V roku 2006 sa dostáva do rebríčka Billboard top 10 groovemetalová skupina Lamb of God s nahrávkou Sacrament. Úspech týchto a iných skupín, ku ktorým patrí napr. Mastodon (zmes progresívneho a sludge metalu) alebo Trivum (metalcore/thrash metal), mal za následok, že sa začalo povrávať o obrode amerického metalu, poniektorými kritikmi prezývanej „Nová vlna amerického heavy metalu“.
Z metalcoru vychádza tiež mathcore, rytmicky komplikovanejší a progresívnejší štýl, ktorý priniesli na svetlo sveta kapely ako The Dillinger Escape Plan, Converge, či Protest the Hero. Hlavnou črtou mathcoru je využívanie netradičných taktov, čím sa rytmicky veľmi ponáša na free jazz.
Názov „retro metal“ sa v angličtine používa v súvislosti so skupinami hrajúcimi v štýle skupín ako The Sword (Texas, USA), High on Fire (Kalifornia, USA), Witchcraft (Švédsko) či Wolfmother (Austrália). Album skupiny The Sword "Age of Winters" (2006) je silno inšpirovaný prácou Black Sabbath a Pentagram-u ; Witchcraft do svojej hudby zakomponovali prvky folk rocku a psychedelického rocku; a rovnomenný debutový album kapely Wolfmother sa vyznačuje „organmi v štýle Deep Purple“, „akordovými riffami hodnými Jimmyho Pagea“ a zavýjaním speváka Andrewa Stockdalea, „na ktoré Robert Plant nemá“. " Skladba „Woman“ z tohoto albumu získala v roku 2007 cenu Grammy za najlepší hardrockový výkon, zatiaľ čo „Eyes of the Insane“ od Slayer získala cenu v kategórii najlepší metalový výkon. V roku 2008 Slayer dostal opäť Grammy za najlepší metalový výkon, tentoraz za skladbu „Final Six“. Metallice sa dostalo tejto pocty v roku 2009 za skladbu „My Apocalypse“. 
Medzi ďalšie udalosti v metalovom svete možno zaradiť nedávne vzkriesenie thrash metalu, či nedávny zrod ‚djent‘ scény. Djent vznikol po roku 2010 ako odnož regulárneho progresívneho metalu. Vyznačuje sa progresívnou, rytmickou a technickou komplexnosťou, značne skreslenými gitarami, palm mutingom, synkopickými riffmi a virtuóznymi gitarovými sólami. Medzi ďalšie typické črty patrí rozsiahle používanie sedem-, osem- a deväť-strunových gitár. Medzi djentové skupiny sa zaraďujú Meshuggah, Sikth, TesseracT a Textures.

</doc>
<doc id="19827" url="https://sk.wikipedia.org/wiki?curid=19827" title="Salvador Dalí">
Salvador Dalí

Salvador Domingo Felipe Jacinto Dalí Domenech (* 11. máj 1904, Figueras – † 23. január 1989, Figueras) bol španielsky maliar, fotograf, sochár a zároveň najznámejší predstaviteľ surrealizmu.
Dalího ranná tvorba patrí k najvýznamnejším artefaktom surrealizmu. Nadväzoval na surrealistickú metódu écriture automatique, ktorá dáva dôraz na voľnú asociáciu podvedomia. Vo svojich špecifických kompozíciách spájal rôznorodé, navzájom nijak nesúvisiace predmety, ktorých absurdná súvislosť mala šokovať. Jeho hlavným cieľom bolo zobrazovať konkrétnu iracionalitu. Svojimi experimentami a excentrickosťou sa stal jedným z najpopulárnejších umelcov 20. storočia. Okrem maľovania obrazov sa zaoberal aj knižnými ilustráciami, grafikami, plastikami, scénickými návrhmi, písaním a publikovaním básní. Tiež úspešne navrhoval sklenené predmety a hlavne šperky. Surrealizmus obohatil svojou paranoidno-kritickou metódou.
Hlavnými prvkami jeho umenia sú provokácia a šok. Provokuje sexuálnou a protináboženskou tematikou v obrazoch "Fantóm sexappealu" a "Svätý grál". Svoje obrazy a metódy obhajoval výstredným spôsobom, hovorí o paranoidno-kritickej metóde, ktorá mu neumožňuje maľovať viditeľné predmety, ale tie, ktoré s nimi nejakým spôsobom súvisia. Tvrdil, že každý človek má právo na psychickú abnormalitu, pričom sám seba považoval za zdravého blázna.
Životopis.
Jeho otec bol notár Salvador Dalí i Cusí, matka Felipa Doménech. Ako 6-ročný namaľoval svoj prvý obraz; krajinku, ktorú sám neskôr charakterizoval ako "Dieťa na prechádzke v daždi lastovičiek".
V roku 1912 začal navštevovať školu vo Figueras, kde ho učil Esteban Traiter. O dva roky neskôr sa stal žiakom školy Bratstva kresťanského učenia. V tomto období sa spoznal s rodinou Pichotovou. Ramón Pichot Dalího usmerňoval a rozvíjal v ňom cit pre umenie. Z tejto doby pochádza obraz "Choré dieťa".
Od roku 1915 navštevoval radovú strednú školu maristov vo Figueras, kde sa ho ujal profesor Núňez, nositeľ Rímskej ceny v odbore grafiky. Pod jeho vedením sa na dielach Rembrandta poučil o účinkoch šerosvitu. Naučil sa využívať návrhárske a rytecké umenie. Začal sa venovať maľbám žánrových obrazov, portrétov. V roku 1918 ho zaujalo dielo Mariana Fortunyho, kubizmus, filozofia Immanuela Kanta a mysticizmus Juana Grisa. Spolu s ďalšími miestnymi umelcami vystavil vo svojom rodnom meste niekoľko malieb, ktoré sa stretli s kladným ohlasom kritiky. Krátko na to dostal ponuku na plagát "Trhy a slávnosti sv. Kríža v meste Figueras".
V roku 1919 vydáva v spolupráci s niekoľkými priateľmi umelecký časopis Štúdium. Z tej doby pochádza aj zbierka "Dvaja cigáni". Vo svojich sedemnástich rokoch bol prijatý na špeciálnu školu maliarstva, sochárstva a grafiky v Madride.
Štúdium v Madride.
Počas štúdia vyskúšal mnoho maliarskych štýlov. Imitoval holandský štýl 17. storočia – bol inšpirovaný hlavne Vermeerom, španielskym štýlom 17. a 19.storočia, impresionizmom, futurizmom, metafyzickou maľbou – pod vplyvom C. Carrà, kubizmom – inšpirovaný Pablom Picassom a J. Grisom. Spriatelil sa so spisovateľom Garcíom Lorcom, filmovým režisérom Luisom Buñuelom a skupinou anarchistov.
Určujúcim vzorom pre obrazy nasledujúceho obdobia sa stalo talianske hnutie Pittura metafisica (metafyzická maľba) na čele s Giorgiom de Chiricom. V roku 1924 bol z akadémie vylúčený, keďže odmietal absolvovať skúšku z výtvarného umenia. Tvrdil, že fakulta nie je dostatočne kompetentná ho skúšať.
Predsurrealistické obdobie.
V tomto období namaľoval niekoľko realistických figurálnych obrazov a štúdie z prístavu Cadaqués.
Surrealistické obdobie.
Svoj celkovo prvý surrealistický obraz "Krv je sladšia ako med" vytvoril v roku 1928 inšpirovaný trýznivým snom. Salvador Dalí, Lluís Montanya a Sebastian Gash publikujú manifest groc – žltý manifest, kde odhaľujú katalánsky neucentizmus ako falošnú hru s helenizmom. Snažia sa podporiť nové umelecké prúdy. V roku 1929 sa Dalí usadil v Paríži, kde v tom istom roku usporiadal výstavu. Úvod do katalógu mu napísal André Breton, ktorý ho zároveň prijal do surrealistickej skupiny. Približne v tomto období natočil spolu s Luisom Bunuelom dva surrealistické filmy "Andalúzsky pes" – 1929 a " L’âge d’or" (Zlatý vek) – 1931, ktoré po premiére v Paríži vyvolali škandál.
30. roky.
Tridsiate roky predstavujú jeho najtvorivejšie obdobie. V roku 1931 vznikli jeho slávne diela "Stálosť pamäti" a "Horiaca žirafa" – 1935. Napriek všetkým teoretickým predpokladom však zostáva Dalí pod vplyvom iných surrealistických maliarov ako Max Ernst, Yves Tanguy. Kvôli svojmu častému „požičiavaniu nápadov“ bol obviňovaný z plagiátorstva.
V polovici tridsiatych rokov sa nechal inšpirovať Arcimboldovou a Bracelliho metódou podvojných zobrazení. V obraze "Španielsko" vytvára leonardovský jazdec postavu ženy. Jeho tvorbu do značnej miery ovplyvnila občianska vojna v Španielsku; z tohto obdobia pochádzajú obrazy ako "Predtucha občianskej vojny", "Kanibalizmus jesene" a "Paranonia".
V roku 1937 ho Breton vylúčil zo surrealistickej skupiny pre jeho akademický maliarsky štýl.
Pred vojnou.
Ešte pred 2. svetovou vojnou Dalí opustil Európu a pokúsil sa usadiť v USA, kde sa snažil komerčne presadiť. Začal maľovať módne podobizne a náboženské výjavy – "Ukrižovanie" a "Kristus sv. Jána z Kríža". S touto tvorbou konečne dosiahol oficiálne uznanie. V roku 1941 (19.11. – 11.1.) usporiadalo Múzeum moderných umení v New Yorku výstavu 30 Dalího malieb a 17 kresieb. Ďalším obrazom, ktorým zaujal verejnosť sa stala "Melancholická atómovka" – 1945, jej účelom bolo pripomenúť Hirošimu. Chester Dale ho poveril namaľovaním "Poslednej večere" – 1955 pre National Gallery of Art vo Washingtone.
Iná tvorba.
Okrem obrazov sa Dalí venoval aj knižným ilustráciám. Najznámejšími sa stalo 24 ilustrácií k Lautréamontovým spevom Maldororovým, Donovi Quijotovi, Macbethovi a k Božskej komédii. Dalí je taktiež autorom mnohých fantastických publikácií, medzi ktoré patrí aj fiktívny životopis Tajný život Salvadora Dalího (1942) alebo Ako sa stať Dalím (1973). V päťdesiatych rokoch sa venoval navrhovaniu šperkov pre newyorských zlatníkov.
60. roky.
Od šesťdesiatych rokov sa zúčastňoval mnohých reprezentačných výstav, pre ktoré zhotovoval obrazy. V roku 1958 získal čestnú medailu a medailu mesta Paríž. Jedným z jeho úspechov bola aj výstava v Tokiu v roku 1964. Španielska vláda mu udelila Veľký kríž Izabely Kastílskej. V tom čase maľoval "Ezechielov sen", jednu zo 100 ilustrácií k Biblii. V roku 1972 bolo vo Figueras otvorené Dalího múzeum.
Rok na to namaľoval prvý stereoskopický obraz "Dalí zozadu maľuje Galu zozadu". Dňa 9. mája 1979 sa stal členom École des Beaux-Arts.
Úpadok.
V septembri 1984 sa podrobil plastickej operácii s cieľom odstrániť následky popálenín, ktoré utrpel pri požiari vo svojej izbe na zámku Púbol. Po smrti svojej manželky Galy, ktorá bola dlhé roky jeho inšpiráciou, postupne psychicky upadal a strácal chuť tvoriť.
23. januára 1989 zomrel vo Figueras na zlyhanie srdca.

</doc>
<doc id="19828" url="https://sk.wikipedia.org/wiki?curid=19828" title="Pablo Picasso">
Pablo Picasso

Pablo Picasso (* 25. október 1881, Malaga, Španielsko – † 8. apríl 1973, Mougins, Francúzsko), bol španielsky maliar a sochár, významný umelec 20. storočia.
Žil takmer celý život vo Francúzsku. Jeho otec bol José Ruiz y Blasco, jeho matka María Picasso y López. V mladosti sa podpisoval ako Ruiz Blasco po svojom otcovi, ale približne od roku 1901 začal používať meno svojej matky.
Životopis.
Narodil sa v španielskej Malage a asi najznámejší je ako zakladateľ kubizmu spolu s George Braqueom. Za svojho dlhého života však vyprodukoval široké a rôznorodé dielo, z ktorého sú najznámejšími diela z modrého obdobia, kde sú ústrednými postavami pohybujúci sa akrobati, harlekýni, prostitútky, žobráci a umelci. Je známy ako spoluzakladateľ kubizmu ale i iných smerov, ktoré pomáhal rozvíjať a objavovať. Jeho najznámejšie kubistické diela sú Avignonské slečny – 1907 (Les Demoiselles d'Avignon) a Guernica – 1937 (Guernica) = vyobrazenie nemeckého bombardovania Guernici cez Španielsku občiansku vojnu. Toto veľké plátno stelesňuje nehumánnosť, brutalitu a zúfalstvo vojny. Maľovanie obrazu bolo zachytené sériou fotografií Picassovou najznámejšou milenkou, Dorou Maar, ktorá bola sama uznávanou umelkyňou. "Guernica" visela v newyorskom Múzeu moderného umenia mnoho rokov; podľa dohody s Picassom sa plátno nemalo vrátiť do Španielska, kým sa tam neobnoví demokracia. V roku 1981 sa "Guernica" vrátila do Španielska a bola vystavená v Casón del Buen Retiro. V roku 1992 sa maľba stala jednou z atrakcií madridského múzea "Reina Sofía" po jeho otvorení.
V detstve a puberte demonštroval mimoriadny maliarsky talent, keď maľoval v realistickom štýle; počas prvého desaťročia 20. storočia sa jeho štýl začal meniť – začal experimentovať s rozličnými teóriami, technikami a nápadmi. Jeho revolucionársky výkon mu priniesol svetové renomé a nesmierne bohatstvo, urobil z neho jednu z najznámejších postáv dvadsiateho storočia.
Hoci bol Picasso v prvom rade maliar (vlastne veril, že umelec "musí" byť maliarom, aby mohol byť považovaný za umelca), tiež pracoval na malých keramických a bronzových soškách, kolážach a dokonca napísal nejakú poéziu. „"Je suis aussi un poète"“ (Som aj básnik), hovoril žartom svojim priateľom.
Niekoľko Picassových obrazov sa zaraďuje medzi najdrahšie maľby na svete. 4. mája 2004 sa Picassova maľba "Garçon à la pipe" (Chlapec s fajkou) vydražila u Sothebyho za 104 miliónov USD, čím ustanovila nový cenový rekord.
Keď nepracoval, neznášal samotu. V Paríži mal okruh významných priateľov v štvrtiach Montmartre a Montparnasse, vrátane osobností ako André Breton, Guillaume Apollinaire, spisovateľka Gertrude Steinová a iných. Okrem manželky či prvoradej priateľky si zvyčajne vydržiaval niekoľko mileniek.
Picasso bol extrémne talentovaný ako maliar a kreslič, dokonca aj na štandard svetového umelca. Pracoval s rovnakou zručnosťou s olejom, vodovými farbami, pastelom, uhlíkom, ceruzkou a atramentom. Bol preslávený tým, že komplexné scény modeloval len pomocou niekoľkých geometrických tvarov v jeho kubistických prácach so zmiešaným médiom, ale aj tým, že produkoval po celý svoj život majstrovské portréty. Picassove skice jeho priateľov perom a atramentom z kubistického a neskoršieho obdobia sú cenené pre ich dovtedy nedoceňovanú vierohodnosť a stali sa príkladom jeho schopností. Picasso sa v sfére umenia vskutku pohyboval s ľahkosťou, aj napriek obmedzenému akademickému cviku (dokončil iba prvý ročník Kráľovskej akadémie v Madride). Jeho prirodzený talent bol znásobený divou pracovnou etikou, ktorá prežila do posledných rokov jeho dlhého života.

</doc>
<doc id="19830" url="https://sk.wikipedia.org/wiki?curid=19830" title="Precesia">
Precesia

Precesia môže byť:

</doc>
<doc id="19832" url="https://sk.wikipedia.org/wiki?curid=19832" title="Gravitačná singularita">
Gravitačná singularita

Gravitačná singularita sa vyskytuje, keď astrofyzický model, spravidla založený na všeobecnej teórii relativity, predpokladá bod nekonečnej zakrivenosti časopriestoru. Tento pojem je úzko spätý s matematickým významom pojmu „singularita“: gravitačná singularita sa vyskytne, ak z rovníc dostaneme matematickú singularitu.
Kozmologický model vesmíru, zahŕňajúci Veľký tresk, obsahuje gravitačnú singularitu na začiatku času (t=0). V „singularite Veľkého tresku“ model predpovedá, že hustota vesmíru a zakrivenie časopriestoru sú paradoxne nekonečné. Avšak, základný model Veľkého tresku neobsahuje kvantové efekty, takže sú jeho predpovede platné až od chvíle krátko po navrhovanej singularite.
Singularita tiež existuje vnútri čiernej diery, kde všeobecná teória relativity predpokladá oblasť nekonečného zakrivenia. V nerotujúcej čiernej diere sa singularita nachádza v jedinom bode súradnicového systému modelu a nazýva sa „bodová singularita“. V rotujúcej čiernej diere sa singularita nachádza na kruhu a nazýva sa „kruhová singularita“. Rotujúcim čiernym dieram sa niekedy tiež hovorí Kerrove čierne diery. 
Až do začiatku 90. rokov minulého storočia sa myslelo, že všeobecná teória relativity skrýva každú singularitu za horizontom udalostí, čím robí existenciu nahej singularity nemožnou. To je známe ako princíp kozmickej cenzúry (po anglicky cosmic censorship principle). Avšak v roku 1991 previedli Stuart Shapiro a Saul Teukolsky počítačové simulácie rotujúceho disku prachu, ktoré naznačili, že všeobecná teória relativity povoľuje nahé singularity. Ako by tieto objekty vyzerali nie je zatiaľ známe. Tiež nie je známe, či by sa singularity objavili, keby sa odstránili zjednodušujúce predpoklady, ktoré boli použité, aby sa vôbec mohli simulácie uskutočniť. 
Mnohí fyzici veria, že gravitačné singularity sú „nefyzikálne“, mysliac tým, že všeobecná teória relativity nakoniec upúšťa od presného popisu gravitácie niekde v okolí oblasti, ktorá by inak bola singularitou. Všeobecne sa predpokladá, že teória kvantovej gravitácie - teória, ktorá zjednocuje všeobecnú teóriu relativity s kvantovou mechanikou - by poskytla lepší opis toho, čo sa nachádza tam, kde všeobecná teória relativity predpokladá singularitu. Žiadna teória kvantovej gravitácie však zatiaľ nebola experimentálne potvrdená.

</doc>
<doc id="19840" url="https://sk.wikipedia.org/wiki?curid=19840" title="Univerzita Mateja Bela v Banskej Bystrici">
Univerzita Mateja Bela v Banskej Bystrici

Univerzita Mateja Bela v Banskej Bystrici so sídlom v Banskej Bystrici bola zriadená dňom 1. júla 1992. 
Univerzita Mateja Bela nadväzuje na tradíciu vyššieho pedagogického vzdelávania v Banskej Bystrici po 2. svetovej vojne. Najprv bola v školskom roku 1949/1950 v Banskej Bystrici založená pobočka Pedagogickej fakulty pri Slovenskej univerzite v Bratislave. V roku 1954 vznikla v Banskej Bystrici prvá vysoká škola - tzv. Vyššia pedagogická škola. 1. septembra 1964 bola premenovaná na Pedagogickú fakultu. Základ novej univerzity – súčasnej Univerzity Mateja Bela - vznikol zlúčením Vysokej školy ekonomiky služieb a cestovného ruchu a Pedagogickej fakulty v roku 1992.
Univerzita je pomenovaná podľa Mateja Bela, slovenského polyhistora, encyklopedistu, filozofa, pedagóga, kazateľa a osvietenca. Vznikla zlúčením Fakulty ekonomiky služieb a cestovného ruchu v Banskej Bystrici (FESCR) Vysokej školy ekonomickej (VŠE) Bratislava a Pedagogickej fakulty v Banskej Bystrici. Spočiatku mala univerzita tri fakulty: Ekonomickú fakultu, Fakultu humanitných a prírodných vied a Pedagogickú fakultu. V roku 1995 sa Fakulta humanitných a prírodných vied rozdelila na dve samostatné fakulty.
V akademickom roku 2016/2017 mala univerzita takmer 8 000 študentov. Z tohto počtu bolo zahraničných študentov 2,5 %.
Fakulty.
Univerzita Mateja Bela má v súčasnosti 7 fakúlt:
Vedenie univerzity.
Rektorom univerzity je od 18. novembra 2014 docent Ing. Vladimír Hiadlovský, PhD., bývalý dekan Ekonomickej fakulty UMB. Vo funkcii nahradil prof. PhDr. Beatu Kosovú, CSc., ktorá bola rektorkou od roku 2006. Doc. Ing. Vladimír Hiadlovský, PhD., bol dňa 9. mája 2018 zvolený akademickým senátom univerzity za rektora aj na funkčné obdobie rokov 2018 až 2022.
Prvým rektorom bol prof. PhDr. Ján Findra, DrSc.

</doc>
<doc id="19848" url="https://sk.wikipedia.org/wiki?curid=19848" title="Ekonomická univerzita v Bratislave">
Ekonomická univerzita v Bratislave

Ekonomická univerzita v Bratislave je najstaršia vysoká škola ekonomického zamerania na Slovensku. Vznikla v roku 1940 ako súkromná Vysoká obchodná škola v Bratislave (VOŠ). V roku 1945 bola škola poštátnená a premenovaná na Slovenskú vysokú školu obchodnú. Od roku 1949 bol tento názov zmenený na Vysoká škola hospodárskych vied a od roku 1952 na Vysoká škola ekonomická (VŠE). Terajší názov Ekonomická univerzita v Bratislave bol stanovený na základe zákona č. 292/1992 Zb. SNR zo dňa 28. apríla 1992.
Počas svojej existencie vychovala vyše 121 000 absolventov. V súčasnosti tu študuje približne 7 000 študentov. V rámci výchovno-vzdelávacej činnosti Ekonomická univerzita organizuje vysokoškolské štúdium bakalárske, inžinierske, doktorandské a celoživotné vzdelávanie občanov (vo firmách) a možnosť výskumu. Študenti majú možnosť ako cudzie jazyky študovať angličtinu, nemčinu, francúzštinu, španielčinu, ruštinu a taliančinu.
EUBA sa od roku 2021 radí k 6 percentám škôl na svete so zameraním na ekonomické študijné programy, ktoré získali prestížnu akreditáciu AACSB. Je tak prvou slovenskou, prvou v rámci bývalého Československa a treťou univerzitou v rámci krajín V4, ktorá získala túto akreditáciu.
Poskytuje vysokoškolské vzdelávanie v 32 akreditovaných študijných programoch 1. (bakalárskeho), v 32 študijných programoch 2. (magisterského / inžinierskeho) a v 24 študijných programoch 3. (doktorandského) stupňa štúdia na 6 fakultách v Bratislave a na 1 fakulte v Košiciach.
Študenti majú možnosť získať dvojitý diplom v študijných programoch vyučovaných v anglickom jazyku (Nottingham Trent University vo Veľkej Británii, VŠE v Prahe, University of Latvia v Rige v Lotyšsku, Univerzita národného a svetového hospodárstva v Sofii v Bulharsku, Kyjevská národná ekonomická univerzita Vadyma Heťmana na Ukrajine, University of Pavia v Taliansku, IDRAC Business School Lyon vo Francúzsku, University of Strasbourg vo Francúzsku, University of Würzburg-Schweinfurt v Nemecku, University of Limerick v Írsku, University of Coimbra v Portugalsku, University of Luxembourg v Luxembursku, SolBridge International School of Business at Woosong University v Južnej Kórei), ale aj spoločný diplom v študijnom programe vyučovanom v slovenskom jazyku s Právnickou fakultou UK v Bratislave.
Internacionalizácia vzdelávania a medzinárodná spolupráca patria dlhodobo medzi priority EU v Bratislave. Univerzita dosahuje vynikajúce výsledky v mobilitných programoch, čo ocenili v minulosti viaceré renomované národné a medzinárodné inštitúcie, ako napríklad Európska komisia. V programe Erasmus+ patrí medzi TOP 200 vysokoškolských inštitúcií z hľadiska počtu vyslaných študentov, ktorých je každý rok takmer 350. Rovnako je potešiteľný vysoký záujem o EU v Bratislave zo strany zahraničných študentov, čo spoluvytvára podnetné akademické prostredie. Študenti tak majú možnosť konfrontovať sa s rôznorodými názormi a kultúrnymi rozdielnosťami, čo im pomáha lepšie spoznávať svet.
EUBA administruje multiregionálne programy v oblasti vysokého školstva, ako je CEEPUS, ERASMUS a iné. EU v Bratislave úspešne absolvovala medzinárodnú evalváciu, vykonanú Európskou asociáciou univerzít (EUA).
Fakulty.
Ekonomická univerzita v Bratislave má v súčasnosti 7 fakúlt:
Medaila Imricha Karvaša.
Od roku 2000 udeľuje Ekonomická univerzita v Bratislave Medailu Imricha Karvaša. Toto ocenenie je určené osobnostiam, ktoré sa mimoriadne zaslúžili o rozvoj univerzity alebo významne prispeli k rozvoju ekonomickej vzdelanosti a ekonomickej vedy.
Kampus.
Ekonomická univerzita má v rámci svojho kampusu viaceré budovy, ktoré sú alokované v rámci celej Bratislavy. Hlavný areál Ekonomickej univerzity v Bratislave sa nachádza v Petržalke a je rozdelený medzi starú budovu V1 a novú budovu V2. Stará budova V1 je domovom Národohospodárskej fakulty (NHF), Obchodnej fakulty (OF) a Slovenskej ekonomickej knižnice (SEK). V tejto budove sa nachádza aj predajňa študijnej literatúry, kopírovacie centrum a bufet. Nová budova V2, vyššia budova, je sídlom Fakulty podnikového manažmentu (FPM), Fakulty hospodárskej informatiky (FHI), Fakulty medzinárodných vzťahov (FMV) a Fakulty aplikovaných jazykov (FAJ). V tejto budove sa nachádza aj rektorát, bufet, kopírovacie služby a EUBA FAN SHOP. Obe budovy sú prepojené chodbou a obsahujú prednáškové aj seminárne miestnosti.
Miestnosti v starej budove (V1) sú označené písmenom a číslom, kde písmeno vyjadruje blok (B - naľavo, D - napravo) a prvé číslo značí poschodie (1=prízemie). Označenie miestnosti v nové budove (V2) je písmeno, číslo a bodka/medzera/podčiarkovník, kde písmeno označuje blok (B - ľavé krídlo, A - stred, C, D, E - pravé krídlo), prvé číslo značí poschodie (1=prízemie) a ďalšie dvojčíslie je označenie miestnosti. Na kampusu sa nachádzajú aj šatne, ktoré sú k dispozícii študentom na odloženie vrchného oblečenia alebo cestovnej batožiny. Šatne sa nachádzajú v obidvoch budovách, v budove V1 na konci vestibulu v bloku B je miestnosť ŠATŇA 1 a v budove V2 vo vestibule za výťahmi je miestnosť 1.08.
Internáty EUBA.
Na Ekonomickú univerzitu v Bratislave je možné sa dostať rôznymi spôsobmi, vrátane verejnej dopravy. Pre študentov, ktorí bývajú v ŠD Starohájska 4 a 8, je najbližšou zastávkou s názvom "Starohájska" na autobus číslo 68, ktorý ide priamo pred Ekonomickú univerzitu. 
Pre študentov bývajúcich v ŠD Ekonóm je najlepšou voľbou využitie autobusu číslo 87. Zastávka "Prístav" sa nachádza v smere na univerzitu a zastávka "Plynárenská" v smere z univerzity. Tieto zastávky poskytujú pohodlné spojenie medzi internátom Ekonóm a Ekonomickou univerzitou. Na univerzitu sa dá dostať aj pešo alebo na kolobežke, bicykli cez Prístavný most. Cesta trvá približne 15 mínut.
Študenti ubytovaní v ŠD Vlčie hrdlo môžu taktiež využiť autobus číslo 87 zo zastávky "Refinery Gallery". Autobus ide priamo na univerzitu.
Pre študentov, ktorí bývajú pri horskom parku v ŠD HOPA a DOPA, je najlepšie využiť autobus číslo 84. Zastávka "Hroboňova" je miestom, kde môžu študenti nastúpiť, a potom na zastávke "Bulíková" prejsť 5 minút pešo alebo prestúpiť na iný spoj. Taktiež sa dá využiť spoj 83 z Hroboňovej s prestupom na zastávke Hálová na autobus 99 alebo 88. Počas semestra funguje priamy ad hoc spoj číslo 184, ktorý premáva zo zastávky "Hroboňova" smerom na univerzitu a z univerzity na zastávku "Prokopa Veľkého".
Jedálne EUBA.
Stravovanie na Ekonomickej univerzite v Bratislave (EUBA) je zabezpečené prostredníctvom rôznych stravovacích zariadení. Študenti, zamestnanci a dôchodcovia majú možnosť využiť študentské jedálne a bufety, kde sa ponúkajú rôzne jedlá za prijateľné ceny. Prevádzka stravovacích zariadení je prispôsobená letnej prevádzke, pričom sa venuje aj nepretržitému výdaju stravy. Tieto zariadenia sú dôležitou súčasťou stravovacej infraštruktúry univerzity, poskytujúc stravné možnosti pre široké spektrum ľudí spojených s EUBA.
Okrem stravovania na samotnej univerzite, študenti EUBA majú tiež možnosť stravovať sa v Mlynskej doline v prevádzkach Univerzity Komenského. Táto spolupráca medzi univerzitami umožňuje študentom viac možností pri výbere stravovania, čo prispieva k ich pohodliu a dostupnosti kvalitnej stravy.
Počet študentov.
Graf nižšie zobrazuje vývoj počtu študentov vo všetkých formách štúdia na Ekonomickej univerzite v Bratislave.

</doc>
<doc id="19849" url="https://sk.wikipedia.org/wiki?curid=19849" title="Vysoká škola ekonomická">
Vysoká škola ekonomická

Vysoká škola ekonomická môže byť:

</doc>
<doc id="19850" url="https://sk.wikipedia.org/wiki?curid=19850" title="Singularita (matematika)">
Singularita (matematika)

V matematike, singularita vo všeobecnosti predstavuje bod, v ktorom daný matematický objekt nie je definovaný, alebo bod v ktorom sa objekt výnimočne nespráva korektne, napr. funkcia nemá deriváciu.
Napríklad matematická funkcia
"f"("x") = 1/"x" 
má na obore reálnych čísiel singularitu v bode "x" = 0, v ktorom vyletí do ±∞ a nie je v ňom definovaná. Funkcia "g"("x") = |"x"| (pozri absolútna hodnota) má tiež singularitu v bode "x" = 0, nakoľko v ňom nie je derivovateľná. Podobne, graf definovaný rovnicou "y"2 = "x" má tiež singularitu v bode [0,0], pretože v ňom má „roh“ (vertikálnu dotyčnicu). 
Algebrická množina definovaná rovnicou "y"2 = "x"2 v súradnicovom systéme ("x", "y") má singularitu v bode [0,0], pretože v ňom nepripúšťa dotyčnicu. 
Komplexná analýza.
V komplexnej analýze existujú štyri druhy singularít. Nech "U" je otvorená podmnožina komplexného čísla C, "a" je prvkom "U" a "f" je holomorfná funkcia (po anglicky holomorphic function) definovaná na "U" \ {"a"}.
Z pohľadu dynamiky.
Singularita konečného času () sa vyskytuje vtedy, keď sa kinematická premenná v konečnom čase zväčšuje smerom k nekonečnu. Príkladom by bol skackavý pohyb neelastickej lopty na rovine. Keď berieme do úvahy ideálny pohyb, pri ktorom stráca lopta pri každom odraze tú istú časť kinetickej energie, frekvencia odrazov sa v konečnom čase stane nekonečnou, keď sa lopta dostane do pokoja. Iné príklady zahŕňajú Eulerov disk a Painlevéov paradox.
Využitie.
Matematická singularita sa v technickej praxi používa na tzv. "čiernu mágiu". Ak sa nám totiž podarí delenie nulou, tak môže platiť aj napr. 1+1=3 alebo čokoľvek potrebujeme (a to aj bez dodatočného dodefinovania). Samozrejme, že v inžinierskej praxi nedelíme úplne nulou ale sa k nej blížime. Takto sa dajú napr.: 
Na to slúži tabuľka funkcií čiernej mágie. Obsahuje ale len také, pre ktoré existuje nejaké overené technické použitie. Napríklad rotujúce systémy sú takmer čierna mágia, len si to obyčajne nikto ani nevšimne.

</doc>
<doc id="19851" url="https://sk.wikipedia.org/wiki?curid=19851" title="VŠE">
VŠE



</doc>
<doc id="19852" url="https://sk.wikipedia.org/wiki?curid=19852" title="Neštich">
Neštich

Neštich môže byť:

</doc>
<doc id="19853" url="https://sk.wikipedia.org/wiki?curid=19853" title="Kozmonaut">
Kozmonaut

Kozmonaut (iné názvy: kozmický letec, vesmírny letec, [najmä v súvislosti s USA:] astronaut, [v súvislosti s Čínou:] taikonaut; bližšie pozri kapitolu Názov a etymológia) je člen posádky kozmickej lode.
V širšom zmysle sa termínom "kozmonaut" alebo "astronaut" označuje každý človek, ktorý sa dostal do kozmického priestoru, t.j. do vrchných vrstiev atmosféry Zeme alebo nad ňu. V užšom zmysle sa tento termín používa len pre profesionálneho kozmonauta, napríklad pilota kozmickej lode. Rôzne klasifikácie termínu "kozmonaut" majú aj jednotlivé štáty či organizácie. Vzdušné sily USA považujú za astronauta každého, kto sa dostal nad výškovú hranicu 50 míľ (80,5 km), Medzinárodná letecká federácia zas toho, kto prekročil tzv. Kármánovu hranicu (100 km). Rusko klasifikuje ako kozmonauta iba človeka, ktorý uskutočnil orbitálny kozmický let, teda dosiahol minimálne prvú kozmickú rýchlosť a zároveň uskutočnil aspoň jeden oblet okolo Zeme. Túto definíciu uznáva aj medzinárodná Komisia pre výskum vesmíru (COSPAR), vo vedeckých kruhoch je preto považovaná za najkorektnejšiu. Ojedinele sa rozlišuje medzi kozmonautom ako kozmickým letcom pre bližšie kozmické lety a astronautom ako vesmírnym letcom pre medzihviezdne lety (porov. nižšie).
Prvým človekom, ktorý vyletel do kozmického priestoru, bol Rus Jurij Gagarin. Svoj kozmický let odštartoval 12. apríla 1961 v kabíne kozmickej lode Vostok 1 z kozmodrómu Bajkonur na území Kazachstanu, ktorý bol vtedy súčasťou Sovietskeho zväzu. Obletel Zem a po 106 minútach úspešne pristál. Odvtedy do 10. januára 2019 sa do vesmíru pozrelo pri 313 orbitálnych misiách celkovo 557 ľudí z 38 štátov. Z nich 12 chodilo po povrchu Mesiaca v rámci programu Apollo. Prvým Američanom, ktorý letel do vesmíru, sa 5. mája 1961 stal Alan Shepard v kozmickej lodi "Freedom 7". Shepardova misia bola 15-minútový suborbitálny let, nedostal sa teda na obežnú dráhu ako Gagarin. Prvý Američan, ktorý vykonal orbitálny kozmický let, bol John Glenn dňa 20. februára 1962, kedy v lodi "Friendship 7" trikrát obletel Zem. Prvou ženou vo vesmíre sa 16. júna 1963 stala Valentina Tereškovová na palube lode Vostok 6. Na obežnej dráhe zotrvala takmer tri dni a potom úspešne pristála. Do 10. januára 2019 bolo na orbite celkovo 62 žien. Prvým kozmonautom z iného štátu než ZSSR a USA sa stal 2. marca 1978 Vladimír Remek z bývalého Česko-Slovenska. Tretím štátom po Rusku/ZSSR a USA schopným vyslať človeka do vesmíru vlastnými silami sa stala Čína, ktorá 15. októbra 2003 vypustila na orbitu taikonauta Jang Li-weja.
Súčasným najväčším pilotovaným kozmickým programom je Medzinárodná vesmírna stanica. Doteraz v priebehu pilotovaných kozmických letov zahynulo 18 osôb, z toho 13 Američanov, 4 Rusi a 1 Izraelčan. Niekoľko kozmonautov ďalej zahynulo v priebehu výcviku a predštartovných príprav.
Názov a etymológia.
Kozmonaut.
Slovo "kozmonaut" (fr. "cosmonaute"; rus. космонавт - "kosmonavt"; angl. "cosmonaut") je utvorené z gréckych slov κόσμος ("kosmos"; doslova: kozmos, usporiadanie, stavba, svet) a ναύτης ("nautés"; doslova: námorník). Slovo sa prvýkrát vyskytlo v roku 1933 (1934) vo francúzštine a jeho autorom je Ari Abramovič Šternfeľd, ktorý sa v roku 1935 presťahoval do Sovietskeho zväzu, kde sa vďaka nemu slovo začalo (spočiatku len ojedinele) používať na označenie kozmického letca. Častejšie sa slovo (v ruštine, ale aj napr. v angličtine) začalo používať koncom 50. rokov 20. storočia a úplne bežne sa používa od roku 1961. Používalo sa najmä v krajinách bývalého východného bloku, vrátane vtedajšieho Česko-Slovenska, buď všeobecne na označenie kozmického letca alebo špecificky na označenie len kozmického letca z východného bloku (opak je potom termín "astronaut" ako označenie vesmírneho letca z USA, prípadne aj iných západných krajín). V užšom, zriedkavom ponímaní sa výrazom "kozmonaut" označuje prechod medzi "aeronautom" a "astronautom" v užšom ponímaní (pozri nižšie), čiže vesmírny letec, ktorý nie je medzihviezdnym letcom.
Astronaut.
Slovo "astronaut" vzniklo z gréckych slov ἄστρον ("astron"; doslova: hviezda) a ναύτης ("nautés"; doslova: námorník) a bolo vytvorené analógiou k staršiemu slovu aeronaut (fr. "aéronaute"). Prvýkrát sa vyskytlo v angličtine (a asi aj celosvetovo) v sci-fi románe "Across the Zodiac" anglického spisovateľa Percyho Grega v roku 1880, nie však v jeho dnešnom význame, ale len ako názov fiktívnej vesmírnej lode. V modernom význame slovo vzniklo až na začiatku 20. storočia (najneskôr v roku 1928) vo francúzštine ako odvodenina od staršieho slova astronautika (fr. "astronautique"), keďže pôvodne (sčasti ešte v 50. rokoch 20. storočia) sa slovom "astronaut" celosvetovo označovala osoba zaoberajúca sa (profesionálne alebo z nadšenia) astronautikou, čiže skúmaním letov do vesmíru, a len zriedkavo (a najmä neskôr) sa ním označoval vesmírny letec. V angličtine sa slovo "astronaut" (ak odhliadneme od vyššie spomínaného výskytu z roku 1880) prvýkrát vyskytlo v roku 1929 v časopise "Journal of British Astronomical Association", kde označuje potencionálneho vesmírneho letca, ale napríklad v roku 1930 je slovo v angličtine doložené vo význame osoba zaoberajúca sa astronautikou. Od 60. rokov 20. storočia sa slovom "astronaut" už označoval len vesmírny letec, a to buď všeobecne alebo špecificky len vesmírny letec zo západného bloku, najmä z USA (opak je potom termín "kozmonaut" ako označenie vesmírneho letca z bývalého východného bloku). V užšom, zriedkavom ponímaní sa výrazom "astronaut" označuje len vesmírny letec zúčastňujúci sa medzihviezdneho letu, čiže opak kozmonauta v užšom ponímaní (pozri vyššie).
V 50. rokoch 20. storočia National Aeronautics and Space Administration (NASA) zvolila výraz "astronaut" na označenie testovacích pilotov vybraných za posádku prvých pilotovaných kozmických letov. Novinár a spisovateľ James Schefter opísal proces výberu pomenovania nasledovne:
NASA tiež používa pojem "astronaut" pre každého člena posádky kozmickej lode NASA, ktorá letí na obežnú dráhu Zeme alebo mimo nej. NASA používa toto označenie aj pre tých, ktorí boli vybraní do jej oddielu astronautov ("NASA Astronaut Corps"). Európska vesmírna agentúra (ESA) takisto používa termín "astronaut" pre členov svojho oddielu astronautov. Podobne aj Kanadská (CSA) a Japonská vesmírna agentúra (JAXA).
Taikonaut.
Výraz "taikonaut" bol utvorený z čínskeho slova 太空 (pchin-jin: tài​kōng, slovenský prepis: tchaj-kchung) a prípony "-naut" prevzatej zo slov "astronaut" či "kozmonaut", pričom z "tài​kōng" bola vypustená hláska „g“ pre ľahšiu výslovnosť a väčšiu podobnosť so slovami "astronaut" a "kozmonaut". Prvý známy výskyt výrazu "taikonaut" v angličtine pochádza z mája 1998.
Funkcie v posádkach.
Funkcie posádky raketoplánu.
Posádka amerického raketoplánu, najväčšieho kedy používaného vesmírneho dopravného prostriedku, pozostávala z 2 až 7 osôb. V jedinom prípade, pri misii STS-61-A letelo na palube raketoplánu Challenger až 8 astronautov. Členovia posádky plnili tieto funkcie:
Funkcie posádky Sojuzu.
V ruskej vesmírnej lodi Sojuz je miesto iba pre tri osoby. Prítomnosť tretieho člena posádky však nie je nevyhnutná, môže to byť vedec alebo platiaci kozmický turista.
Na Medzinárodnej vesmírnej stanici takisto existuje veliteľ, ktorý je nadradený dokonca aj veliteľom posádok raketoplánu a Sojuzu počas ich pripojenia ku komplexu.
Výber.
Kozmonauti musia byť psychicky aj fyzicky zdatní a inteligentní jedinci. Najprísnejšími lekárskymi a psychologickými testami v rámci prípravy na let do vesmíru prešla prvá generácia kozmonautov. Vtedy ešte nikto nevedel, ako bude ľudský organizmus reagovať na zrýchlenie, bezváhový stav a ožiarenie. Prví astronauti museli byť vo vynikajúcej fyzickej kondícii. Skupinu prvých kandidátov na kozmonautov v Sovietskom zväze vybrali spomedzi stíhacích pilotov. Ich maximálny vek mal byť do tridsať rokov, výška do , a hmotnosť do . Museli mať výborný zdravotný stav ktorý vylučoval čo i len pravidelné angíny. Kandidáti museli napríklad vydržať stáť 20 minút vo vode s teplotou 0 °C a nesmeli z toho ochorieť, či vydržať neprerušovane 72 hodín bez spánku. V súčasnosti sú už kritériá na výber medzi kozmonautov oveľa miernejšie (príkladom je John Glenn, americký astronaut, ktorý letel do vesmíru vo veku 76 rokov). 
Príprava na let.
V USA prebieha hlavná časť výcviku v Lyndon B. Johnson Space Center v Houstone. Nachádza sa tu trenažér kokpitu raketoplánu, virtuálne laboratórium a modely častí Medzinárodnej vesmírnej stanice. Výstupy do otvoreného priestoru astronauti nacvičujú v 61 metrov dlhom a 12 metrov hlbokom bazéne. Ďalšie výcvikové stredisko je napríklad na Floride, kde sa nacvičuje hlavne núdzové opustenie raketoplánu a odpaľovacej rampy. Experimenty, ktoré budú astronauti vykonávať na palubách vesmírnej lode sa nacvičujú v primerane vybavených laboratóriách po celom svete.
V Sovietskom zväze bol pre kozmonautov vybudovaný celý komplex s názvom Hviezdne mestečko. Okrem zariadení slúžiacich na výcvik sa tu nachádzajú obytné bloky, obchody, reštaurácie a školy. Vo veľkej hale v Hviezdnom mestečku sa nachádzajú ruské časti stanice ISS. Prvá dvadsaťčlenná skupina kozmonautov sa v Hviezdnom mestečku začala na svoj let pripravovať už v roku 1960. 
V USA aj v Rusku je výcvik kozmonautov dvojstupňový. Prvý, základný výcvik, je rovnaký pre všetkých kandidátov. Trvá približne jeden a pol roka. Kozmonaut sa v ňom učí, ako funguje kozmická loď, v ktorej bude letieť a tiež všetky núdzové procedúry. Keď je po skončení výcviku pridelený k posádke, začína sa takzvaný letecký výcvik. V ňom sa učí všetko potrebné na konkrétnu misiu, napríklad zaobchádzanie s určitými prístrojmi, trénuje pokusy, ktoré budú prebiehať počas letu a v prípade, že sa bude zúčastňovať výstupu do otvoreného priestoru, musí sa celý výstup nacvičiť v spomínanom bazéne. Zároveň sa zoznamuje s ostatnými členmi posádky.
Budúci kozmonauti tiež musia absolvovať tréning na sily pôsobiace počas letu – preťaženie, ktoré na nich bude pôsobiť pri štarte a pristávaní, a bezváhový stav, ktorému budú vystavení na obežnej dráhe. Preťaženie sa trénuje na centrifúgach, bezváhový stav na špeciálnych lietadlách.
Platy kozmonautov.
Priemerný základný príjem súčasného astronauta NASA sa pohybuje v rozpätí od 65 000 do 100 000 dolárov ročne . Prví americkí astronauti dostávali plat 8 330 – 12 770 dolárov. Astronauti ESA zarábajú 84 000 až 96 000 eur ročne, prví traja európski astronauti dostávali dokonca plat vyšší. Ruskí kozmonauti zarábajú niekoľko stoviek dolárov mesačne, ak sa však pripravujú v Spojených štátoch na misiu raketoplánom, sú platení rovnako ako americkí astronauti. Jang Li-wej, prvý Číňan vo vesmíre, zarába 1 200 dolárov mesačne. Okrem toho môžu kozmonauti dostávať rôzne príplatky a bonusy.
Informácie o platoch ruských a čínskych kozmonautov sa v rôznych zdrojoch môžu značne líšiť, pretože ako sa zlepšuje finančná situácia oboch štátov, platy kozmonautov (i ďalších špecialistov v kozmickom odvetví) sa celkom významne navyšujú a súčasný stav môže byť i násobkom stavu spred piatich či viac rokov.
Kozmonaut kandidát.
Kozmonaut-kandidát je hovorové označenia člena tímu kozmonautov, ktorý prešiel celým výcvikom, bol pripravený na štart, ale letu sa nezúčastnil. Napríklad z dôvodu, že bol pripravený na jedinú konkrétnu misiu, kde skončil ako náhradník (napr. Oldřich Pelčák, Michal Fulier, ...), alebo preto, že program bol zrušený skôr, než prišiel na rad jeho let. Snahou výcvikového strediska je pripraviť kozmonautov vždy na 100%, aby bola misia úspešná aj s náhradníkom. O hlavnej a záložnej posádke sa rozhoduje až v záverečnej fáze výcviku a k zmene posádky môže prísť aj krátko pred štartom. Toto sa stalo napríklad aj pri misii Apollo 13, keď Ken Mattingly tri dni pred štartom ochorel na rubeolu a bol nahradený Johnom Swigertom.
Kozmickí turisti.
V 21. storočí sa uskutočnili kozmické lety ľudí, ktorí leteli ako platiaci hostia. Nazývajú sa vesmírni alebo kozmickí turisti. Prvým vesmírnym turistom sa stal v roku 2001 Dennis Tito na palube kozmickej lode Sojuz TM-32, keď navštívil Medzinárodnú vesmírnu stanicu (ISS). Do konca roka 2021 sa uskutočnilo ďalších 9 letov kozmických lodí Sojuz, ktoré odviezli na ISS celkom 10 turistov.
Dňa 16. septembra 2021 sa uskutočnil prvý komerčný let kozmickej lode Crew Dragon od spoločnosti SpaceX. Počas misie Ispiration4, ktorá trvala 3 dni, vyniesla loď Resilience štyroch turistov na nízku obežnú dráhu Zeme. V roku 2022 sa uskutočnil ďalší let kozmickej lode Crew Dragon s vesmírnymi turistami, ktorých loď Endeavour vyniesla k ISS počas misie Ax-1 spoločnosti Axiom Space.

</doc>
<doc id="19854" url="https://sk.wikipedia.org/wiki?curid=19854" title="National Aeronautics and Space Administration">
National Aeronautics and Space Administration

National Aeronautics and Space Administration (skratka: NASA), do slovenčiny zvyčajne prekladané ako Národný úrad pre letectvo a vesmír, je americká vládna agentúra zodpovedná za americký vesmírny program a všeobecný výskum v oblasti letectva a kozmonautiky.
Dejiny.
Vznik a začiatky.
NASA vznikla ako americká reakcia na úspechy sovietskeho kozmického programu (pozri Vesmírne preteky). 29. júla 1958 americký prezident Eisenhower podpísal „National Aeronautics and Space Act“, zákon, ktorým vznikla NASA. Agentúra začala fungovať 1.októbra 1958 a po Národnom poradnom výbore pre letectvo (National Advisory Committee for Aeronautics – NACA) zdedila 4 laboratóriá a približne 8 000 zamestnancov.
Prvé programy NASA boli zamerané na výskum letov človeka do vesmíru. Program Mercury, ktorý začal v roku 1958, mal za cieľ hlavne zistiť, či človek môže prežiť vo vesmíre. 5. mája 1961 uskutočnil Alan Shepard balistický skok v kabíne Mercury 3 a 20. februára 1962 sa John Glenn stal prvým Američanom, ktorý obletel zemeguľu v kozmickej lodi Mercury 6.
Program Apollo.
Keď program Mercury preukázal, že kozmické lety s ľudskou posádkou sú uskutočniteľné, bol spustený program Apollo. Ten mal pôvodne za cieľ ďalší výskum vesmíru a eventuálne dosiahnutie obežnej dráhy Mesiaca. Jeho cieľ bol predefinovaný potom, keď prezident USA John F. Kennedy vo svojom prejave z 25. mája 1961 uviedol, že by Spojené štáty mali dopraviť človeka na Mesiac a bezpečne späť na Zem do roku 1970. Hlavným cieľom programu Apollo sa stalo práve pristátie na Mesiaci. Medzitým bol začatý program Gemini, ktorý mal umožniť vyskúšanie technológií a postupov nevyhnutných pre mesačné misie.
Po ôsmich rokoch, počas ktorých sa uskutočnilo mnoho skúšobných letov a pri ktorých zahynuli prví americkí kozmonauti (požiar Apolla 1 počas tréningu štartu), sa podarilo cieľ programu Apollo splniť. Posádka Apolla 11 pristála na Mesiaci 20. júla 1969 a po nej sa prechádzalo po Mesiaci ešte 10 ďalších astronautov.
Po splnení Kennedyho úlohy dopraviť človeka na Mesiac podpora pre americký vesmírny program ochabla. To sa prejavilo i predčasným ukončením mesačných misií Apollo – aj keď boli plánované ešte tri ďalšie lety, program bol ukončený v decembri 1972 letom Apolla 17 (je zaujímavé, že to bolo prvýkrát a zatiaľ naposledy, kedy sa na povrch Mesiaca dostal profesionálny vedec – geológ Harrison Schmitt). Jednou z príčin predčasného ukončenia programu boli aj rozpočtové škrty vyvolané vojnou vo Vietname.
Ďalšie rané misie.
Hoci väčšina rozpočtu NASA bola venovaná na pilotované kozmické lety, NASA vyslala tiež rad bezpilotných sond. V roku 1962 odštartoval Mariner 2, ktorý ako prvá ľuďmi vyrobená sonda preletel okolo inej planéty – Venuša – a zároveň poslala z tohto preletu dáta. Programy Ranger, Surveyor a Lunar Orbiter boli kľúčové pre prieskum podmienok na Mesiaci pred pristátím ľudí v rámci programu Apollo. Dve sondy Viking pristáli na Marse a sondy Pioneer a Voyager sa vydali k vonkajším planétam slnečnej sústavy – Jupitera, Saturna, Urána a Neptúna, odkiaľ popri vedeckých dátach vyslali aj farebné snímky.
V roku 1973 NASA vypustila svoju prvú družicovú stanicu – Skylab. Vystriedali sa na nej tri trojčlenné posádky, ale už v roku 1975 bola opustená.
Po víťazstve USA v pretekoch o dosiahnutie Mesiaca sa obe mocnosti začali orientovať na vzájomnú spoluprácu. 17. júla 1975 sa americká loď Apollo spojila so sovietskym Sojuzom 19. Tento projekt znamenal začiatok medzinárodnej spolupráce vo výskume vesmíru a mnohé projekty, ktoré existujú dnes, majú počiatok v tejto dobe.
Éra raketoplánov.
Od druhej polovice 70. rokov sa hlavné úsilie NASA sústredilo na projekt raketoplánu. Do roku 1985 boli postavené 4 raketoplány Space Shuttle, zamýšľané ako opakovane použiteľný dopravný prostriedok na obežnú dráhu Zeme. Prvý z nich, Columbia, odštartoval 12. apríla 1981. Lety raketoplánov však boli podstatne drahšie ako sa pôvodne plánovalo a katastrofa Challengeru v roku 1986 ukázala ich bezpečnostné nedostatky.
Raketoplány boli využívané aj na čisto vojenské lety (program niektorých expedícií bol prísne tajný), ale ich vedecký prínos bol značný. V roku 1990 vyniesol raketoplán na obežnú dráhu okolo Zeme Hubblov vesmírny ďalekohľad (spoločný projekt s ESA, začiatok významnejšej spolupráce oboch organizácií) a posádky raketoplánov na ňom vykonali aj niekoľko opráv a vylepšení priamo na obežnej dráhe.
V roku 1995 sa raketoplán pripojil k ruskej orbitálnej stanici Mir. Od roku 1998 sa na obežnej dráhe Zeme začala výstavba medzinárodnej stanice ISS, ku ktorej americké raketoplány uskutočnili mnoho letov. Pri jednom z nich 1. februára 2003 sa najstarší z flotily raketoplánov, Columbia, rozpadol nad Texasom vinou poškodenej tepelnej izolácie na krídle. Od tej doby až do roku (2005) boli lety raketoplánov zastavené. Ich opätovné uvedenie do prevádzky nastalo v júli 2005 misiou STS-114. Program raketoplánov bol ukončený v roku 2011.
Počas 90. rokov NASA čelila stenčujúcemu sa rozpočtu. Deviaty riaditeľ NASA Daniel S. Goldin preto presadil prístup nazvaný „rýchlejšie, lepšie, lacnejšie“, ktorý mal znížiť náklady na kozmické lety. Program s týmto prístupom dostal názov Program Discovery. Bol však kritizovaný a prehodnotený po strate sond Mars Climate Orbiter a Mars Polar Lander v roku 1999.
Smer na Mars.
Pristátie malého vozidla Sojourner na Marse v roku 1997 si získalo značnú pozornosť verejnosti. Menší záujem si vyslúžila desať rokov fungujúca družica Marsu Mars Global Surveyor, uvedená na obežnú dráhu okolo červenej planéty v tom istom roku. Od roku 2001 jej na obežnej dráhe robila spoločnosť ďalšia sonda – Mars Odyssey, ktorá hľadá stopy bývalej vulkanickej aktivity a pôsobenie vody na Marse.
Po úspešnom pristátí ďalších vozidiel – Mars Exploration Rover Spirit a Opportunity – na Marse predniesol 14. januára 2004 americký prezident George Bush prejav, v ktorom vytýčil svoju víziu pre ďalší prieskum vesmíru. Podľa nej sa majú ľudia vrátiť na Mesiac do roku 2020 a vytvoriť tam stálu základňu. Tá má slúžiť ako pokusná stanica aj ako potenciálna základňa pre ďalšie výpravy. Raketoplány by mal nahradiť nový dopravný prostriedok – vesmírna loď Orion. Tá by mala byť schopná ako spojenia s ISS, tak aj medziplanetárnych letov. Prvý štart kozmickej lode Orion a jej nosnej rakety Ares 1 sa očakáva v roku 2020. Budúcnosť samotnej ISS je v pláne trocha nejasná.
V júni 2020 bolo oznámené, že ústredie vo Washingtone, D.C. bude pomenované po prvej inžinierke tmavej pleti, Mary Jackson.

</doc>
<doc id="19860" url="https://sk.wikipedia.org/wiki?curid=19860" title="Univerzita Mateja Bela">
Univerzita Mateja Bela



</doc>
<doc id="19861" url="https://sk.wikipedia.org/wiki?curid=19861" title="NR SR">
NR SR



</doc>
<doc id="19862" url="https://sk.wikipedia.org/wiki?curid=19862" title="Slovenská technická univerzita">
Slovenská technická univerzita



</doc>
<doc id="19863" url="https://sk.wikipedia.org/wiki?curid=19863" title="Univerzita Komenského">
Univerzita Komenského



</doc>
<doc id="19864" url="https://sk.wikipedia.org/wiki?curid=19864" title="Žilinská univerzita">
Žilinská univerzita



</doc>
<doc id="19865" url="https://sk.wikipedia.org/wiki?curid=19865" title="Jean-Michel Basquiat">
Jean-Michel Basquiat

Jean-Michel Basquiat (* 22. december 1960, New York, USA – † 12. august 1988, New York) bol americký maliar.
Narodil sa v Brooklyne ako syn prisťahovalcov z Haiti a Portorika. Začínal ako grafista a štýl grafity preniesol aj do svojich obrazov, v ktorých kombinoval štetcovú maľbu a sprej. Často aplikoval nápisy a naivné obrázky v detskom štýle.
Zásluhou Andyho Warhola sa stal najznámejším afroamerickým maliarom.
Zomrel na predávkovanie heroínom.

</doc>
<doc id="19867" url="https://sk.wikipedia.org/wiki?curid=19867" title="Nahá singularita">
Nahá singularita

Vo všeobecnej teórii relativity predstavuje nahá singularita gravitačnú singularitu bez horizontu udalostí. Singularity vo vnútri čiernych dier sú vždy obklopené oblasťou, ktorá nedovoľuje svetlu uniknúť, a preto nemôžu byť priamo pozorované. Naproti tomu, nahá singularita je bod v priestore, v ktorom je hustota nekonečná, a ktorý je pozorovateľný zvonku. 
Teoretická existencia nahých singularít je dôležitá, pretože by znamenala, že by bolo možné pozorovať zrútenie sa objektu do nekonečnej hustoty. 
Počítačové simulácie zrútenia sa disku prachu naznačili, že takéto objekty existovať môžu, čím by princíp kozmickej cenzúry (ktorý tvrdí, že singularity sú vždy skryté) neplatil. Ohľadom tohto problému prehral Stephen Hawking svoju stávku.

</doc>
<doc id="19868" url="https://sk.wikipedia.org/wiki?curid=19868" title="Antoine de Saint-Exupéry">
Antoine de Saint-Exupéry

Antoine Marie Jean-Baptiste Roger, comte de Saint-Exupéry, známy len ako Antoine de Saint-Exupéry (* 29. jún 1900, Lyon, Francúzsko – † 31. júl 1944, Stredozemné more, neďaleko Marseille) bol francúzsky spisovateľ, letec, často tiež považovaný za filozofa. Medzi jeho najznámejšie diela patria "Zem ľudí", "Citadela" alebo "Malý princ".
Život a dielo.
Začiatky.
Gróf Jean de Saint-Exupéry (1863 – 1904), bol inšpektorom poisťovne v Lyone, kde sa zoznámil s Marie de Fonscolombe (1875 – 1972). Vzali sa v roku 1896. Po narodení dvoch dcér sa im v Lyone 29. júna 1900 narodil syn Antoine. O dva roky neskôr mu pribudol brat Francois. Krátko pred narodením tretej dcéry Gabrielle Jean de Saint-Exupéry, Antoinov otec, náhle zomrel na mozgovú porážku.
Matka sa snažila, aby deti mali šťastné detstvo, preto trávili časť roka na zámku jej rodičov, časť u jej pratety na zámku Saint-Maurice-de-Remens. Rozľahlý park tunajšieho zámku sa vryl všetkým deťom hlboko do pamäti, na šťastné chvíle tu prežité spomínal Antoine celý život. Mal veľmi rád svoju matku, po celý život mu bola útočiskom. V rodine mu hovorili "„Kráľ Slniečko“", pre jeho modré oči a blonďavé vlasy.
Rodina sa roku 1909 odsťahovala do Mansu k starému otcovi de Fonscolombe, kde Antoine nastúpil s bratom do jezuitskej internátnej školy. Už v detstve písal Antoine básne, zaoberal sa aj „vynaliezaním“ a obdivoval pilotov lietajúcich na prvých prototypoch lietadiel. Civilné letisko bolo vzdialené sedem kilometrov od zámku a malý Antoine patril k jeho častým návštevníkom. Ako dvanásťročný sa dostal prvýkrát do lietadla a pilot s ním obletel letisko.
S úderom vojnového roku 1914 sa pani de Saint-Exupéry stala ošetrovateľkou v lazarete v Ambérieu. V roku 1916 študovali obaja synovia na internátnej škole vo Fribourgu vo Švajčiarsku. Brat Francois zomrel nečakane na následky reumatickej horúčky ako pätnásťročný. Antoine v roku 1917 maturoval.
V Paríži sa Saint-Exupéry pripravoval na zloženie skúšok na námornú akadémiu. Skúšky nespravil, a tak sa bez veľkého záujmu zapísal na štúdium architektúry v Akadémii krásnych umení. Rád a búrlivo diskutoval v kaviarňach o literatúre už skôr, teraz však, vďaka svojej príbuznej prišiel do kontaktu so spisovateľskou komunitou. Zoznámil sa tiež s Louisou Vilmorinovou a zasnúbili sa.
Pilot a spisovateľ.
Na vojenskú službu nastúpil Antoine v roku 1921 v Neuhofe v opravárskych leteckých dielňach, kde absolvoval výcvik pilota. Získal diplom civilného i vojenského pilota, ale krátko na to bol v roku 1923 ťažko zranený pri nehode. Louisa a jej rodina si nepriali, aby sa potom k lietaniu vrátil, došlo preto k ich rozchodu. Určitý čas sa živil ako obchodný zástupca automobilovej firmy Sauer, v roku 1926 úspešne debutuje svojou poviedkou "Letec".
V tom istom roku nastúpil k leteckej spoločnosti v Toulouse. Napriek tomu, že musel začínať ako robotník na linke, mal svoju prácu rád a neskôr sa vraj ku svojím skúsenostiam vracal. Na jeseň 1927 bol menovaný za veliteľa leteckej stanice na myse Juby na západnom pobreží Afriky, ktorá zabezpečovala lety na linke Toulouse – Dakar. Svojou veľkorysou povahou dokázal zlepšiť miestne napäté vzťahy so Španielmi. Trinásť mesiacov, ktoré tu prežil, zúžitkoval vo svojej knihe "Pošta na juh" (pomenovaná podľa nápisu na vreciach s poštou), ktorá vyšla v roku 1929 v parížskom vydavateľstve Gallimard. Hrdinom poviedky je nešťastne zamilovaný dopravný pilot, ktorý zomiera pri núdzovom pristátí v púšti.
Kariéra sa nezastavila a Exupéry bol vyslaný do Buenos Aires, kde pôsobil v rokoch 1929 – 1931 ako riaditeľ spoločnosti "Aeroposta". Táto prevádzkovala prvé nočné lety medzi Amerikou a Európou. Skúsenosti pri hľadaní kamaráta Henriho Guillaumeta, ktorý sa stratil pri prelete Ánd, ho viedli neskôr k napísaniu knihy Zem ľudí. (Po šiestich dňoch hľadania našli Guillaumeta zachráneného v poľovníckej chate.)
Rok 1931 bol pre tohto spisovateľa významný v mnohých ohľadoch. Na jar sa oženil s Consuelou Suncin de Sandoval, vdovou po guatemalskom národnom hrdinovi novinárovi a politikovi Enriqueovi Gómezovi Carillovi, ktorú spoznal koncom predchádzajúceho roku. Vyšla jeho kniha "Nočný let", vyzdvihujúca silu ľudského ducha. Saint-Exupéry bol v tom istom roku bol menovaným Rytierom Čestnej légie.
Po svojom návrate do Francúzska, kde sa stal obľúbeným a uznávaným členom literárnych kruhov, čelil často finančným problémom. Privyrábal si aj reportážami, napr. o svojej ceste do Moskvy. V roku 1936 bol vyslaný ako reportér do Španielska, kde vtedy už zúrila občianska vojna. S priateľom Prévotom sa pokúsili o diaľkový let New York – Ohňová zem, ale v Guatemale došlo k havárii a Exupéry utrpel mnohé zlomeniny. Počas rekonvalescencie pracoval na svojej knihe "Zem ľudí" (získal Veľkú literárnu cenu Francúzskej akadémie).
So začiatkom druhej svetovej vojny nastúpil kapitán Saint-Exupéry na letisko v Toulouse. Napriek tomu, že bol lekármi prehlásený za neschopného vojnových letov, usiloval sa, aby sa mohol aktívne zapojiť, čo si nakoniec presadil. Podľa svedkov z jeho jednotky (letka 2/33) bol jeden z najodvážnejších, bojoval s veľkým nasadením a bez ohľadu na riziko. Z jeho listov je však zrejmé, ako ťažko niesol svoju „slávu“, tu, medzi svojimi priateľmi, ktorých hrdinstvo letcov oslavoval vo svojich knihách, a ktorí ho paradoxne považovali za zradcu ideálov. A to predovšetkým po vydaní knihy "Vojnový pilot" roku 1942, ktorá mala (hlavne v anglickom vydaní) fenomenálny úspech. Francúzi mu tiež zazlievali, že nesúhlasil s de Gaullom, a svojím rozhlasovým prejavom „Francúzsko predovšetkým“ si proti sebe poštval väčšinu Francúzov v emigrácii.
V roku 1943 vyšiel "List rukojemníkovi", kde vyjadruje Antoine svoju vieru v duchovné hodnoty ľudstva, odsudzuje predsudky a proti rasizmu stavia úctu k človeku. V tomto roku vyšla tiež úžasná filozofická rozprávka "Malý princ", kniha v ktorej ruža predstavuje Consuelo (podobenstvo o vzťahu).
Napriek tomu, že už prekročil štyridsaťtriročnú vekovú hranicu vojnového pilota, získal povolenie lietať na prieskumnej (neozbrojenej) verzii lietadla P-38 Lightning. Po dvoch prieskumných letoch ale dostal kvôli nehode zákaz ďalších letov, odišiel teda do Alžírska, kde chcel dokončiť "Citadelu", knihu, ktorá mala tvoriť akýsi súhrn jeho morálnych a filozofických zásad.
Smrť.
Od amerického generála dostal spisovateľ povolenie zúčastniť sa piatich ďalších akcií, keďže mal problémy s francúzskym vedením. Svoj limit však Exupéry vysoko prekročil až na deväť letov. Dňa 31. júla 1944 vzlietol z Korziky k letu nad Francúzskom, z ktorého sa už nevrátil. Okolnosti jeho smrti nie sú dodnes jasné. Je pravdepodobné, že musel pre poruchu kyslíkového dýchacieho prístroja letieť v nízkej letovej výške, ktorá by ho inak ochránila pred nemeckými stíhačkami. Niektorí očití svedkovia z miesta havárie tvrdili, že videli ako bolo jeho lietadlo zostrelené asi po desaťminútovom súboji s dvojicou nemeckých Focke-Wulf Fw 190D-9. Niektoré zdroje však poukazujú na to, že pri obhliadke vraku jeho lietadla, stroj neniesol známky poškodenia nepriateľskou paľbou. I preto sa niektorí domnievajú, že mohol spáchať samovraždu. Tejto verzii však odporujú niektoré dôkazy, ako je napríklad list, ktorý napísal iba niekoľko dní pred smrťou, v ktorom svojej sestre sľubuje pomoc po vojne. Niektorí tiež argumentujú zrútenie jeho lietadla tým, že nezvládal jeho pilotáž a tým že nebol dobrý pilot. Exupéry však mal ako civilný aj vojenský pilot nalietané viac než 6300 hodín, zvládal navyše aj bežné opravy lietadiel, takže o jeho neskúsenosti preto možno pochybovať.
Diela.
ďalej:

</doc>
<doc id="19869" url="https://sk.wikipedia.org/wiki?curid=19869" title="Bram Stoker">
Bram Stoker

Abraham „Bram“ Stoker (* 8. november 1847, Dublin – † 20. apríl 1912, Londýn) bol írsky spisovateľ, jeden z popredných predstaviteľov hororovej literatúry. Jeho najznámejším dielom je román "Dracula".
Životopis.
Bram Stoker sa narodil v dublinskom Clontarfe ako tretí zo siedmich detí Charlotty a Abrahama Stokerovcov. Takmer do jeho ôsmich rokov ho neidentifikovaná choroba držala na posteli a bránila mu nielen chodiť, ale aj dlhšie stáť. Údajne mu matka v tejto dobe rozprávala ľudové príbehy a keltské mýty. Táto choroba a bezmocnosť boli traumatizujúcou skúsenosťou poznateľnou v jeho dielach – napríklad ako dlhotrvajúci spánok a vzkriesenie z mŕtvych v Draculovi. Lekári nepovažovali za zázrak len jeho chorobu, ale tiež jeho uzdravenie. Po ňom začal žiť normálnym životom a dokonca sa stal atlétom a futbalovou hviezdou na miestnej Dublinskej univerzite, kde študoval históriu, literatúru a fyziku na "Trinity College". Bol prezidentom tunajšej filozofickej spoločnosti a audítorom spoločnosti historickej.
Napriek tomu sa už od mladosti chcel stať spisovateľom, nakoniec nastúpil na úradnícke miesto na Dublinskom hrade. Táto kariéra ho však nijako neuspokojovala, a tak začal pracovať aj ako novinár a divadelný kritik. Jeho záujem o divadlo viedol k dlhoročnému priateľstvu s hercom Henrym Irvingom. V tomto čase napísal aj svoje prvé dielo: "Duties of Clerks of Petty Sessions in Ireland: Collected Works of Bram Stoker" vydané však až v roku 1879. Publikoval svoje prvé poviedky "The Crystal Cup" (1872), "The Chain of Destiny" (1875) a "The Spectre of Doom (1880)".
Stoker sa roku 1878 oženil s Florence Balcombeovou, vtedajšou priateľkou Oscara Wilda. Verí sa, že práve pre tento sobáš Wilde opustil Írsko. Bram so svojou ženou sa potom presťahovali do Londýna, kde v roku 1878 odporučil Henry Irving Bramovi prácu hereckého manažéra v "London's Lyceum Theatre". Tam zostal 27 rokov. Rok po presťahovaní sa Stokerovcom narodil syn Noel. Vďaka svojmu priateľstvu s Irvingom sa Stoker dostal do londýnskej vyššej spoločnosti, kde sa stretol s maliarom Jamesom McNeilom Whistlerom a s Arthurom Conanom Doylom.
Roku 1882 vydal Stoker svoju prvú knihu "Under the Sunset" a román "The Snake's Pass" v roku 1890. Zároveň sa začal pripravovať na svoj ďalší román, ktorým bol Dracula vydaný roku 1897. Po Irvingovej smrti roku 1905 pokračoval Stoker v písaní a okrem iného vydal "The Jewel of Seven Stars" (1903), "Personal Reminiscences of Henry Irving" (1906), a "The Lair of the White Worm" (1911). Stoker zomrel v roku 1912.

</doc>
<doc id="19871" url="https://sk.wikipedia.org/wiki?curid=19871" title="Variola">
Variola



</doc>
<doc id="19875" url="https://sk.wikipedia.org/wiki?curid=19875" title="Pľúca">
Pľúca

Pľúca (lat. j. č. "pulmo", mn. č. "pulmones") sú orgán patriaci do dýchacej sústavy. Slúžia na výmenu kyslíka zo vzduchu a oxidu uhličitého z krvi počas dýchania a na tvorbu krvných doštičiek.
Ľudské pľúca.
Ľudské pľúca sú rozdelené na ľavú a pravú časť. Ľavá časť sa skladá z dvoch a pravá z troch pľúcnych lalokov. Pľúca dospelého človeka sa skladajú z približne 300 miliónov alveol, ktoré spolu zaberajú plochu okolo 140 m².
Objem ľudských pľúc je priemerne 46 litrov. Je to ovplyvnené viacerými faktormi, ako napríklad telesná konštrukcia (vyšší ľudia majú obyčajne väčšie pľúca), telesná kondícia (športovci majú väčšie pľúca), alebo pohlavie (ženské pľúca sú o 2025 % menšie než mužské).
Pľúca cicavcov.
Pľúca cicavcov majú špongiovitú štruktúru. Pri dýchaní je do nich podtlakom nasávaný vzduch. Tento podtlak je vytváraný zväčšovaním objemu hrudníka, čo zabezpečujú medzirebrové svaly a bránica. Vzduch je do pľúc nasávaný cez hrtan, priedušnicu, priedušky a priedušničky až do alveol, ktoré sú obklopené kapilárami. Na tomto mieste sa difúziou do krvi dostáva kyslík a odvádza sa z nej oxid uhličitý.
Umiestnenie.
Pľúca sú umiestnené v hrudníku a sú chránené hrudným košom. Na povrchu pľúc sa nachádza tenká priľnavá blana, nazývaná popľúcnica (, alebo "pleura visceralis"). Na vnútornej strane hrudného koša sa nachádza podobná blana, ktorej hovoríme pohrudnica (). Medzi týmito blanami sa nachádza malé množstvo mazľavej tekutiny - pleurálnej tekutiny, ktorá zabezpečuje ich hladké vzájomné kĺzanie a jednoduché oddelenie. Ľavá strana pľúc je menšia ako pravá, čím vzniká priestor pre srdce.

</doc>
<doc id="19876" url="https://sk.wikipedia.org/wiki?curid=19876" title="Dýchacia sústava">
Dýchacia sústava

Dýchacia sústava (lat. "systema respiratorium") je orgánová sústava živočíchov, ktorá slúži na dýchanie, teda výmenu dýchacích plynov kyslíka a oxidu uhličitého medzi vnútorným a vonkajším prostredím.
Zloženie a funkcia.
Cicavce.
Dýchaciu sústavu cicavcov možno rozdeliť na dve funkčne odlišné časti. Prvá, prívodná časť (dýchacia rúra) má za úlohu ohrev, zvlhčovanie a prečisťovanie vzduchu vstupujúceho do pľúc. Druhá, dýchacia časť, má za úlohu výmenu kyslíka a oxidu uhličitého medzi krvou a vdýchnutým vzduchom. K ďalším dôležitým funkciám dýchacej sústavy patrí udržiavanie rovnováhy vnútorného prostredia (pH), a komunikácia prostredníctvom hlasu.
Ryby.
Primárnym dýchacím orgánom rýb sú štyri páry žiabier kryté pohyblivým viečkom – skrelou, umiestnené na kostených žiabrových oblúkoch v žiabrovej dutine. Žiabre sú tvorené bohato prekrvenými žiabrovými lupienkami (žiabrovými lístkami) s veľmi jemnou kapilárnou sieťou. Krv a voda obmývajúca žiabre sú tu oddelené len veľmi tenkou kapilárnou stenou, ktorá umožňuje výmenu dýchacích plynov jednoduchou difúziou na základe rozdielu parciálnych tlakov.
Okrem dýchania sa žiabre významne podieľajú aj na vylučovaní odpadových dusíkatých látok (najmä vo forme amoniaku), a udržiavaní rovnováhy vody a iónov.

</doc>
<doc id="19877" url="https://sk.wikipedia.org/wiki?curid=19877" title="Hrtan">
Hrtan

Hrtan alebo larynx (gen. laryngu, nom. pl. laryngy) () je rúrkovitý, približne 5 –  dlhý, orgán tvorený radom chrupiek.
Topografia.
Hrtan je umiestnený v krku cicavcov. V smere od pľúc je hrtan spojený s priedušnicou. Z druhej strany je spojený s hltanom. V prednej časti hrtana sa nachádza štítna chrupka (), ľudovo nazývaná aj ohryzok. Nad hrtanom sa nachádza kosť jazylka (), ktorá hýbe hrtanom, napríklad počas prehĺtania.
Chrupky hrtana.
Hrtan tvorí niekoľko chrupiek. Najväčšie sú príklopková chrupka ("cartilago epiglottis"), štítna chrupka ("cartilago thyroidea"), párové hlasivkové chrupky ("cartilagines arytenoideae") a prstencová chrupka ("cartilago cricoidea"). Tieto chrupky sú vzájomne pospájané väzivom a kĺbmi. V hrtane sa nachádzajú aj drobné chrupky: "cartilago cornicuata" (naväzuje na hrot hlasivkovej chrupky), "cartilago cuneiformis" (nad predchádzajúcou chrupkou), "cartilago triticea "(vo väze "ligametum thyrohyoideum laterale").
Príklopková chrupka má tvar lyžice a podmieňuje hrtanovú príklopku, čiže vstup do laryngu. Na príklopkovej chrupke popisujeme:
Štítna chrupka je pod chrupkou príklopkovou a je to najväčšia chrupka hrtana. Popisujeme na nej: 
Na hlasivkových chrupkách sú zrejmé tieto útvary:
Najnižšie uložená je prstencová chrupka. Na nej popisujeme:
Kĺby a syndesmózy hrtana.
Na hrtane nájdeme tieto kĺby:
Articulatio cricothyroidea je kĺb medzi spodnými rohmi štítnej chrupky (obsahujú kĺbnu hlavicu) a kĺbnymi plôškami "facies articularis thyroideae" na prstencovej chrupke. Pohyby v tomto kĺbe sú kývavé. Štítna chrupka sa nakláňa dopredu a dozadu. 
Articulatio cricoarytenoidea je kĺb medzi hlasivkovými chrupkami a chrupkou prstencovou. Tento kĺb umožňuje rotáciu hlasivkových chrupiek a vďake voľnejšiemu kĺbnemu puzdru aj ich čiastočný posun dopredu a dozadu.
Chrupky hrtana sú spojené aj pomocou väziva, čiže syndesmózami. Syndesmózy na hrtane sú:
 "Ligamentum thyrohyoideum mediamum" medzi "incisura thyroidea superior" a jazylkou.
 "Ligamentum thyroihyoideum laterale" medzi hornými rohmi štítnej chrupky a rohmi jazylky. Obsahuje "cartilago triticea."
 "Membrana thyrohyoidea" medzi jazylkou a hornou časťou štítnej chrupky.
 "Ligamentum hyoepiglotticum" medzi príklopkovou chrupkou a jazylkou.
 "Ligamentum thyroepiglotticum" medzi zadnou stenou štítnej chrupky a "petiolus epiglottidis". 
 "Ligamentum cricothyroideum medianum" medzi dolným zárezom štítnej chrupky a "arcus cartillaginis cricoidae"
 "Conus elasticus" medzi štítnou a prstencovou chrupkou.
 "Ligamentum cricotracheale" medzi prstencovou chrupkou a prvou chrupkou trachey.
Svaly hrtana.
Predná skupina
Laterálna skupina
Zadná skupina
Stavba steny hrtana.
Stena hrtana sa skladá zo sliznice, podslizničného väziva, svaloviny a chrupiek a väzivovej adventície v tomto poradí smerom od lumen hrtana von.
Sliznica hrtana je tvorená viacradovým cylindrickým epitelom s riasinkami, ktorý je typický pre dýchacie cesty. Riasinky kmitajú smerom do hltana, čím odstraňujú nečistoty. Pod epitelom je riedke väzivo nazvané "lamina propria mucosae", kde sú umiestnené lymfatické uzlíky. Sliznica je od podslizničného väziva oddelená elastickými vláknami.
Podslizničné väzivo hrtana obsahuje hrtanové žľazy. Sú to tuboalveolárne žľazy a ich sekrét je seromucinózny (t. j. obsahuje seróznu aj mucinóznu – hlienivú zložku). Úlohou týchto žliaz je zvlhčovať sliznicu hrtana, ktorá rýchlo vysychá kvôli prúdiacemu vzduchu. Tieto žľazy sú početnejšie v hornej časti, na hlasivkových väzoch sa nenachádzajú vôbec. Úsek väziva nad hlasivkovými väzmi je nazývaný "membrana quadrangularis", ktorá vystupuje v predsieni hrtana do "ligamentum vestibulare" podmieňujúce rovnomennú riasu ("plica"). Pod hlasivkovými chrupkami je podslizničné väzivo nazvané "conus elasticus."
Svalovina a chrupky hrtana sú tvorené priečne pruhovaným svalstvom a hyalínnymi chrupkami. Sú popísané v osobitných častiach.
Adventícia hrtana je tenká väzivová vrstva tvorená riedkym kolagénnym väzivom na vonkajšej strane. Často sa spája s adventíciou pažeráku, uloženého za hrtanom.
Funkcia.
Primárnou funkciou hrtana je chrániť pľúca pred poškodením a umožniť prístup vzduchu do a von z pľúc. Hrtan pri prehĺtaní zatvára prístup do pľúc, čím ich chráni pred poškodením, ktoré by mohlo nastať vdýchnutím potravy alebo nečistôt.
Ďalšou funkciou hrtana je tvorba zvuku (hlasu). Hlas vzniká prechodom vzduchu cez hlasivky umiestnené v hrtane. Vzniknutý zvuk je potom u ľudí pomocou zubov, jazyka a pier upravený na reč.

</doc>
<doc id="19878" url="https://sk.wikipedia.org/wiki?curid=19878" title="Doktor všeobecného lekárstva">
Doktor všeobecného lekárstva

Doktor všeobecného lekárstva (19901996 „doktor všeobecnej medicíny“, 1996(?)2004 a pred 1990 „doktor medicíny“; skratka MUDr.; ) je akademický titul absolventov humánneho lekárstva.
Na Slovensku je to vysokoškolský akademický titul písaný pred menom, udeľovaný absolventom lekárskej fakulty po skončení štátnych skúšok. Udeľuje sa všeobecným lekárom (donedávna aj zubným lekárom, ale tí teraz dostávajú titul doktor zubnej medicíny - skratka MDDr.).
V anglosaských krajinách lekári dostávajú titul M. D. (; ) alebo D. M. (). Píše sa za menom.

</doc>
<doc id="19880" url="https://sk.wikipedia.org/wiki?curid=19880" title="ŽU">
ŽU



</doc>
<doc id="19881" url="https://sk.wikipedia.org/wiki?curid=19881" title="VŠDS">
VŠDS



</doc>
<doc id="19884" url="https://sk.wikipedia.org/wiki?curid=19884" title="Vlad III.">
Vlad III.

Vlad III. alebo Vlad III. Ţepeş (* 8. november 1431, Sighişoara, Rumunsko – † 1476, Bukurešť, Rumunsko), známy aj ako Drăculea či Ţepeş (Cepeš), bol knieža Valašského kniežatstva v rokoch 1448, 1456 – 1462 a 1476. Turci ho nazývali aj Kaziglu Bey (po slovensky: "Princ Narážač").
Život.
Narodil sa v Sighişoare v Sedmohradsku v rodine kniežaťa Vlada II. Ako 12 ročný spoločne s mladším bratom odišiel do Osmanskej ríše, kde bol štyri roky vazalom osmanského pašu. Po tom ako sa dozvedel, že bojari zabili jeho otca Vlada II. a staršieho brata Mirceu II. ho Turci oslobodili a vymenovali na trón Valašského kniežatstva, ktorý však musel neskôr pod tlakom Jána Huňadyho opustiť. Po úteku do moldavského kniežatstva, kde sa zdržal štyri roky, a po smrti tunajšieho kniežaťa Romana II., spoločne s Štefanom III. odišiel do Uhorska a štyri roky prežil v Sedmohradsku pri hraniciach s Valašským kniežatstvom. V roku 1456 sa s pomocou uhorských a valašských bojarov dostal na trón Valašského kniežatstva. Začiatkom jeho vlády sa v zajatí nachádzalo takmer 500 tisíc ľudí a počas svojej šesťročnej vlády (1456 – 1462) bez ohľadu na svoje chúťky zlikvidoval vyše 100 tisíc ľudí.
Viedol boje za centralizovanú moc s bojarmi, a kvôli zabezpečeniu proti prípadnému nájazdu nepriateľa ozbrojil slobodných roľníkov a mešťanov. Od roku 1461 odmietol platiť daň tureckému sultánovi Mehmedovi II. Pre zradu bojarov bol nútený odísť do Uhorska, kde ho obvinili zo spolupráce s Osmanskou ríšou. V roku 1476 ho zabili bojari.
Prezývky.
Čert.
Vlad Ţepeş bol druhým synom kniežaťa Vlada II. zvaného tiež Dracul (po slovensky Drak), ktorý získal tento prídomok na základe svojej príslušnosti k rytierskemu Dračiemu rádu (po latinsky Societas Draconistrarum). Keďže vo vtedajšej rumunčine neexistovalo slovo pre draka (dnes je to "dragon"), táto prezývka bola odvodená od názvu tohto rytierskeho rádu a začali ho volať "Vlad Dracul". Aj keď v latinčine "draco" znamená "drak", v rumunčine slovo "drac" znamená "čert". Ďalej, pridaním člena určitého, vznikne slovo "Dracul". Vlad III. zdedil po otcovi aj jeho prezývku.
Turci nazývali obyvateľov tejto oblasti "draguli" a ich panovníka začali nazývať "Dragulea". Prezývka "Draculea" a potom "Dracula" sa teda vyvinula s najväčšou pravdepodobnosťou stretnutím slov "Dragulea" a "Dracul". Túto prezývku údajne používal potom aj sám Vlad Ţepeş, ako dodatok k svojmu menu, najmä pre jeho nepriateľov. Stala sa totiž synonymom čerta, diabla, zla a krutosti v tej najextrémnejšej forme.
Narážač.
Prezývku Ţepeş – Narážač dostal Vlad III. podľa jeho údajne obľúbenej metódy mučenia a popravovania – napichovania obetí na kôl, ktorú si údajne osvojil počas jeho väznenia u Turkov. Mnohé zo správ o jeho krutosti sa dnes považujú skôr za legendy, ktoré sa šírili ohováračskými letákmi v Nemecku a Rusku po jeho smrti, vďaka vynálezu tlačiarenského lisu.
Jeden z nich zobrazuje Vlada III., ako večeria pri prestretom stole na vŕšku, na ktorom je celý les kolov s narazenými mŕtvymi Turkami.
Stal sa inšpiráciou pre írskeho spisovateľa Brama Stokera k napísaniu slávneho románu Dracula.

</doc>
<doc id="19898" url="https://sk.wikipedia.org/wiki?curid=19898" title="Lineárne písmo B">
Lineárne písmo B

Lineárne písmo B alebo krétske lineárne písmo B alebo krétsko-mykénske lineárne písmo B bolo písmo, ktoré sa používalo na zápis mykénskeho jazyka, ranej formy gréčtiny.
Používali ho mykénski Achájci, usadení na pevninskom Grécku i na minojskej Kréte, ktorú ovládli po roku 1450 pred Kr. Lineárne písmo B sa používalo takmer výhradne na hospodárske záznamy, evidenciu úrody, surovín, zbraní alebo ľudí, ktorí pracovali na poliach a v dielňach.
Doposiaľ sa našlo takmer 6000 tabuliek s lineárnym písmom B na týchto lokalitách: Knóssos (asi 4360 tabuliek), Pylos (1087 tabuliek), Téby (viac ako 300 tabuliek), Mykény (73 tabuliek), Tiryns (27 tabuliek), Chania (4 tabuľky) a na iných miestach asi 170 tabuliek.
Lineárne písmo B je slabičné písmo (sylabické) a obsahuje aj logografické symboly. Má asi 200 grafém predstavujúcich fonetické slabičné znaky a sémantické logogramy (ideogramy), ktoré označujú napr. konkrétne predmety (meč, trojnožka, bojový voz). Vyskytuje sa na tabuľkách zo 14. a 13. storočia pred Kr. a vyvinulo sa z príbuzného lineárneho písma A používaného na zápis minojského jazyka. 
Rozlúštil ho Michael Ventris spolu s Johnom Chadwickom v rokoch 1951–1953. Významným odborníkom a znalcom lineárneho písma B (ale aj lineárneho písma A a gréckych dialektov vôbec) je český bádateľ prof. PhDr. Antonín Bartoněk, DrSc., ktorý pôsobí na Filozofickej fakulte Masarykovej univerzity v Brne.

</doc>
<doc id="19900" url="https://sk.wikipedia.org/wiki?curid=19900" title="Technológia">
Technológia

Technológia ( technológia výroby) najčastejšie znamená buď náuku o uplatňovaní techniky vo výrobe, alebo výrobný postup, alebo nevhodne ide o synonymum techniky (v zmysle stroje a pod.). Podrobnosti pozri v kapitole Definícia.
Etymológia.
Slovo technológia vzniklo z novolatinského slova "technologia", ktoré vzniklo z gréckeho slova τεχνολογια - technologia (význam: pojednanie o odbore umenia či vedy/odborne náležité pojednanie/vedecky stanovené pravidlo/stanovenie pravidiel pre vedecké pojednanie), ktoré vzniklo zo slov τεχνη - techné (umenie/zručnosť/remeslo/veda) a λογος - logos (slovo/náuka).
Definícia.
Technológia ako náuka môže mať niektorý z týchto významov:
Technológia ako postup výroby a pod. môže mať niektorý z týchto významov (čiastočné alebo úplné synonymum: technika):
Technológia sa tiež nevhodne (anglicizmus) používa ako synonymum výrazov:
V mikroekonómii je technológia formálny opis všetkých ekonomicky relevantných informácií o výrobe (vyjadrený napríklad výrobnou funkciou), resp. výrobný postup vyplývajúci z určitej kombinácie výrobných faktorov.
V sociológii technológia môže mať niektorý z týchto významov:
V archeológii, antropológii a podobne technológia môže mať niektorý z týchto významov:
Pôvodne (v strednej Európe do 18. storočia) slovo technológia znamenalo: náuka o odborných výrazoch, systematika odborných výrazov, súhrn odborných výrazov, nomenklatúra, terminológia, náuka o terminológii. V angličtine sa tento význam ojedinele vyskytuje dodnes.
Technológia ako veda o uplatňovaní techniky vo výrobe.
Postupy, pri ktorých sa mení len forma spracúvaných látok sa nazývajú mechanické technológie (napríklad sústruženie či tkanie). Postupy, pri ktorých sa mení chemická podstata spracúvaných látok sa nazývajú chemické technológie (napríklad výroba farbiva či výroba liečiva).
Niekedy sa rozlišuje medzi všeobecnou a špeciálnou technológiou:

</doc>
<doc id="19903" url="https://sk.wikipedia.org/wiki?curid=19903" title="Anna Záborská">
Anna Záborská

MUDr. Anna Záborská, rod. Neuwirthová (* 7. jún 1948, Zürich, Švajčiarsko – † 20. august 2025, Bratislava, Slovensko) bola slovenská lekárka, konzervatívna politička, poslankyňa Národnej rady Slovenskej republiky a poslankyňa Európskeho parlamentu.
Mladosť a osobný život.
Bola dcérou niekdajšieho významného politika KDH, konzervatívneho intelektuála a lekára Antona Neuwirtha. V roku 1947 Neuwirth vstúpil do manželstva s Evou Adamkovou, po čom získal štipendium ako vedecký spolupracovník prof. P. Karrera v Zürichu, kde absolvoval aj ďalšie dva semestre chémie. Komunistický prevrat v Československu v roku 1948 znamenal pre Neuwirtha povinnosť vrátiť sa do vlasti, Záborská sa však narodila ešte v Zürichu. 
Z otcovej strany mala predkov židovského pôvodu, vrátane viacerých obetí holokaustu. Keď mala päť rokov, jej otec bol režimom zatknutý a väznený sedem rokov. Jej manželom od júla 1972 bol architekt Vladimír Záborský (syn akademického maliara Ladislava Záborského). S manželom mala dve dcéry, rovnako tiež adoptívnu dcéru v Alžírsku. S manželom žila v Bojniciach.
Profesionálna kariéra.
V rokoch 19661972 vyštudovala Záborská medicínu na Lekárskej fakulte Univerzity Komenského v Martine. V roku 1978 získala kvalifikačnú atestáciu v otorinolaryngológii. Ako lekárka ORL pôsobila v rokoch 19721998, z toho na Slovensku najprv v Žiline a následne v Prievidzi, medzitým pracovala tiež v rokoch 19801983 v Alžírsku v meste Bidžája. V roku 1993 získala špecializačnú atestáciu v detskej ORL.
Politické pôsobenie.
Kresťanskodemokratické hnutie.
Členka Kresťanskodemokratického hnutia bola od jeho založenia v roku 1990.
Pôsobenie v Národnej rade SR (19982004).
Vo volebnom období 19982002 pôsobila ako poslankyňa NR SR za KDH. Funkcie:
Vo volebnom období 20022006 znova poslankyňa NR SR za KDH. Funkcie:
20. júla 2004 jej mandát zanikol z dôvodu vykonávania funkcie nezlučiteľnej s funkciou poslankyne NR SR; stala sa poslankyňou Európskeho parlamentu.
Europoslankyňa (20042019).
V prvých voľbách do Európskeho parlamentu na Slovensku 13. júna 2004 bola zvolená na kandidátke KDH za poslankyňu EP. Pôsobila v skupine Európskej ľudovej strany (Kresťanských demokratov) a Európskych demokratov. Funkcie:
Annu Záborskú na post predsedníčky Výboru pre práva žien a rodovú rovnosť v EP navrhla Európska ľudová strana. Jej voľbu skomplikoval postoj poslancov Strany európskych socialistov v EP, ktorí jej nomináciu odmietli na základe negatívneho postoja Anny Záborskej k interrupciám a jej údajných negatívnych vyjadrení týkajúcich sa homosexuálov. Nakoniec sa socialistickí členovia výboru zdržali hlasovania a zvyšok poslancov za predsedníčku Annu Záborskú zvolil. V marci 2005 Anna Záborská potvrdila, že zažalovala francúzske denníky Libération a Humanité za ohováranie, v súvislosti s jej údajnými vyjadreniami, že homosexuálov treba liečiť na psychiatrii.
V druhých voľbách do Európskeho parlamentu na Slovensku 6. júna 2009 bola opätovne zvolená na kandidátke KDH za poslankyňu EP. Pôsobila v skupine Európskej ľudovej strany (Kresťanských demokratov), zároveň zastávala nasledovné funkcie:
V tretích voľbách do Európskeho parlamentu na Slovensku 24. mája 2014 bola po tretíkrát zvolená na kandidátke KDH za poslankyňu EP. Pôsobila v skupine Európskej ľudovej strany (Kresťanských demokratov).
Počas migračnej krízy v roku 2015 podporila pomoc pre utečencov v Gabčíkove a odmietla nenávisť voči utečencom, apelovala rovnako na poskytnutie azylu pre kresťanských utečencov pre ich jednoduchšiu integráciu do spoločnosti.
Kresťanská únia.
Vo februári 2019 po odchode z KDH, založila spolu s Branislavom Škripekom novú konzervatívnu politickú stranu Kresťanská únia, ktorej sa stala predsedníčkou.
Návrat do Národnej rady (20202025).
Vo volebnom období 20202023 ako poslankyňa NR SR za OBYČAJNÍ ĽUDIA a nezávislé osobnosti (OĽANO), NOVA, Kresťanská únia (KÚ), ZMENA ZDOLA. Funkcie:
Vo volebnom období 20232027 bola opätovne zvolená na kandidátke hnutia SLOVENSKO za poslankyňu.
Po jej úmrtí ju v parlamente nahradí Igor Dušenka.
Kritika.
Získala anti-cenu Homofób roka 2019. Anketu organizoval Inštitút ľudských práv spolu s Dúhovým Slovenskom. V ôsmom ročníku hlasovalo vyše 69-tisíc ľudí.

</doc>
<doc id="19907" url="https://sk.wikipedia.org/wiki?curid=19907" title="Richard Henry Tawney">
Richard Henry Tawney

Richard Henry Tawney (* 30. november 1880, Kalkata, India – † 16. január 1962, Londýn, Spojené kráľovstvo) bol anglický spisovateľ, ekonóm, historik, sociálny kritik a univerzitný profesor, vedúci zástanca kresťanského socializmu.
Kariéra.
Vzdelanie získal na "Rugby School" a "Balliol College" v Oxforde, kde študoval modernú históriu.
V roku 1905 sa stal členom výkonného výboru "Workers' Educational Association" (WEA, po slovensky Asociácia vzdelávania robotníkov). V 20. rokoch 20. storočia bol riaditeľom WEA a v tejto organizácii zostal až do roku 1947. Pred začiatkom prvej svetovej vojny prednášal na univerzite v Glasgow a v roku 1917 začal prednášať na prestížnej "London School of Economics" (Londýnskej ekonomickej škole), kde zotrval až do konca svojej kariéry. V roku 1931 získal titul profesora ekonomickej histórie.
Dvakrát neúspešne kandidoval do Dolnej komory britského parlamentu za Labour Party.

</doc>
<doc id="19912" url="https://sk.wikipedia.org/wiki?curid=19912" title="László Miklós">
László Miklós

Dr. h. c. Prof. RNDr. László Miklós, DrSc. (* 24. január 1949, Tornaľa) je slovenský politik. Počas dvoch vlád Mikuláša Dzurindu bol minister životného prostredia od roku 1998 do 2006.
Život.
László Miklós je ženatý a má dve dcéry.

</doc>
<doc id="19913" url="https://sk.wikipedia.org/wiki?curid=19913" title="Grösslingová ulica (Bratislava)">
Grösslingová ulica (Bratislava)

Grösslingová ulica (kedysi "Grössling-Gasse" alebo "Grössling-utca") je ulica v Starom Meste, Bratislave. Ulica nie je pomenovaná podľa osoby a správne sa volá "Grösslingová" a nie "Grösslingova", ako sa často mylne označuje.
Dejiny.
Najstarší doložený názov znie Ressling (1765) a Grösslingweg (1771). Pochádza z pomenovania priľahlého záhonu Grössling rozprestierajúceho sa na dnešnom Hviezdoslavovom námestí až po Prievoz, ktorý bol pomenovaný podľa dunajskej ryby hrúz škvrnitý (po nemecky nárečovo "Kressling"). Tento druh ryby žil v ramene Dunaja, ktoré sa v minulosti nachádzalo v miestach, kde je dnes táto ulica. V blízkosti sú aj bývalé kúpele Grössling postavené v roku 1895, ktoré sú však na rohu Vajanského nábrežia a Kúpeľnej ulice.
Na území dnešnej ulice sa pôvodne nachádzali nivy, záhrady a parky záhonu Grössling, ktoré boli v 18. storočí zastavané. Pôvodne k ulici patrila aj dnešná Medená ulica. Od roku 1955 do roku 1990 sa Grösslingová ulica volala "Ulica Červenej armády". V roku 1968 po okupácii vojskami Varšavskej zmluvy, boli snahy premenovať ulicu na Dubčekovu ulicu.
Liga pasáž (prepojenie Grösslingovej a Dunajskej) je súčasťou Domu Slovenskej ligy. Štyri poschodia domu na Grösslingovej patrili Slovenskej lige (v Amerike), čo pripomína plaketa pri vstupe do pasáže z Grösslingovej.
V minulosti na Grösslingovej ulici ("Ulici Červenej armády") sídlili:
V dnešnej dobe na Grösslingovej ulici sídlia niektoré významné inštitúcie ako napríklad:

</doc>
<doc id="19915" url="https://sk.wikipedia.org/wiki?curid=19915" title="Lúčky (Michalovce)">
Lúčky (Michalovce)



</doc>
<doc id="19916" url="https://sk.wikipedia.org/wiki?curid=19916" title="Bratislava – mestská časť Staré Mesto">
Bratislava – mestská časť Staré Mesto

Bratislava – mestská časť Staré Mesto (iné názvy: Bratislava-Staré Mesto, Mestská časť Staré Mesto, Staré Mesto; ) je mestská časť Bratislavy, v ktorej sa nachádza historické centrum mesta, nábrežie Dunaja a hradný vrch. Centrum mesta je mestskou pamiatkovou rezerváciou.
Je to turistami najnavštevovanejšia časť Bratislavy. Okrem historických pamiatok tu nájdeme mnoho barov, reštauračných zariadení, galérií, veľvyslanectiev, konzulátov a štátnych úradov a inštitúcií.
Rozdelenie.
Jadro Starého Mesta tvorí historické centrum Bratislavy nachádzajúce sa medzi bývalými mestskými hradbami. Staré Mesto môžeme rozdeliť do štyroch oblastí, na "západnú časť", "severnú časť", "východnú časť" a na "Bratislavské nábrežie".
"Západná časť Starého Mesta" sa líši od jeho ostatných častí. Rozkladá sa na vŕškoch malokarpatského predhoria, zastavaných najmä vilovou zástavbou. Bratislavské vŕšky od juhu ohraničuje strmý svah zvažujúci sa k Dunaju. Podobne výrazná je aj ich západná hranica, ktorou je Mlynská dolina. Severné ohraničenie Bratislavských vŕškov tvorí dopravná komunikácia využívajúca Lamačskú bránu, zníženinu južnej časti Malých Karpát. Na východe táto bratislavská vilová oblasť pozvoľne klesá k Palisádam a historickému centru Bratislavy. Na plochom vrchu na jej juhovýchodnom okraji sa nachádza Bratislavský hrad. Na východných a južných svahoch hradného kopca sa rozprestiera Podhradie.
Historické pamiatky.
Medzi historické pamiatky patria nasledovné paláce:
Ďalšie významné pamiatky v tejto oblasti:
Mimo historického centra, na hradnom vrchu, sa vyníma Bratislavský hrad a pamätník Slavín.
Národnostné zloženie.
1991:
2001:
2011:
Školstvo.
Základné školy: Základná škola Mudroňova 83, Základná škola Dubová 1, Základná škola Hlboká cesta 4, Základná škola Dr. Ivana Dérera Jelenia 16, Základná škola Matky Alexie Palackého 1, Základná škola s materskou školou Milana Hodžu Škarniclova 1, Základná škola Vazovova 4
Súkromné ZŠ: Cambridge International School Úprkova 3, Funiversity s.r.o. Gajova 21
Stredné školy: Gymnázium, Grösslingová 18, Gymnázium Matky Alexie Jesenského 4/A, Gymnázium Svätej Uršule Nedbalova 4, Gymnázium Jána Papánka Vazovova 6, Konzervatórium Tolstého 11, Stredná odborná škola geodetická Vazovova 14, Stredná priemyselná škola strojnícka Fajnorovo nábrežie 5, , Tanečné konzervatórium Evy Jaczovej, Gorazdova 20...
Šport.
Pôsobí tu futbalový oddiel klubu TJ Sokol Bratislava. Synchronizované plávanie, Iuventa Bratislava.

</doc>
<doc id="19917" url="https://sk.wikipedia.org/wiki?curid=19917" title="Vlajka Fínska">
Vlajka Fínska

Vlajka Fínska nazývaná tiež "Siniristilippu" ("Vlajka s modrým krížom") je založená na dizajne škandinávskeho kríža a má podobu bieleho obdĺžnikového listu s modrým krížom. Vzhľadom vychádza z dánskej vlajky a zavedená bola 29. mája 1918.
Symbolika farieb.
Podľa slov básnika Zakariasa Topelia biela farba symbolizuje fínsku zimu a nekonečné zasnežené pláne, modrý kríž pripomína spolupatričnosť krajiny s ostatnými severskými štátmi, ktoré tiež majú kríže na svojich vlajkách, a jeho farba je farbou tisícich jazier, riek a oblohy Fínska.
Štátna vlajka má navyše v strede kríža umiestnený štátny znak. Námorná vlajka má vzhľad odvodený od štátnej vlajky, obdĺžníkový list je však zakončený tromi plameňmi. Námorná vlajka má pomer strán 11:19 a štátna 11:18.
Pre modrú farbu je predpísaný odtieň Pantone 294C, čo približne odpovedá CMYK 100,56,0,18.5 či RGB #003882.
História vlajky.
Fínska vlajka bola zavedená až po osamostatnení sa od Ruska 29. mája 1918, no jej vznik do roku 1861. Modro-biela kombinácia farieb sa vo Fínsku uplatňovala dlhé storočia na rôznych vojenských, provinčných, či mestských vlajkách. Stará fínska vlajka niesla, zhodne zo znakom, žltého leva na červenom poli. Bežne používaná národná vlajka je bez znaku, na štátnej vlajke je v strede modrého kríža umiestnený v štvorcovom poli ešte fínsky znak. Ten nadväzuje na historický erb fínskeho veľkovojvodstva, známy už roku 1557. Na červenom štíte je žltý lev v skoku s korunou, držiaci v pravej tlape, biely meč. Lev stojí na zakrivenej šabli, ktorá ako orientálna sečná zbraň predstavovala nebezpečenstvo hroziace krajine od Tatárov, Švédov a iných nepriateľov. Deväť bielych ruží symbolizuje deväť historických gubernií Fínska. Svetlo modrá farba bola v roku 1978 nahradená sýto modrou a štít znaku bol vtedy zmenený na štvorcové žlto lemované pole.
Galéria.
&lt;/div align="center"&gt;

</doc>
<doc id="19919" url="https://sk.wikipedia.org/wiki?curid=19919" title="Fridrich II. (Svätá rímska ríša)">
Fridrich II. (Svätá rímska ríša)

Fridrich II., zvaný Roger, (* 26. december 1194, Jesi, Anconská marka, Talianske kráľovstvo – † 13. december 1250, Castel Fiorentino, Sicílske kráľovstvo) z rodu Hohenstaufovcov bol sicílsky kráľ od roku 1198, od roku 1212 nemecký kráľ a od roku 1220 cisár Svätej rímskej ríše.
Roku 1212 vydal Zlatú bulu sicílsku, bol účastníkom šiestej križiackej výpravy (korunovaný za jeruzalemského kráľa). Od Al-Kamila získal v roku 1229 Jeruzalemské kráľovstvo, ktoré prenechal svojmu synovi, Konrádovi IV.
Bol vysoko vzdelaný a ovládal niekoľko jazykov okrem nemčiny aj latinčinu, taliančinu, francúzštinu a gréčtinu.
V rokoch 1220 –1234 bol jeho spolukráľom Henrich VII. a v rokoch 1237–1250 Konrád IV. V rokoch 1246 – 1247 bol jeho protikráľom Henrich Raspe a v rokoch 1247– 1250 Viliam Holandský.

</doc>
<doc id="19921" url="https://sk.wikipedia.org/wiki?curid=19921" title="Rokfortská stredná škola čarodejnícka">
Rokfortská stredná škola čarodejnícka

Rokfortská stredná škola čarodejnícka, skrátene Rokfort () je čarodejnícka škola z fantasy série Harry Potter, ktorá sa nachádza vo Spojenom kráľovstve, presnejšie v Škótsku. Bežní ľudia (muklovia) ju vidia ako ruiny hradu, pred ktorým je tabuľa: Nebezpečenstvo zosuvu, prosím nevstupovať. Je to jediná vzdelávacia inštitúcia pre čarodejníkov vo Veľkej Británii. Bola založená okolo roku 1000 štyrmi legendárnymi čarodejníkmi, ktorí si vytvorili vlastné fakulty (Chrabromil, Bifľomor, Bystrohlav, Slizolin): Richard Chrabromil (angl. Godric Gryffindor), Brigita Bifľomorová (Helga Hufflepuff), Brunhilda Bystrohlavová (Rowena Ravenclaw) a Salazar Slizolin (Salazar Slytherin).
Neskôr nastali medzi Salazarom Slizolinom a ostatnými troma čarodejníkmi nezhody. Salazar Slizolin zastával názor, že Rokfort smú navštevovať len deti z čarodejníckych rodín (teda čistokrvní), žiadne deti čarodejníkov a muklov, ľudí, ktorí nevedia čarovať. Tieto rozpory sa neskôr vyostrili až natoľko, že sa Slizolin nakoniec urazil a z Rokfortu odišiel. Avšak sa predpokladalo, že skôr ako tak učinil, vybudoval na škole Tajomnú komnatu. Chrabromil si sňal z hlavy svoj klobúk a začaroval ho, aby hovoril, potom zakladatelia doňho vliali svoje sny. Odvtedy až dodnes sa noví študenti triedia pomocou tohto triediaceho klobúka. Každá fakulta má určité charakteristické vlastnosti. 
"V Chrabromile, tam sa zídu udatní a odvážni, čo statočne s chrabrým srdcom uskutočnia dávne sny. V Bifľomore, tam je taktiež pre poctivcov miesta dosť, pre tých, ktorí vždy si splnia svoju školskú povinnosť. Mnohí budú v Bystrohlave, predsa hlavy bystré ste, tam vždy posielam len takých, čo majú um na mieste. No aj v takom Slizoline nebývajú žiaci zlí, do aleluja sa drvia, aby svoj cieľ dosiahli."
Rokfort navštevujú žiaci vo veku jedenásť až sedemnásť rokov (v deň sedemnástich čarodeji dosahujú čarodejnícku plnoletosť). Múry a areál Rokfortu chránia mnohé starobylé zaklínadlá a čary, aby sa zabezpečila telesná a duševná bezpečnosť jeho obyvateľov. Školský rok sa začína 1. septembra. Žiaci sa na školu dostanú zo stanice King's Cross z nástupišťa 9 a 3/4 (prejdením cez kamennú stenu medzi 9. a 10. nástupišťom) Rokfortským expresom. Z Rokfortu sa nedá premiestňovať, nech už je spôsob akýkoľvek (výnimkou je riaditeľ a domáci škriatkovia).
Rokfortské učebnice.
6. ročník.
Každý učiteľ vždy vybral, z ktorých učebníc bude učiť, predošlé riadky uvádzajú knihy, čo potrebovali Harry, Ron, Hermiona a ich spolužiaci.
Hodnotenie žiakov.
Žiaci sú hodnotení šiestimi známkami. Hodnotia sa hlavne na V.Č.Ú. (Vynikajúca Čarodejnícka Úroveň) v piatom ročníku a na M.L.O.K.-och (Mimoriadna Legálna Odborná Kategória) v siedmom ročníku.
Hymna Rokfortskej strednej školy čarodejníckej.
Rokfort, škola vysoká si,
uč nás, svet to ocení, 
aj tí, čo sú holohlaví, 
aj ucháni zelení. 
Nalievaj nám vedomosti
svojim zlatým lievikom,
nech nám v hlavách rozrastú sa 
ako ten strom pod slnkom. 
Nauč nás, čo vedieť treba, 
do hláv vtlč, čo chýba v nich, 
verme, že raz dočkáme sa
nádherných čias kúzelných.

</doc>
<doc id="19922" url="https://sk.wikipedia.org/wiki?curid=19922" title="SMK">
SMK

SMK môže byť:

</doc>
<doc id="19926" url="https://sk.wikipedia.org/wiki?curid=19926" title="Fridrich II. (Hohenstauf)">
Fridrich II. (Hohenstauf)



</doc>
<doc id="19928" url="https://sk.wikipedia.org/wiki?curid=19928" title="100 slovenských korún">
100 slovenských korún

100 slovenských korún (sto slovenských korún, slovenská stokorunová bankovka, slovenská stokorunáčka alebo hovorovo slovenská stokoruna) je bankovka, ktorá platila na Slovensku od roku 1993 do 16. januára roku 2009.
Lícna strana.
Na lícnej strane bankovky je zobrazená Madona podľa plastiky z oltára Narodenia v kostole svätého Jakuba v Levoči. Autorom gotickej plastiky je významný stredoveký sochár a rezbár Majster Pavol z Levoče.
Rubová strana.
Na rubovej strane bankovky je miesto pôsobenia Majstra Pavla - Levoča s dvoma dominantami, kostolom svätého Jakuba a historickou radnicou. Týmto motívom sa prelína vyobrazenie svorníka zo sakristie starého minoritského kostola v Levoči.

</doc>
<doc id="19929" url="https://sk.wikipedia.org/wiki?curid=19929" title="200 slovenských korún">
200 slovenských korún

200 Sk je bankovka, ktorá platila na Slovensku od roku 1995 do 16. januára roku 2009.
Lícna strana.
Na lícnej strane bankovky je vytlačený portrét Antona Bernoláka (* 1762 – † 1813), kňaza, jazykovedca, jedného z predstaviteľov slovenského národného obrodenia, stúpenca osvietenských ideálov. Do dejín slovenského národa sa zapísal ako prvý kodifikátor slovenského spisovného jazyka - tzv. bernolákovčiny.
Rubová strana.
Na rubovej strane bankovky je vyobrazená historická veduta Trnavy z 18. storočia. V popredí dominuje súčasný pohľad na symbol mesta - renesančnú Mestskú vežu.

</doc>
<doc id="19930" url="https://sk.wikipedia.org/wiki?curid=19930" title="500 slovenských korún">
500 slovenských korún

500 Sk je bankovka, ktorá platí na Slovensku od roku 1993 do 16. januára roku 2009.
Lícna strana.
Námetom lícnej strany bankovky je jedna z najvýznamnejších osobností slovenského národa 19. storočia - Ľudovít Štúr, hlavný tvorca koncepcie slovenskej národnej samobytnosti, kodifikátor spisovnej slovenčiny.
Rubová strana.
Rubovú stranu tvorí kompozícia Bratislavského hradu s barokovým chrámom svätého Mikuláša a časťou veže gotického kostola Klarisiek. Uprostred kompozície je najstaršie pôdorysné vyobrazenie Bratislavy z 15. storočia z drevorytu CHRONICA PICTA - Bratislavský hrad, tri kostoly v opevnení a štylizované zobrazenie Dunaja.

</doc>
<doc id="19931" url="https://sk.wikipedia.org/wiki?curid=19931" title="1000 slovenských korún">
1000 slovenských korún

1 000 Sk je bankovka, ktorá platila na Slovensku od roku 1993 do 16. januára roku 2009.
Lícna strana.
Na lícnej strane bankovky je portrét Andreja Hlinku (* 1864 – † 1938), významnej osobnosti moderných slovenských dejín, ktorý výrazne ovplyvnil národnouvedomovací proces a spoločensko-politický pohyb na Slovensku.
Rubová strana.
Na rubovej strane bankovky sú vyobrazené prvky, ktoré súvisia s miestami jeho pôsobenia. Ústredným motívom je Madona Ochrankyňa zo stredovekej nástennej maľby rímskokatolíckeho kostola v Liptovských Sliačoch pri Ružomberku. Ľavú časť bankovky vypĺňa obraz rímskokatolíckeho kostola sv. Ondreja v Ružomberku a v ľavej časti plášťa Madony je zakomponovaný motív Hlinkovho mauzólea.

</doc>
<doc id="19932" url="https://sk.wikipedia.org/wiki?curid=19932" title="5000 slovenských korún">
5000 slovenských korún

5 000 Sk je bankovka, ktorá platila na Slovensku od roku 1993 do 16. januára roku 2009.
Bankovka s nominálnou hodnotou 5 000 Sk bola najvyššou korunovou bankovkou používanou na Slovensku.
Lícna strana.
Na lícnej strane bankovky je portrét Milana Rastislava Štefánika (* 1880 – † 1919), významného diplomata, politika, vojaka a astronóma, doplnený po ľavej strane výtvarnými prvkami znázorňujúcimi Slnko a polmesiac charakterizujúce časť jeho života, ktorú venoval výskumom a pozorovaniam v oblasti astronómie.
Rubová strana.
Na rubovej strane bankovky je zobrazená mohyla M. R. Štefánika na Bradle. Cez tlačový obrazec sa prelína časť súhvezdia Veľkej medvedice a v pravej hornej a dolnej časti obrazca sú vyobrazené kvety ponikleca veľkokvetého.

</doc>
<doc id="19933" url="https://sk.wikipedia.org/wiki?curid=19933" title="Periodická tabuľka prvkov">
Periodická tabuľka prvkov



</doc>
<doc id="19935" url="https://sk.wikipedia.org/wiki?curid=19935" title="Pečeň">
Pečeň

Pečeň (iné názvy: hepar, hovorovo pečienka ; gr. "hepar"; lat. "iecur", "jecur") je exokrinná žľaza u stavovcov, vrátane človeka. Hrá dôležitú úlohu pri metabolizme, a preto sa zaraďuje do tráviaceho systému. Slúži na detoxikáciu organizmu, ako zásobáreň glykogénu, tvorbu plazmových bielkovín a tvorbu žlče.
Anatómia.
Pečeň u ľudí je exokrinná žľaza (žľaza s vonkajším vylučovaním). Váži priemerne 1,5 kilogramu, preto je najväčším orgánom brušnej dutiny. Nachádza sa v pravej hornej časti brucha, pod pravou klenbou bránice. Čiastočne presahuje až pod ľavú bránicovú klenbu.
Farba pečene je hnedočervená, konzistencia je mäkká a poddajná. Žľaza je krehká, preto pri úrazoch často vzniká prasklina (lek. ruptúra) s masívnym život ohrozujúcim krvácaním.
Tvar pečene je veľmi špecifický, dá sa prirovnať pri pohľade spredu k pravouhlému trojuholníku. Prepona smeruje doľava dolu, kratšia odvesna sa nachádza vpravo a dlhšia odvesna sa nachádza hore (z pohľadu na ľudské telo). Povrch pečene sa delí na časť priľahlú k bránici (lat. "pars diaphragmatica") a časť priľahlú k ostatným orgánom brušnej dutiny (lat. "pars visceralis"). Na prednej strane sú tieto dve plochy rozdelené ostrou spodnou hranou (lat. "margo inferior").
Peritoneálny obal pečene (lat. "tunica serosa") ju pokrýva takmer celú, vbieha do rýh a záhybov a na povrchu prechádza do väzivových závesov pečene: "ligamentum teres hepatis", "ligamentum falciforme hepatis" a "ligamentum coronarium". Pod týmto obalom sa nachádza vrstva riedkeho väziva (lat. "tunica subserosa") a pod ňou samotný väzivový obal pečene (lat. "tunica fibrosa"). Ten je obzvlášť pevný na holej ploche (lat. "area nuda"), ktorá nie je pokrytá "tunica serosa".
Pečeň je tvorená štyrmi lalokmi. Pravý (lat. "lobus dexter") je najväčší, ľavý (lat. "lobus sinister") o niečo menší. Ďalšie dva najmenšie sú chvostový lalok (lat. "lobus caudatus") a pravouhlý lalok (lat. "lobus quadratus"). Z funkčného hľadiska, kvôli chirurgickým zákrokom na pečeni, je praktické delenie na 8 segmentov, podľa zásobenia cievami a odtoku žlče žlčovými cestami.

</doc>
<doc id="19939" url="https://sk.wikipedia.org/wiki?curid=19939" title="Uppsala">
Uppsala

Uppsala je mesto v juhovýchodnom Švédsku, hlavné mesto kraja a historickej provincie rovnakého mena. Nachádza sa približne severne od Štokholmu. V roku 1477 tu bola založená Uppsalská univerzita. Mestom preteká malá rieka Fyrisån, ktorá sa vlieva do jazera Mälaren.
Má rozlohu a žije tu 128 409 obyvateľov.

</doc>
<doc id="19940" url="https://sk.wikipedia.org/wiki?curid=19940" title="Zürich">
Zürich

Zürich je najväčšie mesto vo Švajčiarsku a hlavné mesto rovnomenného kantónu. 
Mesto je situované v rozmanitej krajine pri severnom konci Zürišského jazera. Má 366 tisíc obyvateľov (2004). Staré mesto leží na obidvoch stranách rieky Limmat, ktorá pramení v jazere. Zürich sa rozkladá nad úrovňou hladiny mora na ploche . 
Je jedným zo 171 politických komún tvoriacich kantón. Metropola je spravovaná Mestským výborom (výkonný orgán, 9 členov) a Mestskou radou (zákonodarný orgán, 125 členov). Oba orgány sú volené občanmi každé 4 roky.
Vyššie a nižšie školy, vzdelanie a výskum sú na vysokej úrovni. Sídli tu taktiež ETH (Eidgenössische Technische Hochschule), dnes renomovaná polytechnika.
Dve švajčiarske veľkobanky (UBS a Credit Suise) majú svoje hlavné sídla asi v strede slávnej ulice "Bahnhofstrasse" na námestí "Paradeplatz".
Aglomerácia má spolu s mestom 1,2 miliónov obyvateľov. S mestami Zürich a Winterthur je prepojená sieťou rýchlodráh, S-Bahn a ciest, ktoré sú napojené na sieť železníc, diaľnic a medzinárodné letisko Kloten. 
Bežná teplota v januári sa v meste pohybuje medzi −10 °C a +5 °C a 16 °C až 30 °C v júli.

</doc>
<doc id="19941" url="https://sk.wikipedia.org/wiki?curid=19941" title="Zürišské jazero">
Zürišské jazero

Zürišské jazero (po nemecky: "Zürichsee") je alpské ľadovcové jazero vo Švajčiarsku v alpskom predhorí s nadmorskou výškou 406 metrov, rozlohou a hĺbkou až 143 metrov. 
Opis.
Zürišské jazero leží juhovýchodne od Zürichu v kantónoch Zürich, St. Gallen a Schwyz. Hlavným prítokom jazera je rieka Linth. Priteká z kantónu Glarus, tečie umelo vytvorenou obchádzkou cez Walensee popri Schmerikone až do jazera. Z Zürišského jazera tečie do mesta Zürichu rieka Limmat. Voda v jazere je taká čistá, že dosahuje kvalitu pitnej vody.
Zürišské jazero ma tvar banánu. Od Zürichu po Rapperswil je dlhé, spolu s Obersee (vrchné menšie pripojené jazero) je dlhé a vo svojom najširšom mieste medzi mestami Stäfa a Richterswil je široké. Jeho najhlbšie mesto leží v hĺbke medzi Herrlibergom a Oberriedenom. Celková dĺžka pobrežia je . 
Niečo povyše Pfäffikonu sa nachádzajú dva ostrovčeky, obývaný Ufenau a neobývaný zákonom chránený Lützelau. Pri Rapperswile je jazero zúžené, pretože tu doň zasahuje polostrov Hurden. Takmer odrezaná vrchná časť jazera za Rapperswilom sa nazýva Obersee. Pri Tuggene na Lidtskej rovine sa nachádzal ešte do čias stredoveku dnes už vyschnutý a zastavaný kus jazera, Tuggenersee. Zürišské jazero vzniklo po prvej dobe ľadovej, keď rieka Lindt bola počas nánosu ľadovcov zahataná.
Oddávna viedol z Rapperswilu na druhú stranu do Pfäffikonu mostík. Je súčasťou švajčiarskej púte Jakobsweg. V roku 2001 bol nanovo postavený a odvtedy je veľmi obľúbenou cestou pre pútnikov. Aktuálne je týmto mostom Seedamm. Popri Seedamm, kde je veľké nákupné centrum, hotel Plaza a akvapark Alpamare s termálnou vodou, výhľadom na jazero a mnohými atrakciami, vedie železnica aj vozovka do Pfäffikonu po západnom brehu. Opačným smerom vedie diaľnica Horgen-Meilen AG.
V januári 1854 boli pri Obermailen nájdené prvé pozostatky pilotových stavieb (stavieb na kolíkoch nad hladinou jazera). V tých časoch bola hladina ešte veľmi nízko, čo umožnilo práce na dne jazera, dnes už oveľa viac zaplaveného. Aj na iných miestach našli podvodní archeológovia zaujímavé objekty, napr. ďalšie pilotové stavby tvoriace až dediny, na konci jazera pri Zürichu románsku kaplnku, ako aj pozostatky historického mostíka pri Seedamm a drobné mince, ktoré putovníci po mostíku stratili.
Počas tuhej zimy na prelome rokov 1962 a 1963 jazero naposledy zamrzlo. Od tých čias je však táto oblasť taká teplá, že tu jej obyvatelia pestujú figovníky a palmy.

</doc>
<doc id="19942" url="https://sk.wikipedia.org/wiki?curid=19942" title="Stalaktit">
Stalaktit

Stalaktit je visiaci kvapeľ, "strechulec", "visiak". V prevažnej väčšine prípadov vznikajú krasovými javmi. Tvorí ich hlavne hornina tvorená z kalcitu, tzv sinter. Spojením stalaktitu so stalagmitom vzniká stalagnát.

</doc>
<doc id="19943" url="https://sk.wikipedia.org/wiki?curid=19943" title="Stalagmit">
Stalagmit

Stalagmit je stojaci kvapeľ, "stojak", rastúci z jaskynného dna. Bývajú širšie a kratšie ako stalaktity. Najvyšší stalagmit na Slovensku sa nachádza v Krásnohorskej jaskyni (Krásnohorská Dlhá Lúka), je to 34 metrov vysoký "Kvapeľ rožňavských jaskyniarov".

</doc>
<doc id="19944" url="https://sk.wikipedia.org/wiki?curid=19944" title="Stalagnát">
Stalagnát

Stalagnát je stĺpový kvapeľ spájajúci strop a dno jaskyne. Vzniká spojením stalaktitu a stalagmitu.

</doc>
<doc id="19948" url="https://sk.wikipedia.org/wiki?curid=19948" title="Jaromír Nohavica">
Jaromír Nohavica

Jaromír Nohavica (* 7. jún 1953, Ostrava) je český folkový spevák, textár, hudobný skladateľ, gitarista a hráč na heligónku.
Životopis.
Jaromír Nohavica pochádza z Ostravy. Prvú pieseň napísal už v ôsmich rokoch. Na gitaru hrá od svojich trinástich rokov, pričom pôvodne jeho otec chcel, aby hral na husle, k tým ale nepriľnul. Začal študovať na Vysokej škole banskej, ale štúdium prerušil, diaľkovo študoval na Strednej knihovníckej škole v Brne (19781981). Vystriedal niekoľko zamestnaní než sa stal textárom na voľnej nohe. Skladal texty pre ostravských spevákov a kapely. V tejto oblasti sa preslávil textom „Lásko, voníš deštěm“ (v origináli „She's Gone“ od skupiny Black Sabbath) pre Mariu Rottrovú, ale písal tiež napr. pre Věru Špinarovú. V súčasnosti žije v Českom Tešíne, je ženatý a má dve deti. Jeho literárnym obľúbencom je Bohumil Hrabal. V roku 2006 Nohavica priznal v rozhovore s českým týždenníkom Respekt, že bol koncom osemdesiatych rokov tri roky spolupracovníkom ŠtB.
Tvorba.
V hudobnej oblasti sa preslávil textom „Lásko, voníš deštěm“ (v origináli „She's Gone“ od skupiny Black Sabbath) pre Mariu Rottrovú. Ako pesničkár – sólový spevák si získaval svoje publikum hlavne koncertmi v kluboch. Jeho prvé skladby sa šírili medzi jeho obdivovateľmi pomocou amatérskych nahrávok jeho koncertov na magnetofónových páskach. Napriek tomu, že mu v tom období nevyšla žiadna platňa a pre vtedajší česko-slovenský rozhlas a televíziu bol takmer tabu, získaval si stále väčšiu a väčšiu popularitu. Jeho radenie medzi elitných českých folkových pesničkárov sa začalo počas festivalu Folkový kolotoč v Porube v marci 1982, kde okrem iného zaspieval svoj preklad textu piesne od ruského pesničkára Bulata Okudžavu „Stretnutie s Puškinom“ a vlastnú, dnes sa už dá povedať, že zľudovenú pieseň „Když mě brali za vojáka“. Spolupracoval s menej významnými regionálnymi kapelami, ale tiež napr. so skupinou Čechomor. Nohavica spieva vlastné pesničky, ale tiež preklady piesní ruských autorov Vysockého, Okudžavy alebo Semyona Slepakova. Okrem pesničkárskej tvorby prekladá Mozartove opery do češtiny.
Prvá LP platňa "Darmoděj" mu vyšla pomerne neskoro, až v roku 1988. S elektrifikovanou sprievodnou kapelou spieval prvýkrát na koncertnej platni "Jaromír Nohavica a Kapela: Koncert" (1998). Postupne sa stal jedným z najpopulárnejších českých spevákov a v roku 2004 získal aj niekoľko ocenení. Časopis "Rock &amp; pop" vyhodnotil Nohavicove "Divné století" ako najlepší český hudobný album od roku 1989.
Akadémia populárnej hudby zaradila pri vyhlasovaní výsledkov ceny "Anděl 2003" Nohavicu do Siene slávy a bol nominovaný v dvoch ďalších kategóriách.
V roku 2006 získal za český preklad opery Cosi fan tutte Cenu Sazky a Divadelních novin. V roku 2007 preložil operu Don Giovanni. Vo februári 2008 bol vydaný album Ikarus, ktorý bol nahraný na ôsmich koncertoch v Ostrave v januári 2008.
Posledný album Poruba nahral v roku 2017 so sprievodnou skupinou:

</doc>
<doc id="19949" url="https://sk.wikipedia.org/wiki?curid=19949" title="Zoznam lunárnych astronautov">
Zoznam lunárnych astronautov

Dvadsaťštyri astronautov bolo na alebo v blízkosti Mesiaca. Dvanásť z nich pristálo a chodilo po jeho povrchu.
Všetci to boli muži zo Spojených štátov amerických (Eugene Cernan pôvodom zo Slovenska), ktorí leteli na Mesiac v rámci programu Apollo americkej vesmírnej agentúry NASA v čase od decembra 1968 do decembra 1972.
Okrem týchto 24 ľudí žiadny iný človek neopustil obežnú dráhu Zeme (do vzdialenosti väčšej ako niekoľko stoviek kilometrov); vzdialili sa od Zeme na väčšiu vzdialenosť, ako ktokoľvek iný.
Ľudia, ktorí vkročili na povrch Mesiaca.
Do roku 2024 iba títo dvanásti ľudia vkročili na povrch Mesiaca, každý iba v jednej misii. Žiaden človek nevkročil na Mesiac od roku 1972.
Ľudia, ktorí sa priblížili k Mesiacu bez pristátia.
Na všetkých vymenovaných misiách sa zúčastnili traja astronauti. Jeden ostal na orbite Mesiaca, pokiaľ druhí dvaja pristáli na povrchu. Ďalšie misie Apollo 8, Apollo 10 a Apollo 13 mali trojčlennú posádku a dostali sa do blízkosti Mesiaca (vstúpili na orbitu Mesiaca – prvé dve misie, kým Apollo 13 len preletelo okolo). Takže ďalších dvanásť ľudí sa dostalo do blízkosti Mesiaca:
Lovell, Young a Cernan boli jediní traja astronauti, ktorí boli na dvoch mesačných misiách. Z týchto troch iba Lovell nevkročil na mesačný povrch. Lovell a Haise sa mali dostať na povrch, ale porucha Apolla 13 im to znemožnila.

</doc>
<doc id="19950" url="https://sk.wikipedia.org/wiki?curid=19950" title="Zoznam mesačných astronautov">
Zoznam mesačných astronautov



</doc>
<doc id="19957" url="https://sk.wikipedia.org/wiki?curid=19957" title="Cementit">
Cementit

Cementit je karbid železa Fe3C.
Je extrémne tvrdý a oteruvzdorný (asi 10× tvrdší ako oceľ) ale aj veľmi krehký. Samotný sa dá obrábať len brúsením. Cementit ako súčasť ocele a liatin zvyšuje pevnosť základnej hmoty, tvrdosť a odolnosť voči opotrebeniu, zhoršuje však obrobiteľnosť ocele resp. liatiny.
Cementit je najtvrdšia zložka v tavenine - surovom železe. Kryštály cementitu majú svetlú farbu. Vyskytuje sa v oceli s obsahom uhlíka väčším ako 0,8% (v nástrojových oceliach). 
Cementit je v tavenine ocele metastabilný. Pri veľmi pomalom ochladzovaní nevzniká cementit ale grafit (tak pomalé ochladenie nie je v metalurgickej praxi praktický možné). Pri dlhodobej výdrži za zvýšených teplôt dochádza ku grafitizácii cementitu t. j. mení sa na grafit a ferit. Na to, či vznikne cementit alebo grafit, má vplyv hlavne celkový obsah uhlíka v roztavenom železe. Množstvo a rýchlosť vzniku cementitu v tavenine ovplyvňuje aj prítomnosť legovacích prvkov napr. mangánu, chrómu (chrómový cementit).
V železných zliatinách rozlišujeme:

</doc>
<doc id="20012" url="https://sk.wikipedia.org/wiki?curid=20012" title="Slovenská demokratická koalícia">
Slovenská demokratická koalícia

Slovenská demokratická koalícia, skratka SDK, bola politická strana, ktorá pôsobila na Slovensku v rokoch 1998 až 2002.
História.
Koalícia SDK.
Slovenskú demokratickú koalíciu vytvorilo 3. júla 1997 päť opozičných politických strán, vtedy ešte ako volebnú koalíciu. Tvorili ju Demokratická únia (DÚ), Kresťanskodemokratické hnutie (KDH), Demokratická strana (DS), Sociálnodemokratická strana Slovenska (SDSS) a Strana zelených na Slovensku (SZS). Toto silné zoskupenie malo šancu vyhrať parlamentné voľby v roku 1998. Lídrami SDK boli spoločne všetci predsedovia jej členských strán a hovorcom sa stal Mikuláš Dzurinda z KDH. Vládna koalícia pod vedením HZDS reagovala na vznik SDK tým, že prijala v parlamente v roku 1997 reštriktívny zákon, ktorý fakticky znemožňoval koalíciám kandidovať vo voľbách.
Strana SDK.
Ako reakcia na prijatie „protikoaličného“ zákona sa SDK formálne pretransformovala z koalície na politickú stranu s exkluzívnym členstvom - členmi sa stalo 150 kandidátov do volieb. Tí zároveň museli vystúpiť zo svojich materských politických strán. Materské politické strany tak formálne prišli o svoje politické špičky, hoci v tom čase sa hovorilo iba o dočasnom kroku. Tri z nich prišli takýmto spôsobom dokonca o svojich predsedov: z DÚ vystúpil jej predseda Eduard Kukan, z DS jej predseda Ján Langoš a zo SDSS jej predseda Jaroslav Volf. Predseda KDH Ján Čarnogurský a predsedníčka SZS Zdenka Tóthová vo svojich stranách zostali a preto ani nekandidovali vo voľbách. Na ustanovujúcom kongrese SDK 4. júla 1998 v Trnave sa stal jej predsedom Mikuláš Dzurinda.
SDK vo vláde.
Parlamentné voľby 25. a 26. septembra 1998 síce tesne vyhralo HZDS so ziskom 27 % hlasov, na vytvorenie vlády to však nestačilo. Vládnu koalíciu vytvorila SDK, ktorá získala 26,33% hlasov, Strana demokratickej ľavice (SDĽ) - 14,66 %, SMK - 9,12 % a Strana občianskeho porozumenia (SOP) - 8 %. Novo vytvorená vláda získala označenie „vláda zmeny“, ktoré vzniklo najmä z predvolebných reklám "SDK - skutočná šanca na zmenu". Predsedom vlády sa stal Mikuláš Dzurinda. SDK zastupovali vo vláde okrem neho ešte:
SDK formálne zanikla v auguste 2002, tesne pred parlamentnými voľbami.
Politici Slovenskej demokratickej koalície.
Články o politikoch Slovenskej demokratickej koalície sú uvedené v kategórii .

</doc>
<doc id="20029" url="https://sk.wikipedia.org/wiki?curid=20029" title="Byzancia">
Byzancia

Byzancia môže byť:

</doc>
<doc id="20030" url="https://sk.wikipedia.org/wiki?curid=20030" title="Východorímska ríša">
Východorímska ríša



</doc>
<doc id="20057" url="https://sk.wikipedia.org/wiki?curid=20057" title="438 pred Kr.">
438 pred Kr.



</doc>
<doc id="20059" url="https://sk.wikipedia.org/wiki?curid=20059" title="479 pred Kr.">
479 pred Kr.



</doc>
<doc id="20060" url="https://sk.wikipedia.org/wiki?curid=20060" title="Beethoven">
Beethoven



</doc>
<doc id="20063" url="https://sk.wikipedia.org/wiki?curid=20063" title="Mesiac v umení a literatúre">
Mesiac v umení a literatúre

Mesiac je zdrojom mnohých prác v umení a literatúre a inšpiráciou pre nespočetné množstvo iných. Je motívom vizuálneho umenia, filmov, poézie, prózy a hudby.
Divadelné hry.
90-minútový monológ Laurie Anderson "The End of the Moon", vytvorený na základe jej dvojročného pôsobenia v NASA ako ?artist-in-residence?, mal premiéru v Harvey Theater v marci 2005.
Hudba.
Klasická.
Beethovenova "Sonáta mesačného svitu" (1801) je pravdepodobne najznámejšia klasická skladba s mesačnou témou aj keď Debussyho "Au Clair de Lune" sa približuje k jej sláve. Debussy zložil tiež "The Terrace for Moonlight". Antonín Dvořák začlenil pieseň "Měsíčku na nebi hlubokém" do svojej opery "Rusalka" (1900). Medzi menej známe práce patria "To the Moonlight" od Edwarda MacDowella, "Boro Budur in Moonlight" od Leopolda Godowského, "Aries Moon" (1938) od Dennisa Ruffa a "Aria of the Moon" od Petra Cvikla.

</doc>
<doc id="20066" url="https://sk.wikipedia.org/wiki?curid=20066" title="Alberta">
Alberta

Alberta je jedna z desiatich kanadských provincií. V roku 2005 oslavovala sté výročie vytvorenia samostatnej provincie.
Hlavné mesto Alberty je Edmonton. Najväčším mestom je Calgary, ktoré je priemyselným centrom Alberty. Je umiestnené v južnej časti provincie. Ďalšími významnými mestami sú Brooks, Banff, Canmore, Fort McMurray, Grande Prairie, Lethbridge, Lloydminster, Medicine Hat a Red Deer. 
V roku 2004 žilo v Alberte 3 183 312 obyvateľov. Až 81 % populácie žije v mestách.
Alberta je pomenovaná podľa princeznej Louise Caroline Alberta (18481939), štvrtej dcéry kráľovnej Viktórie. Princezná bola tiež manželkou Sira Johna Campbella, ktorý bol generálnym guvernérom Kanady v rokoch 18781883. Jazero Lake Louise bolo tiež pomenované na počesť princeznej Louise.
Turistika.
Alberta je vyhľadávanou turistickou destináciou už od začiatku 20. storočia. Hlavnými atrakciami sú lokality vhodné pre lyžovanie a pešiu turistiku. Podľa odhadov navštívi ročne obidve hlavné centra provincie, teda Edmonton a Calgary, zhruba 4 milióny ľudí. Vyhľadávané sú takisto Skalnaté vrchy a národné parky Jasper a Banff, ktoré ročne navštívi zhruba 3 milióny ľudí.
Demografia.
Etnické zloženie.
Za materinský jazyk považuje angličtinu až 81,84 % obyvateľov provincie. Na druhom mieste je čínsky jazyk, ktorým hovorí 2,69 % obyvateľov. Tesne za ním nasleduje nemecký jazyk (2,68 %). Počet obyvateľov, ktorý sa hlási k nemeckým koreňom je však oveľa väčší. Až 20,9 % obyvateľov sa hlási nemeckému etnickému pôvodu. Francúzsky jazyk je materinským jazykom 2,02 % obyvateľov provincie. K ukrajinskému jazyku sa hlási 1,17 % obyvateľov. Ukrajinský pôvod však udáva až 10,2 % obyvateľov provincie. Menšie skupinky sa hlásia aj k talianskemu jazyku (0,48 %), poľskému jazyku (0,71 %), arabskému jazyku (0,52 %), holandskému jazyku (0,67 %), vietnamskému (0,57 %), ale aj k slovenskému jazyku (0,06 %). 
Náboženstvo.
Protestanti predstavujú 38,95 % obyvateľov provincie. Z nich najpočetnejší sú príslušníci Zjednotenej cirkvi Kanady (13,47 %), za nimi nasledujú anglikáni (5,86 %), luteráni (4,85 %), baptisti (2,50 %), mormóni (1,72 %), pentekostalisti (1,45 %), Svedkovia Jehovovi (0,64 %) a iní.
K rímskym katolíkom sa hlási 26,69 % obyvateľov provincie (hlavne írskeho, francúzskeho, talianskeho a poľského pôvodu). K ukrajinským katolíkom sa hlási 0,98 % obyvateľov.
K rôznym pravoslávnym cirkvám patrí 1,56 % obyvateľov, hlavne gréckeho, rumunského, srbského, ruského či ukrajinského pôvodu.
V poslednom čase stúpli počty vyznávačov islamu (1,67 %), budhizmu (1,14 %), sikhizmu (0,8 %) a hinduizmu (0,54 %).
Bez vyznania je 23,08 % obyvateľov Alberty.

</doc>
<doc id="20067" url="https://sk.wikipedia.org/wiki?curid=20067" title="Domenico Scarlatti">
Domenico Scarlatti

Giuseppe Domenico Scarlatti (* 26. október 1685, Neapol, Neapolské kráľovstvo – † 23. júl 1757, Madrid, Španielsko) bol taliansky barokový hudobný skladateľ. Bol synom Alessandra Scarlattiho (1660-1725), význačného autora opier. 
Väčšinu svojho života strávil v službách portugalskej a španielskej kráľovskej rodiny. Chronologicky je klasifikovaný ako barokový skladateľ, ale jeho hudba vplývala na vývoj klasického štýlu. Takmer všetky z jeho 555 sonát napísal pre čembalo, s výnimkou niekoľkých diel pre komorný súbor, alebo organ.

</doc>
<doc id="20068" url="https://sk.wikipedia.org/wiki?curid=20068" title="Ľuboš Lackovič">
Ľuboš Lackovič

Ing. Ľuboš Lackovič (* 17. september 1957, Trenčín) bol primátor Považskej Bystrice vo rokoch 19942006 a podpredsedom ĽS-HZDS pre územnú správu od 14. júna 2003 do 4. júna 2005.
Životopis.
Ľuboš Lackovič v roku 1981 absolvoval Stavebnú fakultu Slovenskej vysokej školy technickej v Bratislave. V rokoch 19931994 bol prednostom Obvodného úradu v Považskej Bystrici. V roku 1994 bol zvolený za primátora mesta Považská Bystrica. Bol predsedom Asociácie primátorov a starostov.
Ľubomír Lackovič zastával v roku 2002 post poslanca NR SR za HZDS.
Do funkcie podpredsedu ĽS-HZDS pre územnú správu bol zvolený 14. júna 2003. Snem ĽS-HZDS, konaný dňa 4. júna 2005 v Prešove, schválil zníženie počtu podpredsedov strany zo šesť na dvoch. Ľuboša Lackoviča na funkciu podpredsedu Vladimír Mečiar nenavrhol.
Po neúspechu v komunálnych voľbách v roku 2006 od mesta dostal odmeny vo výške „50 percent súčtu platov za prvý až tretí štvrťrok a vo výške 40 percent súčtu platov za posledný štvrťrok tohto roku“ (čiže okolo pol milióna korún) pričom jeho plat bol vtedy 88 tisíc korún mesačne.

</doc>
<doc id="20111" url="https://sk.wikipedia.org/wiki?curid=20111" title="Aachen">
Aachen

Aachen (po česky a nesprávne alebo zastarano po slovensky "Cáchy"; ) je pohraničné, kúpeľné samosprávne mesto v Severnom Porýní-Vestfálsku v Nemecku. Obľúbená rezidencia franského kráľa Karola Veľkého a miesto korunovácie tridsiatich nemeckých kráľov (936 – 1531). 
V meste sa nachádza Aachenská univerzita (medzin. "RWTH Aachen University"), jedna z deviatich elitných vysokých škôl Nemecka.
Mesto sa ekonomicky sústreďuje na rozvoj vedy, techniky a informačných technológií.
Poloha a geografia.
Aachen leží na juhozápadných hraniciach Nemecka, pri hraniciach s Belgickom a Holandskom a cca od Kolína nad Rýnom.
Dejiny.
Oblasť bola pôvodne osídlená Keltmi. Od 1. storočia tu Rimania založili kúpele "Aquisgranum". V tejto pomerne odľahlej vidieckej oblasti sa však nenachádzalo žiadne väčšie osídlenie ani v časoch Starovekého Ríma (od najbližšej cesty bolo v tom čase vzdialené ). Tento stav pretrval až do včasného stredoveku, kedy tu bol za vlády Pipina III. Krátkeho založený hrad, ktorý sa v roku 788 stal zimným sídlom Karola I. Veľkého.
Stredovek.
Franský učenec Einhard zaznamenal, že v 765 – 6 Pipin III. Krátky strávil Vianoce a Veľkú noc v "Aquis villa" (""). V roku 768 tu strávil prvé Vianoce čerstvo korunovaný kráľ Frankov, Karol Veľký. Aachen sa stal jeho obľúbeným sídlom, kde trávil väčšinu zím od roku 792 až do roku 814, kedy práve tu zomrel. Sídlo sa tak postupne stalo politickým centrom jeho ríše. Po smrti bol kráľ pochovaný v kostole, ktorý dal sám postaviť. Pôvodná hrobka sa nezachovala, jeho údajné pozostatky sa uchovávajú v svätyni, kam boli premiestnené po jeho vyhlásení za svätého.
V roku 936 bol v chráme postavenom Karolom Veľkým korunovaný Otto I. Nasledujúcich 500 rokov bola väčšina kráľov Svätej rímskej ríše korunovaná práve v Aachene. Posledným bol Ferdinand I v roku 1531.
Aachen bol v stredoveku regionálne významným mestom, najmä pre blízkosť Flámska a obchodu s vlnenými látkami. V roku 1166 získalo mestské práva; malo štatút slobodného kráľovského mesta, zodpovedajúceho sa iba cisárovi, no politicky bolo slabé a bez vplyvu na susedov. Jeho jediným domíniom bol susediaci Burtscheid.
Na začiatku 16. storočia mesto ďalej strácalo vplyv, navyše ho v roku 1656 zničil rozsiahly požiar.
V polovici 17. storočia sa Aachen stáva populárnym kúpeľným mestom; dôvod nebola ani tak vysoká účinnosť jeho horúcich prameňov, ako to, že sa stalo zároveň vyhľadávaným európskym centrom prostitúcie pre bohaté vrstvy, a to až do 19. storočia. Potvrdzujú to údaje v dobových turistických sprievodcoch, i najčastejší dôvod kúpelnej liečby – syfilis. Až na konci 19. storočia sa hlavnou miestnou kúpeľnou diagnózou stala reumatoidná artritída.
Aachen bol miestom významných konferencií a podpisov dôležitých zmlúv: Aachenský mier (1668) a Aachenský mier (1748).
19. storočie.
V rokoch 1794 – 1815 patril Aachen Francúzsku, v roku 1801 sa stal časťou departementu Roer Napoleonovho Prvého francúzskeho cisárstva. Po Napoleonských vojnách v roku 1815 mesto ovládlo Prusko a mesto až do konca 19. storočia stagnovalo. V roku 1880 dosahoval počet jeho obyvateľov 80 000. Mesto trpelo preľudnením a zlým hygienickým štandardom až do roku 1875, kedy sa začalo rozširovať mimo stredoveké opevnenie. V 19-tom storočí a až do 30-tich rokov 20. storočia bolo významným producentom lokomotív a železničných vozňov, železa, špendlíkov, klincov, ihiel, gombíkov, tabaku, výrobkov z vlny a hodvábu.
V roku 1817 sa tu konal tzv. Aachenský kongres. Od roku 1880 má mesto univerzitu, je sídlom katolíckeho biskupa.
20. storočie.
Aachen bol počas II. svetovej vojny ťažko poškodený. Bol dobytý americkými jednotkami v zdĺhavej bitke o Aachen, a do rúk Spojencov padol 21. októbra 1944, ako vôbec prvé nemecké mesto.
Pamätihodnosti.
Najvýznamnejšou pamiatkou mesta je Aachenský dóm. Chrám je na zozname Svetového dedičstva UNESCO, s klenotnicou, kráľovským stolcom a hrobkou Karola Veľkého a Otta III.
Ďalšími významnými historickými pamiatkami sú:
Ekonomický význam.
Mesto je dôležitou železničnou a cestnou križovatkou, administratívnym centrom ťažby uhlia. Významné zastúpenie tu má potravinársky, textilný, elektrotechnický, gumárenský, strojársky, kovospracujúci a sklársky priemysel.

</doc>
<doc id="20112" url="https://sk.wikipedia.org/wiki?curid=20112" title="Program Venera">
Program Venera

Program Venera (po rusky "Венера" – Venuša) bola séria sovietskych medziplanetárnych sond k Venuši. Po prekonaní počiatočných chýb bol program relatívne úspešný. Podobne ako iné sovietske planetárne sondy boli Venery niekedy vypúšťané v pároch s odstupom necelého týždňa.
Opis konštrukcie.
Venery-3 až 8 boli rovnakej konštrukcie. Vážili približne tonu, do vesmíru boli vynesené raketou typu Sojuz, skladali sa z obslužného modulu a guľového atmosférického puzdra. Sondy boli optimalizované pre atmosférické merania a neboli vybavené žiadnym špeciálnym zariadením pre pristátie, aj keď sa dúfalo, že by mohli stále funkčné dosiahnuť povrch (posledným dvom sa to podarilo). Obslužný modul vstupoval do atmosféry zároveň s atmosférickým puzdrom a zhorel. Puzdra vysielali dáta priamo na Zem.
Odlišný vzhľad mali Venery-9 až 14. Vážili približne 5 ton a boli vynášané silnými raketami Proton. Obsahovali prenosový a spojovací modul, ktorý mal motory schopné zabrzdiť a prejsť na obežnú dráhu okolo Venuše (Venera-9 a 10, 15 a 16) a ktorý potom slúžil ako prevádzač a zosilňovač signálu aparatúry z planéty smerom k Zemi. Puzdro určené na vstup do atmosféry bolo na vrchole celej sondy v sférickom tepelnom štíte. Sondy boli optimalizované na operácie na povrchu, ich nezvyčajnému vzhľadu dominovala komora tvaru gule, ktorá mala chrániť elektroniku pred atmosférickým tlakom a teplotou tak dlho, ako to len bolo možné. Naspodku bol otrasy absorbujúci „deformačný prstenec“ určený na pristátie. Nad protitlakovou guľou bola valcová anténa a rozsiahla štruktúra parabolického tvaru, podobajúca sa anténe, v skutočnosti však brzda na zostup cez atmosféru. Ich konštrukcia dovoľovala prácu na povrchu minimálne po dobu 30 minút. Vybavenie sa v rôznych misiách líšilo, vždy ale obsahovalo kamery, analyzátory atmosféry a prístroje pre analýzu povrchových hornín.
Pristávacie moduly Venery-9 a 10 mali každý po dvoch kamerách. Fungovala iba jedna, pretože pri oboch moduloch sa nepodarilo otvoriť kryty šošoviek na druhej kamere. Konštrukcia Venery-11 a 12 bola zmenená, ale to problém ešte zhoršilo a v týchto misiách zlyhali všetky kamery. Iba pristávacím modulom Venery-13 a 14 fungovali obidve kamery.
Venery-15 a 16 boli podobné, iba neobsahovali pristávacie ani atmosférické moduly, ktoré nahradilo radarové zariadenie mapujúce povrch.
Sondy Vega, ktoré v roku 1985 odštartovali k Venuši a Halleyovej kométe, tiež používali základný dizajn Vener vrátane pristávacích modulov, mali však tiež atmosférické balóny, ktoré prenášali dáta počas dvoch dní.
Zoznam sond.
s uvedením základného cieľa, dátumov a výsledku misie

</doc>
<doc id="20113" url="https://sk.wikipedia.org/wiki?curid=20113" title="Venera-5">
Venera-5

Venera-5 () bola sonda zo sovietskeho programu Venera na výskum Venuše.
Asi hodinu a pol po štarte, o 07:51 UTC, sa Venera 5 odpútala od štartovacej plošiny Ťaželyj Sputnik (69-001C) a smerovala k Venuši, aby získala atmosférické dáta. Sonda bola veľmi podobná Venere 4, mala však mohutnejšiu konštrukciu. Keď dosiahla atmosféru Venuše, vypustila puzdro vážiace , ktoré obsahovalo vedecké prístroje. Počas zostupu na povrch Venuše bol otvorený padák, ktorý znížil rýchlosť klesania. 16. mája 1969 počas vznášania na padáku 53 minút prenášala dáta o atmosfére Venuše. Sonda niesla aj medailón so znakom ZSSR a basreliéf s V.I. Leninom.

</doc>
<doc id="20115" url="https://sk.wikipedia.org/wiki?curid=20115" title="Venera-4">
Venera-4

Venera-4 (po rusky: Венера-4) bola sonda sovietskeho programu Venera na výskum Venuše.
Veneru-4 (67-058A) spolu s ďalšími nevyhnutnými zariadeniami vyniesla na obežnú dráhu okolo Zeme raketa typu Molnija-M. Hneď na to bola navedená pomocou plošiny Ťažolyj Sputnik (67-058B) na medziplanetárnu dráhu k Venuši, ktorej atmosféru mala preskúmať. 18. októbra 1967 vstúpila sonda do Venušinej atmosféry a uvoľnila pristávacie puzdro s dvoma teplomermi, barometrom, rádiovýškomerom, meračom hustoty atmosféry, 11 analyzátormi plynov a dvoma rádiovými vysielačmi operujúcimi v decimetrovom pásme. Hlavná časť sondy, ktorá okrem korekčného motoru a slnečných batérií obsahovala magnetometer, detektory kozmického žiarenia, indikátor kyslíka a vodíka a iónové pasce, zhorela v atmosfére, ale predtým poskytla cenné informácie o pomeroch v okolí Venuše. Pristávací modul po vstupe do atmosféry zabrzdil svoj let s preťažením asi 300 G, rozvinul systém padákov (brzdiaci z rýchlosti zhruba 300 m/s na rýchlosť 10 m/s) a po dobu 94 minút vysielal signály o uskutočnených meraniach priamo na Zem, dokiaľ sa neodmlčal vo výške 24,96 km. Približné miesto pristátia je niekde na súradniciach 19° S, 38° V.
Venera-4 bola prvá úspešná sonda, ktorá uskutočnila vnútrovesmírnu analýzu prostredia inej planéty. Uskutočnila prvú chemickú analýzu atmosféry Venuše, ktorej hlavným prvkom je oxid uhličitý s malým percentom dusíka. Zistila tiež, že atmosféra Venuše je oveľa hustejšia, ako sa pôvodne predpokladalo.

</doc>
<doc id="20116" url="https://sk.wikipedia.org/wiki?curid=20116" title="Venera-3">
Venera-3

Venera-3 (po rusky: Венера-3) bola sonda sovietskeho programu Venera na výskum Venuše.
Cieľom tejto misie bol vstup do atmosféry Venuše. Sonda obsahovala rádiokomunikačný systém, vedecké zariadenia, zdroje elektrickej energie a medaily so znakom ZSSR. Venera 3 zasiahla planétu 1. marca 1966 s odchýlkou od plánu iba 450 km. Pri záverečnom približovaní k planéte bol zaznamenaný vzostup teploty a následne sa s ňou nepodarilo nadviazať rádiové spojenie. Stala sa prvou sondou, ktorá pristála na povrchu inej planéty, aj keď sa jej o tom nepodarilo priniesť informácie.

</doc>
<doc id="20120" url="https://sk.wikipedia.org/wiki?curid=20120" title="Tetrov hoľniak">
Tetrov hoľniak

Tetrov hoľniak (iné názvy: tetrov hôľny, tetrov obyčajný, tetrov lýrochvostý, tetrov hôľniak, tetrov holniak; lat. "Lyrurus tetrix", synonymum "Tetrao tetrix") je vták z čeľade bažantovité ("Phasianidae"). Obýva lesy a lesostepy Palearktídy. 
Podľa Medzinárodnej únie na ochranu prírody a prírodných zdrojov tetrov hoľniak patrí medzi najmenej ohrozené druhy, trend celkovej populácie je klesajúci, populácia klesá kvôli odlesňovaniu vyšších polôh a vysádzaniu monokultúrnych porastov. Miestami sú pod tlakom prílišného lovu. Stavy v Európe stúpajú.
Rozšírenie.
Má veľmi široký areál rozšírenia. Je rozšírený takmer po celej Európe, lokálne vyhynutý v Chorvátsku, Maďarsku, Turecku (pravdepodobne aj v Čiernej Hore a Srbsku). Introdukovaný bol do Kanady a USA.
Jeho populácia je na zostupe z dôvodu straty prirodzeného prostredia a lovu.
Opis.
Je to plachý kurovitý vták. Hniezdi na zemi. V čase párenia, na jar, samce tokajú. Ukazujú tak svoju dominanciu a lákajú samice.
Výskyt a stav na Slovensku.
Na Slovensku bolo dokázané alebo pravdepodobné hniezdenie v 15,10 % mapovacích kvadrátoch v pohoriach na severe a severovýchode krajiny. Z nich 54% obýva nadmorské výšky od 800 - 900 do , 27% od 1300 - 1400 do Došlo k výškovému posunu výskytu o 200 - 300 m. Lokality v nadmorskej výške medzi 1700 - neosídluje natrvalo. Pri Oravskej priehrade a Liptovskej Mare dosahoval jeho výskyt najnižšie hodnoty nadmorských výšok - Od roku 2000 tieto nízko položené miesta výskytu a ďalších minimálne 61 lokalít zaniklo. Odhad počtu jedincov je 445 - 851, žijúcich výhradne už len nad hornou hranicou lesa. 
Ekosozologický status v roku 1995 "V" - zraniteľný. V roku 1998 "VU:A1cd,B2acd" - zraniteľný. V roku 2001 "VU" - zraniteľný. V roku 2014 "EN* C2a(i)" - silne ohrozený.
Ochrana.
Je zákonom chránená, spoločenská hodnota je 3220 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="20121" url="https://sk.wikipedia.org/wiki?curid=20121" title="Hlucháň hôrny">
Hlucháň hôrny

Hlucháň hôrny (iné názvy: tetrov hlucháň, hlucháň lesný, hlucháň obyčajný; lat. "Tetrao urogallus") je vták z čeľade bažantovité ("Phasianidae"). Hlucháň je obyvateľom severnej tajgy a hustých európskych lesov. Na Sibíri zasahuje až k rieke Lene. Jeho areál rozšírenia sa podobá areálu rozšírenia borovice lesnej a čučoriedky. Podľa Medzinárodnej únie na ochranu prírody a prírodných zdrojov hlucháň hôrny patrí medzi najmenej ohrozené druhy, trend celkovej populácie je klesajúci z dôvodu ničenia jeho biotopov. Dôsledkom je zmenšenie areálu rozšírenia najmä na západnom a východnom okraji následkom lokálneho vymiznutia. Hlucháň je veľmi závislý od lesného biotopu, ktorý podľa odhadov klesá rýchlosťou 9,1 % za posledné tri generácie, čo by mohlo viesť k poklesu veľkosti populácie druhu o 1 – 19 %, s najlepším odhadom zníženia o 5 – 9 %. Európska populácia v priebehu troch generácii mierne poklesla. Na základe týchto údajov sa predpokladá, že veľkosť celosvetovej populácie pomaly klesá.
Opis.
Hlucháň hôrny je najväčší z čeľade bažantovité, dospelý samec meria 83 až 95 cm a váži 3,3 až 6,5 kilogramov, farba operenia je tmavá s nevýrazne sfarbenou hlavou a svetlým zobákom. Jeho výrazný chvost má široké oblé zakončenie. Samica je asi o menšia a je sfarbená hrdzavo-hnedo.
Výskyt a stav na Slovensku.
Odhadovaný počet hniezdiacich párov je 500 - 700, zimujúcich jedincov 1 100 - 2 000. Na Slovensku bolo dokázané alebo pravdepodobné hniezdenie v 26,80 % a zimovanie v 24,90 % mapovacích kvadrátoch. Veľkosť populácie vykazuje "výrazný pokles" viac ako o 50 %. Veľkosť územia, na ktorom sa vyskytuje, vykazuje "mierny pokles" od 20 % - 50 %. Ekosozologický status v roku 1995 "V" - zraniteľný. V roku 1998 "VU:A1cd,B2acd" - zraniteľný. V roku 2001 "VU" - zraniteľný. V roku 2014 "EN A2ac; C2a(i)" - silne ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status. 
Za posledných asi 30 rokov hlucháňov u nás ubúda (údaj 1983), v období mapovania v rokoch 1980 - 1999 prežívali už len miestne malé populácie v nasledujúcich pohoriach: Belianske Tatry, Vysoké Tatry, Západné Tatry, Nízke Tatry, Malá Fatra, Veľká Fatra, Kremnické vrchy a Slovenské rudohorie. 
Spôsob života, biotop a potrava.
Po väčšine roka žije tetrov skryto a samotársky v miestach kde nie je rušený prítomnosťou človeka; potrebuje vhodný životný priestor o rozlohe až 30 kilometrov štvorcových. Obýva slnečné zmiešané a ihličnaté lesy alebo rašeliniská, kde si opatruje potravu zberom a hrabaním. Živí sa bobuľami, travinami, ihličím a mravcami. 
K jeho prirodzeným predátorom patria kuna lesná a líška obyčajná, vajcia z hniezd vyberajú straky a vrany.
Hniezdenie.
Na jar začína tokať ešte za tmy v korunách stromov a tok dokončuje na zemi. Samica znáša a zahrieva 5 (6) až 10 (12) vajec, kuriatka sa liahnu po 28 dňoch o ktoré sa sama stará. V prvom roku života v priemere prežije len asi desať percent mláďat. 
Iné.
Tetrov hlucháň a tetrov skalný sa niekedy v prírode krížia. Kríženec pripomína vzhľadom i veľkosťou viac hlucháňa. Poľovníci mu hovoria tetrovec. 
Ochrana.
Je zákonom chránený, spoločenská hodnota je 5000 € (Vyhláška MŽP č. 170/2021).
Hlucháň hôrny je druh európskeho významu, ktorý sa vyskytuje v 13 chránených vtáčich územiach.
Druh je zaradený do smernici o vtákoch (Príloha I).
Dôležitým faktorom v ochrane všetkých lesných druhov vtákov sú správne spôsoby obhospodarovania lesov, nerúbať v hniezdnej dobe a nie veľkoplošným holorubným spôsobom.
V roku 2020 Európska komisia zažalovala Slovensko za nedostatočnú ochranu hlucháňa hôrneho. Ministerstvo životného prostredia sa snaží odvrátiť prehru v tomto konaní vytvorením novej rezervácie zameranej špeciálne na hlucháne v národnom parku Nízke Tatry s názvom Prírodná rezervácia Hluchánia.

</doc>
<doc id="20122" url="https://sk.wikipedia.org/wiki?curid=20122" title="Jariabok hôrny">
Jariabok hôrny

Jariabok hôrny (iné názvy: jariabok lesný; lat. "Tetrastes bonasia") je vták z čeľade bažantovité ("Phasianidae"). Obýva palearktídu. Podľa Medzinárodnej únie na ochranu prírody a prírodných zdrojov jariabok hôrny patrí medzi najmenej ohrozené druhy, trend celkovej populácie je klesajúci, v Európe sú stavy stabilné. Populácia klesá z dôvodu ničenia biotopov, v niektorých oblastiach Číny a Mongolska vymizol z dôvodu straty lesných porastov.
Opis.
Jariabok hôrny meria 35 –  a váži 320 – 475 g.
Hlas.
Hlas tokajúcich samčekov sa skladá z vysokých pískavých tónov ako "cissi-ceri-ci, ci cui", pripomína spev králika zlatohlavého alebo kôrovníka dlhoprstého
Výskyt a stav na Slovensku.
Odhadovaný počet hniezdiacich párov v rokoch 19801999 bol 3 000 – 5 000, zimujúcich jedincov 6 500 – 13 000. Veľkosť populácie vykazovalo "mierny nárast" o 20 do 50%. Jariabok hôrny sa vyskytoval celoročne v mnohých pohoriach Slovenska od 300 – . Ako hniezdič bol zistený v 53,1 % mapovaných kvadrátoch Slovenska. Ekosozologický status v roku 1995 "R" – vzácny. V roku 1998 "LR:nt" – menej ohrozený druh ("nt" – takmer ohrozený taxón). V roku 2001 žiadny. Európsky ochranársky status nezaradený "SPEC". Stupeň ohrozenia "S" – vyhovujúci ochranársky status.
Odhadovaný počet hniezdiacich párov v rokoch 20082012 bol 2 0004 000 párov. Krátkodobý trend za posledných 12 rokov (20002012) aj z pohľadu dlhodobého trendu od roku 1980 (19802012) boli "klesajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "stabilná". V roku 2014 "LC" - menej dotknutý. 
Odhadovaný počet hniezdiacich párov v rokoch 20132018 bol 9 000 15 000 párov. Krátkodobý trend i veľkosť územia na ktorom hniezdila za posledných 12 rokov (20072018) aj z pohľadu dlhodobého trendu od roku 1980 (19802018) boli "stabilné".

</doc>
<doc id="20123" url="https://sk.wikipedia.org/wiki?curid=20123" title="Rozmnožovacia sústava">
Rozmnožovacia sústava

Rozmnožovacia sústava alebo pohlavná sústava () je súbor orgánov slúžiacich k rozmnožovaniu – plodeniu nových generácií (lek. reprodukcia).
Rozmnožovacia sústava u človeka.
Je rozdielna u ženského a u mužského pohlavia.
Tvoria ju párové pohlavné žľazy (lek. gonády), v ktorých vznikajú pohlavné bunky (biol. gaméty) a tvoria sa tu pohlavné hormóny. K rozmnožovacej sústave patria aj odvodné pohlavné cesty (u muža semenovody; u ženy vajíčkovody, maternica a pošva) a vonkajšie pohlavné orgány (vonkajší genitál). Topograficky je pohlavná sústava delená na vonkajšie a vnútorné (uložené v panve) pohlavné orgány.
Ženské pohlavné orgány.
Vnútorný genitál.
Ženské gonády – vaječníky () sú uložené pri bočnej stene malej panvy. Na pravej strane má vaječník blízky vzťah k červovitému prívesku slepého čreva. Začiatky vajíčkovodov () obopínajú vaječníky. Vajíčkovody sú dlhé približne a vyúsťujú do rohov maternice (). Sliznica maternice (lat. "endometrium") prekonáva cyklické zmeny (pozri menštruačný cyklus). Maternica má tvar hrušky, svojou užšou časťou vyúsťuje do pošvy (). Hranicu medzi vonkajšími a vnútornými pohlavnými orgánmi tvorí panenská blana ().

</doc>
<doc id="20124" url="https://sk.wikipedia.org/wiki?curid=20124" title="Prepelica poľná">
Prepelica poľná

Prepelica poľná alebo prepelica obyčajná (lat. "Coturnix coturnix") je druh vtáka z čeľade bažantovité ("Phasianidae"). Hniezdi mimo severu v celej Európe, vo veľkej časti Afriky a v západnej Ázii.
 Vyskytuje sa na väčšine územia Slovenska od nížin až nad hornú hranicu lesa (, Malá Fatra). Jej hniezdny biotop tvoria najmä obilninové a ďateľinové polia, lúky a pasienky. Je to sťahovavý druh a z časti zimuje v Afrike od rovníka na sever a z časti v okolí Stredozemného mora a v Južnej Európe. Podľa Medzinárodnej únie na ochranu prírody a prírodných zdrojov prepelica poľná patrí medzi najmenej ohrozené druhy, trend celkovej populácie je klesajúci, v Európe má kolísavý trend. Ohrozuje ju odchyt do sietí počas migrácie a zmena poľnohospodárskych postupov, najmä zvýšením množstva používaných pesticídov.
Opis.
Prepelica poľná meria 16 –  s rozpätím krídel 32 –  s váhou 52 – 125 g.
Hlas.
Prítomnosť prepelice poľnej najskôr prezradí silný hlas samčeka "poc-po-dok poc-po-dok" či "poďte-žať poďťe-žať poďte-žať" alebo "piť-palať". Svoju sériu začína drsnejším "va-va", "va-va" a opakuje 4 – 8-krát. Ozýva sa celé obdobie hniezdenia až do augusta. Tento hlas môžeme počuť cez deň i v noci. Najčastejšie ráno a hlavne večer. Hlas samičky znie ako "prübrü-prübrü" alebo "brüt-büt".
Výskyt a stav na Slovensku.
Odhadovaný počet hniezdiacich párov v rokoch 19801999 bol 2 000 – 6 000. Veľkosť populácie i územie na ktorom sa vyskytovala boli "stabilné", maximálna zmena do 20%. Ekosozologický status v roku 1995 "R" – vzácny. V roku 1998 "LR" – menej ohrozený druh : "nt" – takmer ohrozený taxón. V roku 2001 "LR" - menej ohrozený. Európsky ochranársky status "SPEC3" – druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" – zraniteľný druh.
Odhadovaný počet hniezdiacich párov v rokoch 20082012 bol 2 0006 000 párov. Krátkodobý trend za posledných 12 rokov (20002012) aj z pohľadu dlhodobého trendu od roku 1980 (19802012) boli "klesajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "stabilná". V roku 2014 LC - menej dotknutý. 
Odhadovaný počet hniezdiacich párov v rokoch 20132018 bol 2 000 5 000 párov. Krátkodobý trend za posledných 12 rokov (20082018) aj z pohľadu dlhodobého trendu od roku 1980 (19802018) boli "klesajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "stabilná".
Potrava.
Po prílete na hniezdisko prevažuje živočíšna potrava, neskôr rastlinná.
Ochrana.
Je zákonom chránená (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="20129" url="https://sk.wikipedia.org/wiki?curid=20129" title="Bažant obyčajný">
Bažant obyčajný

Bažant obyčajný (iné názvy: bažant poľovný, bažant kolchický; lat. "Phasianus colchicus") je vták z čeľade bažantovité ("Phasianidae"). Pôvodný areál rozšírenia siahal od Volgy naprieč Áziou až po Tichý oceán. Bol introdukovaný v Severnej Amerike, Japonsku, na Havajských ostrovoch a Novom Zélande.
Opis.
Bažant je asi 80 – dlhý aj so dlhým chvostom a váži priemerne 1,2 – . Rozpätie krídel bažanta je 75 – . Bažantica je menšia, ľahšia a má menšie rozpätie krídel.
Hlas.
Kohút sa ozýva dvojitým kokŕhaním a k tomu zatrepe krídlami. Sliepka vydáva tenké pískavé zvuky. Keď prudko vzlietne, krídla hlasno trepocú a ozve sa tvrdým kovovým "ek".
Výskyt a stav na Slovensku.
Odhadovaný počet hniezdiacich párov je 20 000 - 40 000, zimujúcich jedincov 30 000 - 60 000. Na Slovensku bolo dokázané alebo pravdepodobné hniezdenie v 77,80 % a zimovanie v 69,50 % mapovacích kvadrátoch. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Biotop.
Kurovitý vták bažant má v našich lesoch a na poliach výborné podmienky. Ideálnymi miestami sú lužné lesy, najmä pozdĺž väčších riek. 
Rozmnožovanie.
Do hniezda znáša bažantica 8 – 18 vajec. Niekedy znesie do jedného hniezda vajíčka viac bažantíc. Na vajíčkach sedí v apríli a v máji približne 23 – 26 dní. 4 týždne po vyliahnutí už bažantíčatá bezpečne lietajú a samy si hľadajú potravu, sú nekŕmivé. Nepriateľmi bažanta sú okrem túlavých psov a mačiek aj iné šelmy a dravce.
Potrava.
Bažant vyniká žravosťou, je zberateľom hmyzu, najviac škodlivého, ale chytá i mladé hraboše a myši, zbiera slimáky, živí sa lesnými plodmi, žerie aj obilie a občas aj hrozno. 

</doc>
<doc id="20130" url="https://sk.wikipedia.org/wiki?curid=20130" title="Jarabica poľná">
Jarabica poľná

Jarabica poľná ("Perdix perdix") je drobná, pôvodne stepná, dnes poľná kura, vták z čeľade bažantovité ("Phasianidae"). Obýva západnú a centrálnu Palearktídu. Po úspešnej introdukcii žije od začiatku 20. storočia v severnej časti USA a v Kanade. Podľa Medzinárodnej únie na ochranu prírody a prírodných zdrojov jarabica poľná patrí medzi najmenej ohrozené druhy, trend celkovej populácie je klesajúci na celom území jej prirodzeného rozšírenia, európska populácia prudko klesá rýchlosťou viac ako 25% za obdobie troch generácií (11.5 roka), ako bolo zistené v rokoch 19802013.
Opis.
Jarabica poľná meria 29 - s rozpätím krídel 45 - a váži 300 – 480 g. Obe pohlavia majú podobné sfarbenie.
Samec má jasnejšie farby ako samica a na jar má za okom viditeľné kožné záhyby. Chrbát hrdzavohnedý, na spodnej časti tela má zreteľnú čiernu škvrnu. Samica má tmavú škvrnu na brušnej časti, malú chrbtovú stranu bez hrdzavých farieb a na hlave má svetlý pás nad okom.
Jarabice lietajú nízkym letom s prudkým trepotaním krídlami, ktorý prerušujú úsekmi kĺzavého letu. Dobrým poznávacím znakom sú tehlovo červené kormidlové perá na bočných stranách chvosta a rovnako zafarbené vzory na hlave.
Hlas.
Samec sa ozýva vŕzgavým "čí-rí", "čerrek, kerrek" alebo "kirr-rek, kierr-ik", najmä večer (hlas je možné počuť v krátkom filme v galérii nižšie). Pri vyplašení vzlietnu s hlasno trepotavým zvukom krídel a ozývajú sa "pitt,pitt .. pik .. pitt .. prrr, pik ..".
Výskyt a stav na Slovensku.
Na Slovensku patrí medzi stále vtáky, počas celého roka nepreletuje ďalej než do vzdialenosti 2 km. Jarabica poľná je typická pre kultúrnu krajinu. Po roku 1988 sa stala vzácnou, jej početnosť oproti roku 1973 klesla o 96,4 %. V ďalších rokoch sa jej stavy začali zvyšovať, najmä na západnom Slovensku, okrem zmeny intenzity poľnohospodárstva a klimatických podmienok, k tomu prispievalo aj intentívne vypúšťanie do prírody. V rokoch 1993 - 1995 bolo ročne vypustených 4000 až 6000 jedincov. Na Východoslovenskej nížine je veľmi zriedkavá.
Hniezdenie bolo dokázané alebo pravdepodobné na 80,2 % mapovacích kvadrátov, zimovanie na 69,50 % mapovacích kvadrátov. Vyskytuje sa od nížiny do , pozorovania existujú aj z vyšších nadmorských výšok, napríklad 5. júna 2001 boli pozorované dva jedince v Chránenom vtáčom území Volovské vrchy na vrcholovej lúke Kojšovskej holi 
Odhadovaný počet hniezdiacich párov je 3 000 - 8 000, zimujúcich jedincov 7 000 - 17 000. Veľkosť populácie má "výrazný pokles", viac ako o 50%. Veľkosť územia, na ktorom sa vyskytuje, vykazuje "mierny pokles" od 20% - 50%. Ekosozologický status v roku 1995 "V" - zraniteľný. V roku 1998 "LR:nt", "LR" - menej ohrozený druh, "nt" - takmer ohrozený taxón. V roku 2014 "EN:A2ac" - silne ohrozený druh. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
Biotop.
Jarabica poľná žije v rozmanitých suchších kultúrnych lokalitách s medzami, remízkami a na pláňach s porastom vyšších krov. Obľubujú porasty ďatelín a lucerny.
Hniezdenie.
Koncom zimy, za mierneho počasia už vo februári, sa kŕdliky rozpadajú do párov. Tok prebieha v mesiacoch marec a apríl. Samica hniezdi na zemi vystlanej steblami, kde znesie až 22 svetložltých až hnedastých vajec. Sedí na nich len samica 23 – 25 dní, samec nesedí na znášek, zohrieva však kuriatka po vyliahnutí. O vyliahnuté jarabíčence sa starajú oba rodičia a zostávajú spolu až do jesene, kedy sa spájajú s inými. 
Potrava.
Jarabica poľná sa živí celoročne zelenou rastlinnou potravou, v lete a na jeseň rôznymi semenami, v zime a na jar najmä zelenými časťami rastlín, v letnom období aj hmyzom (rovnokrídlovce, dvojkrídlovce, blanokrídlovce, chrobáky a iné), ktorý je hlavnou zložkou potravy mláďat.
Ochrana.
Jarabica poľná je zákonom chránená, spoločenská hodnota je 663,87 € (Vyhláška MŽP č. 579/2008 Z.z.). Nie je cieľovým druhom žiadneho chráneného vtáčieho územia na Slovensku.

</doc>
<doc id="20134" url="https://sk.wikipedia.org/wiki?curid=20134" title="Holub plúžik">
Holub plúžik

Holub plúžik (iné, staršie názvy: plúžik, holub divý; lat. "Columba oenas") je druh z čeľade holubovité. Hniezdi na väčšine územia Európy, na Slovensku v starých listnatých a zmiešaných lesoch v bútľavých stromoch. Podľa Medzinárodnej únie na ochranu prírody a prírodných zdrojov holub plúžik patrí medzi najmenej ohrozené druhy, trend celkovej populácie je stúpajúci, stavy v Európe v rokoch 19802013 mierna vzrástli.
Opis.
Holub plúžik meria 32 – , rozpätie krídel 63- a dosahuje maximálnu hmotnosť 250 – 300 g. Hlavu a temeno má modrastosivé, chrbát hnedosivý, krídla na lopatkách modrastosivé, na krídlach len náznak tmavých pásov, ručné letky čiernohnedé, od šiestej má časť letky sivú. Boky krku sú lesklé zelené, hrvoľ ma vínovočervený nádych. Obe pohlavia majú rovnaké zafarbenie. Mláďatám chýbajú zelené lesklé škvrny na boku krku. Dospelé vtáky majú veľké a stredné krovky na krídlach so striebristým nádychom, mláďatá majú krídla sivé.
Hlas.
Samec sa ozýva dvojslabičným "ó-uo, ó-uo, ó-uo..." (viď externé odkazy).
Výskyt a stav na Slovensku.
Holub plúžik hniezdi rovnomerne po celom strednom a východnom Slovensku. Najvyššie položené hniezdiská boli zistené v . Vzácne hniezdi aj na nížinách. Je sťahovavý, zo zimovísk sa vracia skoro, už v druhej polovici februára. Na nížinách nepravidelne prezimuje.
Odhadovaný počet hniezdiacich párov je 3 500 – 5 500, zimujúcich jedincov 0 – 200. Veľkosť populácie i územie na ktorom sa vyskytuje vykazujú "mierny pokles" od 20 - 50%. Ekosozologický status v roku 1995 "R" - vzácny. V roku 1998 "LR:lc", "LR" - menej ohrozený druh, "lc" - najmenej ohrozený taxón. V roku 2001 "LR" - menej ohrozený. V roku 2014 LC - menej dotknutý. Európsky ochranársky status SPEC4 – druhy, ktorých globálne
populácie sú koncentrované v Európe a majú tam vhodný ochranársky status. Stupeň ohrozenia S – vyhovujúci ochranársky status.
Biotop.
Holub plúžik hniezdi v bútľavých stromoch v starých listnatých a zmiešaných lesoch. Za potravou vylieta z lesov na polia.
Hniezdenie.
Na hniezdenie potrebuje bútľavý strom, veľmi často hniezdi v dutinách po tesárovi čiernom. Dokáže prijať aj búdku. Obaja rodičia prinesú do dutiny suché steblá tráv, listy a slamky. Páreniu predchádza zobáčikovanie, hrkútanie, kŕmenie a preberanie si pierok na hlave. Po párení samec za pleskotu krídel vzlietne, urobí polkruh s nadvihnutými krídlami a vracia sa nazad. Na dvoch bielych vajciach sedáva hlavne samica a okolo obeda ju samec vystrieda. Mláďatá sa vyliahnu po 17tich dňoch. Výchova mláďat na hniezde trvá mesiac a kŕmia obaja rodičia.
Potrava.
Holub plúžik sa živí semenami rastlín a burín. Zbiera si aj obilie, hrach, šošovicu, semená konope, slnečnicové semienka. Konzumuje aj zelené časti alebo púčiky.
Ochrana.
Je zákonom chránený (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 1380 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="20135" url="https://sk.wikipedia.org/wiki?curid=20135" title="Holub hrivnák">
Holub hrivnák

Holub hrivnák (iné názvy: hrivnák obyčajný, hrivnák, zastarano aj "hrivniak", "divý holub"; lat. "Columba palumbus") je holub z čeľade holubovitých. Hniezdi v severnej Afrike, v západnej a centrálnej Palearktíde a v Oriente. Podľa Medzinárodnej únie na ochranu prírody a prírodných zdrojov holub hrivnák patrí medzi najmenej ohrozené druhy, trend celkovej populácie je stúpajúci. Dokáže obsadiť biotopy pozmenené ľudskou činnosťou, na Škandinávskom polostrove sa rozšíril smerom na sever a obsadil aj Faerské ostrovy. V rokoch 19802013 jeho stavy v Európe mierne stúpli.
Opis.
Je to najväčší európsky holub. Dosahuje dĺžku 40 – , hmotnosť 400 – 500 g.
Na hlave, šiji a na hrdle je tmavomodrý, na prsiach červenkastosivý a inde svetlomordý až sivý. Starým holubom sa na krku tvorí golier, po bokoch biele škvrny. Samec aj samica sú sfarbení rovnako. Dôležitým poznávacím znakom je biela škvrna na krídlach, dobre viditeľná najmä počas letu.
Hlas.
Upozorňuje na seba pomerne silným trepaním krídel a najtypickejší je preň zvuk „ku-ku-ku“ a „gru-úhu“ či "du-dúú, dudú du", opakované 3 – 4 razy. Samička sa ozýva slabým „grugrugruú“ opakované 2 – 4 razy.
Výskyt a stav na Slovensku.
Je to sťahovavý vták, na Slovensko prilieta v prvej polovici marca a začína hniezdiť v polovici apríla, odlieta v septembri až v októbri, najčastejšie do teplejších oblastí juhozápadného Francúzska. Obýva celé územie Slovenska od nížin až po hornú hranicu lesa, najvyššie hniezdenia boli preukázané na Vtáčniku a na Poľane.
Odhadovaný počet hniezdiacich párov je 60 000 - 120 000, zimujúcich jedincov 0 – 20. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v roku 1995 žiadny. V roku 1998 žiadny. V roku 2001 žiadny. V roku 2014 LC - menej dotknutý. Európsky ochranársky status "SPEC4" – druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" – vyhovujúci ochranársky status.
Biotop.
V starších publikáciach sa uvádza, že je plachý, divoký a že žije v prírode ďaleko od miest, kde vyhľadáva vysoké ihličnaté stromy a žije skrytým životom, no v posledných rokoch ho často stretneme aj v mestských parkoch, v blízkosti ľudských obydlí či dokonca v mestách.
Hniezdenie.
Hniezdi 1 – 2 razy do roka, len ojedinele býva aj tretie hniezdenie. Vytvára veľmi nedbalé hniezdo zo suchých konárov. Rodičia sa o potomstvo striedavo starajú a mláďatá opúšťajú hniezdo približne 30 dní po vyliahnutí. Neskôr sa zdržujú v okolí hniezda a rodičia ich ešte prikrmujú.
Potrava.
Ako potravu obľubuje v lesoch Európy najmä semená dubov, bukov a ihličnatých stromov, na poliach sa semenami obilnín. Zbiera aj kukuricu, hrach a šošovicu, živí sa aj semenami burín a podobne. Ak nie je dostatok semien, ozobáva aj zelené časti rastlín, mladé ihličie, puky listnatých stromov, rôzne bobule, plody, hálky i koreňovú zeleninu, v obciach a mestách sa naučil na chlieb a pečivo. Príležitostne prijímajú aj živočíšnu potravu hlavne červce ("Coccoidea"), húsenice a kukly, tiež ale zriedkavejšie článkonožce a dážďovky. Z dôvodu príjmu vápnika žerie kamienky, mäkkýše a lastúrniky. Na rozdiel od ostatných holubov a hrdličiek žijúcich v strednej Európe vyhľadáva potravu nielen na zemi ale aj na kríkoch a stromoch. Pri zbere potravy mimo svojho teritória sa spája do malých skupín. Vo viacerých oblastiach ho poľnohospodári považujú za škodcu.

</doc>
<doc id="20136" url="https://sk.wikipedia.org/wiki?curid=20136" title="Hrdlička poľná">
Hrdlička poľná

Hrdlička poľná alebo hrdlička divá (lat. "Streptopelia turtur") je holub z čeľade holubovitých. Hniezdi na veľkej časti Európy, v Severnej Afrike, na Kanárskych ostrovoch, v Malej Ázii, Sýrii, Palestíne, Iraku, Iráne a v Afganistane.. Hniezdi na celom území Slovenska v poľnohospodárskej krajine, na okrajoch lesov do . Podľa Medzinárodnej únie na ochranu prírody a prírodných zdrojov hrdlička poľná patrí medzi ohrozené druhy, trend celkovej populácie je klesajúci z dôvodu ničenia jej biotopov a neudržateľného spôsobu využívania krajiny. Stavy v Európe za obdobie troch generácií (15.9 roka) klesali odhadovanou rýchlosťou 3049%. Trend bol v Európe od roku 1980 mierne klesajúci. V Strednej Ázii bol zistený za obdobie dvoch až štyroch dekád mierny až silný pokles. V Uzbekistane za posledných 30 rokov počty takisto poklesli. Pôvodná veľká populácia v európskej časti Ruska dramaticky poklesla o &gt; 80% od roku 2000 a v porovnaní so stavom od roku 1980 až o &gt; 90%. Pokles je zaznamenaný aj vo východnej a južnej časti Kazachstanu, napríklad v pohorí Manrak (južne od jazera Zajsan) bola hrdlička poľná v minulosti bežným druhom a dnes je vzácna či dokonca úplne vymizla.
Opis.
Hrdlička poľná meria 26 –  s rozpätím krídel 47 – , váži 130 – 166 g.
Hlas a komunikácia.
Ozýva sa hlbokým vrčivým ale mäkkým vrkaním "turr-turr", často na to používa jedno stabilné miesto. Hlasový prejav dopĺňa demonštračným letom, kedy vzlietne do výšky so silným tleskotom krídel, robí pritom oblúk a vo výške roztiahne krídla i chvost a klesá nazad na svoje miesto.
Výskyt a stav na Slovensku.
Odhadovaný počet hniezdiacich párov je 15 000 - 30 000. Na Slovensku bolo dokázané alebo pravdepodobné hniezdenie v 93,90 % mapovacích kvadrátoch. Ojedinele bola zaznamená v zime. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh.
Potrava.
Živí sa semenami kultúrnych rastlín (obilie, ryža, kukurica, slnečnica, hrach a proso) a divožijúcich rastlín (Chenopodium, Euphorbia, Vicia, Galeopsis, Setaria italica, Centaurea cyanus a iné).

</doc>
<doc id="20138" url="https://sk.wikipedia.org/wiki?curid=20138" title="Lyska čierna">
Lyska čierna

Lyska čierna ("Fulica atra") je chriašteľ z čeľade chriašteľovitých. Obýva celú palearktídu. Podľa Medzinárodnej únie na ochranu prírody a prírodných zdrojov lyska čierna patrí medzi najmenej ohrozené druhy, trend celkovej populácie je stúpajúci, v Európe populácia klesá s predpokladanou rýchlosťou poklesu o 30% za 21 rokov (dĺžka troch generácií).
Výskyt a stav na Slovensku.
Je čiastočne sťahovavá. Na jazerách, ktoré nezamŕzajú, časť našich lysiek aj prezimuje. Na Slovensku bolo dokázané alebo pravdepodobné hniezdenie v 50,8 %, zimovanie na 30,5 % mapovacích kvadrátoch.
Odhadovaný počet hniezdiacich párov je 4 000 - 8 000, zimujúcich jedincov 3 500 - 7 000. Veľkosť populácie je "stabilná", maximálna zmena do 20%. Veľkosť územia, na ktorom sa vyskytuje, vykazuje "mierny nárast" o 20 do 50%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Spôsob života.
Lyska čierna je v porovnaní s ostatnými chriašteľmi pomerne agresívny vták. V konfliktoch s rivalmi imponuje bielou platničkou na čele, výrazne kontrastujúcu s čiernym operením. Vo vzájomných súbojoch sa lysky bijú krídlami alebo sa kopú. Lyska trávi väčšinu života na otvorenej hladine a na plávanie je vybavená kožnými lemami okolo prstov. Vie sa aj dobre potápať, pričom pred ponorom zmenšuje výtlak tela tak, že si perie primkne k telu.
Hniezdenie.
Hniezdi na stojatých vodách. 
Potrava.
Potravu tvoria pobrežné a vodné rastliny, hmyz, slimáky a červy.
Ochrana.
Je zákonom chránená, spoločenská hodnota je 460 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="20139" url="https://sk.wikipedia.org/wiki?curid=20139" title="Sliepočka vodná">
Sliepočka vodná

Sliepočka vodná (iné názvy: sliepka vodná, sliepočka zelenonohá; "Gallinula chloropus") je vták z čeľade chriašteľovité ("Rallidae"). Podľa Medzinárodnej únie na ochranu prírody a prírodných zdrojov sliepočka vodná patrí medzi najmenej ohrozené druhy, celková populácia i stavy v Európe sú stabilné.
Výskyt.
Obýva celú planétu okrem austrálskej oblasti.
Výskyt na Slovensku.
Na Slovensku hniezdi od nížin až po kotliny do Hniezdenie bolo dokázané alebo pravdepodobné na 57,60 % mapovacích kvadrátov. Zimovanie bolo zistené len na 13,50 % mapovacích kvadrátov. Odhadovaný počet hniezdiacich párov je 1 000 - 2 500, zimujúcich jedincov 10 - 300. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý.
Ochrana.
Je zákonom chránená, spoločenská hodnota je 500 € (Vyhláška MŽP č. 170/2021).

</doc>
<doc id="20140" url="https://sk.wikipedia.org/wiki?curid=20140" title="Chriašteľ vodný">
Chriašteľ vodný

Chriašteľ vodný ("Rallus aquaticus") je chriašteľ z čeľade chriašteľovitých. Obýva najmä západnú a strednú palearktídu, severnú Afriku a Áziu severne od pohoria Himaláje. Podľa Medzinárodnej únie na ochranu prírody a prírodných zdrojov chriašteľ vodný patrí medzi najmenej ohrozené druhy, trend celkovej populácie je klesajúci, v Európe je trend neznámy.
Výskyt a stav na Slovensku.
Odhadovaný počet hniezdiacich párov je 300 - 600, zimujúcich jedincov 10 - 40. Na Slovensku bolo dokázané alebo pravdepodobné hniezdenie v 23,30 % a zimovanie v 7,50 % mapovacích kvadrátoch. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v roku 1995 "R" - vzácny. V roku 1998 "NE" - nehodnotený druh podľa uvedených kritérií z viacerých dôvodov. V roku 2001 "NE" - nehodnotený. V roku 2014 "LC" - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status. 

</doc>
<doc id="20141" url="https://sk.wikipedia.org/wiki?curid=20141" title="Chriašteľ poľný">
Chriašteľ poľný



</doc>
<doc id="20142" url="https://sk.wikipedia.org/wiki?curid=20142" title="Chriašť bodkovaný">
Chriašť bodkovaný

Chriašť bodkovaný (iné názvy: chriašteľ bodkavý, chriašť bodkavý, lat. "Porzana porzana") je druh z čeľade chriašteľovité. Obýva plytké močiare západnej a centrálnej palearktickej oblasti. V rokoch 1970 - 1990 poklesli jeho stavy v Európe o 25 %. Na Slovensku hniezdi od nížin do , dokázané hniezdenie bolo v 5,10 % mapovacích kvadrátov. Podľa Medzinárodnej únie na ochranu prírody a prírodných zdrojov chriašť bodkovaný patrí medzi najmenej ohrozené druhy, celková populácia je stabilná.
Výskyt a stav na Slovensku.
Odhadovaný počet hniezdiacich párov je 70 - 150. Veľkosť populácie má "mierny pokles" od 20 - 50%. Veľkosť územia na ktorom sa vyskytuje je "stabilná", maximálna zmena do 20%. Ekosozologický status v roku 1995 "V" - zraniteľný. V roku 1998 "LR:lc", "LR" - menej ohrozený druh, "lc" - najmenej ohrozený taxón. V roku 2001 "LR" - menej ohrozený. V roku 2014 "NT* D1 - takmer ohrozený". Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status. 

</doc>
<doc id="20143" url="https://sk.wikipedia.org/wiki?curid=20143" title="Žeriav popolavý">
Žeriav popolavý

Žeriav popolavý alebo staršie žeriav obyčajný ("Grus grus") je druh vtáka z čeľade žeriavovité. Hniezdi v celej palearktíde, žije hlavne v severovýchodnej Európe a na Sibíri. Každoročne migruje najmä cez východné, menej stredné Slovensko, v roku 2009 bolo doložené prvé hniezdenie na Slovensku, hniezdi v severnejších susediacich krajinách, ako Česko (znovu od roku 1989), Poľsko a Ukrajina. Podľa Medzinárodnej únie na ochranu prírody a prírodných zdrojov žeriav popolavý patrí medzi najmenej ohrozené druhy, trend celkovej aj Európskej populácie je stúpajúci.
Vzhľad.
Je to do siva sfarbený vták o niečo väčší ako bocian biely s dlhými nohami, dlhým krkom a pomerne silným, klinovitým zobákom. Od podradu dropy sa odlišuje voľne visiacim perím na chvoste. Celkové zafarbenie oboch pohlaví je sivé (mladých vtákov hnedosivé), s čiernym čelom, bradou, záhlavím, hrdlom, krajmi a koncami krídel a chvostom. Líca, boky hrdla a väzy sú biele, temenná škvrna je červená. Žeriavy lietajú v klinovitých formáciách a ozývajú sa nezameniteľnými trúbivými zvukmi.
Výskyt a stav na Slovensku.
Žeriavy sú sťahovavé vtáky, zimujú v Stredomorí a v Malej Ázii, kam odlietajú v priebehu júla a augusta, návrat na hniezdisko je počas marca a apríla. 
Ekosozologický status v roku 1995 "Im" - nezaradený migrant, resp. nehniezdič. V roku 1998 žiadny. V roku 2001 žiadny. V roku 2014 NA - (regionálne) nepríslušný. Žeriav popolavý je jeden z 15. nehodnotených druhov, z niektorého z nasledujúcich dôvodov: o ktorých pravidelnom hniezdení u nás existujú údaje z menej ako 10 posledných rokov, sú v štádiu rozširovania areálu, hniezdia alebo hniezdili u nás len sporadicky alebo ojedinele.
Biotop.
Obývajú rybníky s rozsiahlym rákosím, prípadne močiarovitým územím, v ktorých si z rastlinného materiálu stavajú kopovité hniezda, ale aj vlhké a riedke lesy.
Hniezdenie.
Pri dvorení predvádzajú žeriavy charakteristický tanec, pri ktorom sa klaňajú a vyskakujú do výšky. V apríli až máji znášajú zvyčajne dve vajcia, na ktorých obidvaja striedavo sedia asi jeden mesiac. Mláďatá sú nekrmivé a rodičia ich vodia ďalších 8 – 10 týždňov. Aj potom sa rodina zdržuje pohromade.
Potrava.
Žeriavy sa živia hmyzom, rastlinami, zrnom a hľúzami alebo korienkami. Pri ťahu sa žeriavy často zdržujú na poliach.
Ochrana.
Je zákonom chránený, spoločenská hodnota je 3220 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="20145" url="https://sk.wikipedia.org/wiki?curid=20145" title="Drop veľký">
Drop veľký

Drop veľký (iné názvy pozri nižšie; lat. "Otis tarda") je druh vtáka z rodu "Otis" z čeľade dropovité ("Otididae").
Drop veľký je jediný recentný druh rodu "Otis". Jeho najbližšími príbuznými sú dropy rodu "Chlamydotis": drop orientálny a drop hrivnatý.
Názvy.
Slovenské názvy tohto druhu sú: (od 2. polovice 19. storočia dodnes) drop veľký alebo (od roku 1989 dodnes) drop fúzatý. Starší alebo netaxonomický názov je aj: drop. Staršie názvy sú: "túzok veľký", "túzok", "tusok", "túz", tús (toto je aj ľudový názov), "tus", "tuš", "droff", "drof(f)a", "drost", "divý moriak", "hus čapatá", "bohdán".
Niektoré uvedené staršie názvy, najmä názvy začínajúce na tuz..., niekedy označovali (prinajmenšom) aj dropa malého ("Tetrax tetrax", staršie: "Otis tetrax").
Opis tela.
Vyznačuje sa výrazným pohlavným dimorfizmom. Samec je väčší než moriak , s výrazným šedým krkom a fúzami po stranách veľkej hlavy, samica je o dosť menšia. Samce merajú 90, samice 75. Hmotnosť samcov je , najťažšie zistené jedince v minulosti mali okolo 
, dnes . Samice vážia ().
Poddruhy.
Drop veľký je vo svojom areáli veľmi málo premenlivý, vytvára 2 poddruhy. Oblasť od západnej Európy po Strednú Áziu obýva drop veľký európsky (staršie: drop veľký eurázijský, drop veľký eurosibírsky; lat. "Otis tarda tarda"), ďalej na východ žije drop veľký východosibírsky (lat. "Otis tarda dybowskii").
Výskyt.
Je to jeden z najťažších lietajúcich vtákov na svete a najväčší vták v Európe. Žije v suchších, stepných oblastiach od Španielska po Čínu, nevyskytuje sa južne od Stredozemného mora ani severne od Dánska. Jeho areál je rozdrobený na malé plochy vzdialené ďaleko od seba, pretože je veľmi citlivý na intenzívne poľnohospodárstvo.
Stavy vo svete.
Podľa Medzinárodnej únie na ochranu prírody a prírodných zdrojov drop veľký patrí medzi zraniteľné druhy, trend celkovej populácie je klesajúci. V minulosti došlo u dropa veľkého k prudkému poklesu populácie kvôli strate biotopov a intenzifikácii v poľnohospodárstve a tiež nadmerným lovom a úhynom na elektrických vedeniach. Nie je dostatok poznatkov o trendoch z krajín dôležitých z hľadiska rozšírenia dropa, akými sú Rusko, Mongolsko a Čína. Negatívny trend pokračuje v Maroku, strednej a východnej Európe. V iných krajinách sú jeho stavy od roku 1990 stabilné alebo aj stúpajúce (Maďarsko, Rakúsko, Nemecko a štáty Pyrenejského polostrova). Kvôli hrozbám pokračujúceho rozširovania sa intenzívneho poľnohospodárstva a klimatickým zmenám je u dropa veľkého z opatrnosti preventívne stanovený trend - pomerne rýchly pokles stavov za obdobie nasledujúcich 30 rokov (3 generácie). Už dnes je zaznamenaný začiatok tohoto trendu napríklad na Pyrenejskom polostrove kvôli nízkej reprodukcii.
Výskyt a stavy na Slovensku.
Odhadovaný počet hniezdiacich párov v rokoch 19801999 bol 4 - 30, zimujúcich jedincov 20 - 100. Veľkosť populácie mala "výrazný pokles", viac ako o 50%. Veľkosť územia, na ktorom sa vyskytoval, vykazovala "mierny pokles" od 20% - 50%. Ekosozologický status v roku 1995 "E" - ohrozený druh. V roku 1998 "CR:A1,B2acd, D" - kriticky ohrozený. V roku 2001 "CR" - kriticky ohrozený. Európsky ochranársky status "SPEC1" - druhy vyskytujúce sa v Európe, vyžadujúce celosvetovú ochranu ako globálne ohrozené. Stupeň ohrozenia "D" - ustupujúci druh.
Odhadovaný počet hniezdiacich párov v rokoch 20082012 bol 05 párov, zimujúcich jedincov 100350. Krátkodobý trend za posledných 12 rokov (20002012) aj z pohľadu dlhodobého trendu od roku 1980 (19802012) boli "klesajúce". Veľkosť územia na ktorom hniezdil za posledných 12 rokov ako aj z pohľadu dlhodobého trendu bola "klesajúca". V roku 2014 "EN* C2a(ii)" - silne ohrozený. Dôvodom preradenia do nižšej kategórie môže byť niektorý z nasledujúcich dôvodov: zvýšenie počtu rozmnožujúcich sa jedincov, rastúci trend populácie, zväčšovanie areálu alebo aj možnosti pozitívneho ovplyvnenia populácií z okolitých krajín. 
Odhadovaný počet hniezdiacich párov v rokoch 20132018 bol 05 párov, zimujúcich jedincov 100350. Krátkodobý trend za posledných 12 rokov (20082018) bol "fluktujúci". Dlhodobý trend od roku 1980 (19802018) bol "klesajúci". Veľkosť územia na ktorom hniezdil za posledných 12 rokov bola "stabilná". Veľkosť územia na ktorom hniezdil z pohľadu dlhodobého trendu bola "klesajúca". 
Spôsob života.
Drop veľký žije v malých kŕdľoch, samce sa združujú k sebe, nemajú teritóriá, ale panuje medzi nimi určitá hierarchia.
Hniezdenie.
V priebehu toku nevydávajú hlasové prejavy. Hniezdia raz za rok v apríli až auguste. Ako hniezdo používa plytké jamky v zemi. Na vajciach, ktoré sú väčšinou 2 – 3, sedí iba samica, doba inkubácie je 23 – 24, niekedy až 30 dní. Mláďatá začínajú lietať 6 – 7 týždňov po vyliahnutí. Pohlavne dospelí sú po 4 (samice) alebo 5 (samce) rokoch života.
Potrava.
Živí sa rastlinnou potravou a hmyzom, občas požiera i drobné stavovce, napr. malé hlodavce, jašterice alebo vtáčie mláďatá.

</doc>
<doc id="20146" url="https://sk.wikipedia.org/wiki?curid=20146" title="Hurgada">
Hurgada

Hurgada (iné názvy pozri nižšie) je egyptské turistické centrum na pobreží Červeného mora.
Je roztiahnuté zhruba pozdĺž pobrežia a nezasahuje príliš dovnútra obklopujúcej púšte. Prázdninové dediny a hotely poskytujú vodné športové zariadenia pre plachetnice a potápačov.
Názov.
Slovenské názvy sú: 
Súčasný úradný arabský názov je الغردقة, t. j.:
Ako vidno, súčasný arabský názov (Gardaka) je odlišný od mimoarabského názvu (Hurgada). Podľa viacerých autorov však pôvodný arabský názov znel Hurgada (presnejšie: هرغادة - v odbornom prepise: hurġāda, v bežnom slovenskom prepise: Hurgáda alebo Hurgháda), čiže bol zhodný s dnešným mimoarabským názvom. Vznikol vraj podľa púštnej oblasti nazývanej ديشة هرغادة (v bežnom slovenskom prepise: Díša Hurg(h)áda).
Dejiny.
Dedina, z ktorej sa neskôr vyvinulo dnešné mesto Hurgada, bola prvýkrát osídlená v roku 1905 . Pôvodne bola Hurgada rybárskou dedinou. Ropa bola objavená v oblasti v roku 1913 a v roku 1921 začali britské ropné spoločnosti s jej ťažbou a exportom . Počas vlády kráľa Farúka bolo v meste postavené rekreačné stredisko, ale po znárodnení egyptského priemyslu prezidentom Násirom bolo presunuté do egyptských ozbrojených síl. Počas Opotrebovacej vojny medzi Izraelom a Egyptom (1967–1970) bol ostrov v Červenom mori na východ od mesta opevnený egyptskými jednotkami a používaný ako stanovište radara . 22. januára 1970 bol ostrov dejiskom operácie Rhodos, helikoptérového útoku izraelských jednotiek, ktoré ho obsadili na 36 hodín. Počas októbrovej vojny v roku 1973 bol prístav v Hurgade cieľom štyroch izraelských operácií.
V septembri 1994 zabili strelci, ktorí Hurgadou prechádzali, dvoch Egypťanov a nemeckého turistu; ďalší Nemec bol pri útoku zranený a na následky zranení zomrel po návrate do Nemecka. V roku 2016 pri teroristickom útoku v Hurgade, inšpirovanom džihádistickou skupinou Islamský štát, boli zranení traja turisti. Pri ďalšom teroristickom útoku v Hurgade v roku 2017 istý muž vyhlásil, že chce zabíjať iba Neegypťanov, a dobodal sedem turistiek. Pri útoku, ktorý sa odohral v dvoch samostatných rezortných hoteloch, zahynuli dve Nemky a jedna Češka.
Časti.
Pozostáva z dvoch hlavných častí:
Ďalšie časti (výber):
Zdroj.
 - týka sa len kapitoly Dejiny

</doc>
<doc id="20147" url="https://sk.wikipedia.org/wiki?curid=20147" title="Kulík riečny">
Kulík riečny

Kulík riečny (lat. "Charadrius dubius") je druh z čeľade kulíkovité. Žije v palearktickej, orientálnej a v austrálskej oblasti, kde obýva brehy riek a štrkové ostrovy. Na Slovensku bolo dokázané alebo predpokladané hniezdenie v 57,80 % mapovacích kvadrátov. Podľa Medzinárodnej únie na ochranu prírody a prírodných zdrojov kulík riečny patrí medzi najmenej ohrozené druhy, stavy celkovej populácie sú stabilné, v Európe je predpokladaný pokles o 25% za obdobie troch generácií (15 rokov).
Výskyt a stav na Slovensku.
Odhadovaný počet hniezdiacich párov je 2 000 - 3 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v roku 1995 žiadny. V roku 1998 "LR:lc", "LR" - menej ohrozený druh, "lc" - najmenej ohrozený taxón. V roku 2001 "LR" - menej ohrozený. V roku 2014 "LC" - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Ochrana.
Je zákonom chránený, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="20148" url="https://sk.wikipedia.org/wiki?curid=20148" title="Cíbik chochlatý">
Cíbik chochlatý

Cíbik chochlatý alebo cíbik obyčajný (lat. "Vanellus vanellus") je druh z čeľade kulíkovité. Obýva nížiny s nevysokou vegetáciou palearktídy. Podľa Medzinárodnej únie na ochranu prírody a prírodných zdrojov cíbik chochlatý patrí medzi takmer ohrozené druhy, trend celkovej populácie je klesajúci, populácia v Európe podľa výsledkov projektu "Pan-European Common Bird Monitoring Scheme", prebiehajúci v 21 krajinách, mierne klesá od roku 1980. Toto potvrdzujú aj najnovšie poznatky, na základe ktorých je predpokladaný pokles o 3049% v priebehu trochu generácií (27 rokov). Podľa výsledkov zimného sčítania došlo k silnému poklesu stavov v Európe a západnej Ázii v rokoch 19882012. Z ostatnej časti jeho areálu rozšírenia nie sú k dispozícii žiadne aktuálne dáta.
Výskyt a stav na Slovensku.
Cíbik chochlatý bol v čase mapovania v rokoch 1980 - 1999 najrozšírenejší bahniak. Odhadovaný počet hniezdiacich párov je 2 500 - 5 000, zimujúcich jedincov 0 - 1 000. Veľkosť populácie i územie na ktorom sa vyskytuje vykazujú "mierny pokles" od 20 - 50%. Ekosozologický status v roku 1995 žiadny. V roku 1998 "LR:lc", "LR" - menej ohrozený druh, "lc" - najmenej ohrozený taxón. V roku 2001 "LR" - menej ohrozený. V roku 2014 "VU C1" - zraniteľný. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.

</doc>
<doc id="20149" url="https://sk.wikipedia.org/wiki?curid=20149" title="Čermany">
Čermany

Čermany sú malá obec na Slovensku pri Topoľčanoch. 
Počet obyvateľov od roku 1921 trvalo klesá (1921 - 680; 1970 - 601; 1980 - 521; 2001 - 394)
Prvýkrát sa spomína roku 1257. V obci je rímskokatolícky klasicistický, pôvodne renesančný, kostol Narodenia Panny Márie z roku 1796.
30. apríla 2005 v obci umiestnili pamätný kríž a pamätnú tabuľu pripomínajúcu bývalých nemeckých obyvateľov obce, ktorí teraz bývajú v Nemecku, Rakúsku, na Slovensku a v zámorí.

</doc>
<doc id="20150" url="https://sk.wikipedia.org/wiki?curid=20150" title="Bojovník bahenný">
Bojovník bahenný

Bojovník bahenný alebo pobrežník bojovný ("Calidris pugnax" alebo "Philomachus pugnax") je druh vtáka z čeľade slukovité ("Scolopacidae"). Zaraďuje sa buď do rodu pobrežník ("Calidris") alebo do samostatného rodu bojovník ("Philomachus"). Obýva palearktídu. Podľa Medzinárodnej únie na ochranu prírody a prírodných zdrojov bojovník bahenný patrí medzi najmenej ohrozené druhy, trend celkovej populácie je klesajúci, stavy v Európe poklesli za obdobie troch generácií (15.9 rokov) o 25%. V Ázii nie je zaznamenané znižovanie stavov. Počty zimujúcich v Afrike stúpajú. 
Rod bojovník.
Rod bojovník ("Philomachus") - ak sa vôbec uznáva jeho platnosť - v zásade zahŕňa len druh bojovník bahenný, ale podľa jednej štúdie z roku 2004 by sa doňho dali zaradiť aj druhy brehárik ploskozobý ("Calidris falcinellus") a pobrežník ostrochvostý ("Calidris acuminata"). 
Opis.
Dĺžka je 20-32 cm. Hmotnosť 100 - 175 g. V lete hniezdi v jamkách v severnej Euroázii (sladkovodné mokrade a vlhké lúky), v zime žije v Afrike a častiach juhozápadnej Ázie (bahnité biotopy). Samec je v zime veľmi nenápadne sfarbený (sivo-biely), v lete je naopak pestrofarebný, pričom každý samec má jedinečnú kombináciu operenia. 
Výskyt a stav na Slovensku.
Bojovník bahenný cez celé Slovensko migruje, bol zistený v 24,50 % mapovacích kvadrátoch, najmä však cez Východoslovenskú nížinu. Ekosozologický status v roku 1995 "Im" - nezaradený migrant, resp. nehniezdič. V rokoch 1998,2001 a 2014 žiadny. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status.
Ochrana.
Je zákonom chránený, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Bojovník bahenný je druh európskeho významu.
Druh je zaradený do Bonnského dohovoru (Príloha II)
 a smernici o vtákoch (Príloha I, II).

</doc>
<doc id="20151" url="https://sk.wikipedia.org/wiki?curid=20151" title="Kalužiak červenonohý">
Kalužiak červenonohý

Kalužiak červenonohý alebo kalužiak obyčajný (lat. "Tringa totanus") druh vtáka z čeľade slukovité ("Scolopacidae"). Je rozšírený v miernom pásme palearktídy. Na Slovensku hniezdi v 6,80 % mapovacích kvadrátov v povodiach riek na nížinách. Podľa Medzinárodnej únie na ochranu prírody a prírodných zdrojov kalužiak červenonohý patrí medzi najmenej ohrozené druhy, trend celkovej populácie je neznámy, u Európskej populácii bol podľa prieskumov v rokoch 19802013 zaznamený mierny pokles.
Výskyt a stav na Slovensku.
Odhadovaný počet hniezdiacich párov je 35 – 70. Veľkosť populácie i územie na ktorom sa vyskytuje vykazujú "mierny pokles" od 20 – 50%. Ekosozologický status v roku 1995 "V" – zraniteľný. V roku 1998 "VU:B2acd", "VU" – zraniteľný. V roku 2001 "VU" - zraniteľný. V roku 2014 "EN* C2a(i)" - silne ohrozený. Európsky ochranársky status "SPEC2" – druhy, ktorých globálne populácie sú koncentrované v Európe, ale majú tam nevhodný ochranársky status. Stupeň ohrozenia "D" – ustupujúci druh.

</doc>
<doc id="20152" url="https://sk.wikipedia.org/wiki?curid=20152" title="Ontário">
Ontário

Ontário (po angl. a fr. "Ontario") je jedna z desiatich kanadských provincií. Je najľudnatejšia a rozlohou druhá najväčšia provincia. Centrom a hlavným mestom provincie je Toronto.
Demografia.
Etnické zloženie.
Provicia Ontário je prevažne anglofónna, ale aj napriek tomu má obyvateľstvo veľmi pestrého etnického pôvodu. Najviac obyvateľov sa hlási k anglickému pôvodu (24,7 %). Pomerne veľa obyvateľov sa hlási k škótskemu pôvodu (17,5 %) a k írskemu pôvodu (16,5 %). K francúzskemu pôvodu sa hlási 11,2 % obyvateľov provincie. Časť z nich tvoria frankofónni obyvatelia vo východnej časti Ontária, hlavne v hlavnom meste Kanady Ottawa. Je ich asi 5 %. Ostatní sú potomkovia neskorších prisťahovalcov v iných častiach provincie. Asi 9,5 % obyvateľov sa hlási k nemeckému pôvodu. V provincii žije aj veľa obyvateľov talianskeho pôvodu (7,2 %), holandského pôvodu (4,1 %), poľského pôvodu (3,9 %)a ukrajinského pôvodu (2,8 %). Menšie skupiny sa hlásia k potugalskému (2,4 %), ruskému (1,4 %), španielskemu (1,2 %), maďarskému (1,3 %), gréckemu (1,1 %) a inému európskemu pôvodu. 
Je tu aj veľa prisťahovalcov z Ázie. Najviac z nich má čínsky pôvod (5,4 %) a indický pôvod (4,8 %). Filipínsky pôvod udáva 1,8 % obyvateľov provincie a pakistanský pôvod 0,8 % obyvateľov. K obyvateľom iránskeho pôvodu sa hlási 0,6 % obyvateľov.
K indiánskemu pôvodu sa hlási 2,6 % obyvateľov.
Náboženské zloženie.
Náboženské zloženie je veľmi pestré. Protestanti predstavujú 34,9 % obyvateľov, ale sú veľmi roztrieštení do mnohých denominácií. Najviac protestantov sa hlási k Zjednotenej cirkvi Kanady (12 %) a k anglikánom (9 %). Ostatní sa hlásia k presbyteriánom, baptistom, lutheránom, pentekostalistom, metodistom, Svedkom Jehovovým a k iným skupinám. K protestantom sa hlásia najmä obyvatelia anglického, škótskeho, nemeckého a škandinávskeho pôvodu.
K rímskokatolíckej cirkvi sa hlási 34,7 % obyvateľov Ontária. Ide najmä o frankofónne obyvateľstvo na východe provincie, ale aj potomkov prisťahovalcov írskeho, talianskeho, slovenského, poľského, portugalského, španielskeho a filipínskeho pôvodu. Časť sa hlási aj k ukrajinským katolíkom. 
K rôznym pravoslávnym cirkvám sa hlási 2,3 % obyvateľov Ontária. Ide o potomkov prisťahovalcov gréckeho, ruského, ukrajinského a rumunského pôvodu.
Z nekresťanských náboženstiev je tu najviac prívržencov islamu. Tvoria 3,1 % obyvateľov provincie. Islam vyznávajú prisťahovalci z Pakistanu, Iránu a z arabských krajín. K hinduistom sa hlási 1,9 % obyvateľov indického pôvodu. K budhistom (1,1 %) sa hlási časť prisťahovalcov čínskeho pôvodu a prisťahovalci z Vietnamu, Thajska, Japonska. Sikhov je 0,9 %. Je tu aj pomerne veľká komunita židov (1,7 %).

</doc>
<doc id="20153" url="https://sk.wikipedia.org/wiki?curid=20153" title="Kalužiačik malý">
Kalužiačik malý

Kalužiačik malý (iné názvy: kalužiak malý, kalužiak riečny; lat. "Actitis hypoleucos", syn. "Tringa hypoleucos") je druh vtáka z čeľade slukovité ("Scolopacidae"). Obýva palearktídu. Na Slovensku žije na štrkových brehoch a ostrovoch riek a potokov od nížin po . Hniezdenie bolo dokázané v 27,70 % mapovacích kvadrátov. Podľa Medzinárodnej únie na ochranu prírody a prírodných zdrojov kalužiačik malý patrí medzi najmenej ohrozené druhy, trend celkovej populácie je klesajúci, európska populácia vykazovala v rokoch 19802013 kolísavý trend.
Výskyt a stav na Slovensku.
Odhadovaný počet hniezdiacich párov je 700 - 1 300. Veľkosť populácie i územie na ktorom sa vyskytuje vykazujú "mierny nárast" o 20 do 50%. Ekosozologický status v roku 1995 žiadny. V roku 1998 "LR:lc", "LR" - menej ohrozený druh. V roku 2001 "LR" - menej ohrozený. V roku 2014 LC - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Ochrana.
Je zákonom chránený, spoločenská hodnota je 2000 € (Vyhláška MŽP č. 170/2021).

</doc>
<doc id="20157" url="https://sk.wikipedia.org/wiki?curid=20157" title="Brehár čiernochvostý">
Brehár čiernochvostý

Brehár čiernochvostý alebo staršie brehár obyčajný ("Limosa limosa") je druh vtáka z čeľade slukovité ("Scolopacidae"). Hniezdi v celej palearktíde, na Slovensku od roku 2007 nehniezdi, v minulosti patril medzi vzácne hniezdiče, obýval vlhké lúky a polia pri plytkých vodných plochách i dná vypustených rybníkov. Hniezdenie bolo dokázané alebo pravdepodobné v 2,10 % mapovacích kvadrátov. Podľa Medzinárodnej únie na ochranu prírody a prírodných zdrojov brehár čiernochvostý patrí medzi takmer ohrozené druhy, trend celkovej populácie je klesajúci, globálna populácia pravdepodobne poklesla o 20% 29% za obdobie troch generácií.
Výskyt a stav na Slovensku.
Počas migrácie bol brehár čiernochvostý zistený pri väčších vodných plochách na celom území Slovenska v 12,40 % mapovacích kvadrátov. Najväčšie počty boli zaznamenané na rybníkoch medzi Senným a Iňačovcami, 2. apríla 1995 až 3500 jedincov. Hniezdenie bolo preukázané na západnom a východnom Slovensku. Na Senianskych rybníkoch a v okolí boli najpočetnejšie aj ako hniezdiče, najmä v 80-tych rokoch. Začiatkom 90-tych rokov hniezdna populácia veľmi poklesla, významným vplyvom bol pokles hladiny spodných vôd.
Odhadovaný počet hniezdiacich párov bol 5 - 40. Veľkosť populácie i územie na ktorom sa vyskytoval vykazovali "výrazný pokles" viac ako o 50%. Ekosozologický status v roku 1995 "V" - zraniteľný. V roku 1998 "EN:B1" - ohrozený. V roku 2001 "EN" - ohrozený. V roku 2014 "CR A2ac; C2a(i); D" - kriticky ohrozený. Európsky ochranársky status "SPEC2" - druhy, ktorých globálne populácie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
V roku 2023 "CR C2a(i); D" - kriticky ohrozený, na Slovensku už nehniezdi. Hlavným dôvodom sú straty mokrých lúk.
Ochrana.
Je zákonom chránený, spoločenská hodnota je 30 000 € (Vyhláška MŽP č. 170/2021).
Druh je zaradený do smernici o vtákoch (Príloha II).

</doc>
<doc id="20158" url="https://sk.wikipedia.org/wiki?curid=20158" title="Hvizdák veľký">
Hvizdák veľký

Hvizdák veľký alebo hvizdák dlhozobý ("Numenius arquata") je druh vtáka z čeľade slukovité ("Scolopacidae"). Obýva mierne a boreálne pásmo Palearktídy. Podľa Medzinárodnej únie na ochranu prírody a prírodných zdrojov hvidzák veľký patrí medzi takmer ohrozené druhy, trend celkovej populácie je klesajúci s odhadovanou rýchlosťou medzi 2030% za 15 rokov (tri generácie), populácia v roku 2007 zaznamenala pokles za obdobie troch generácií od 26.134.1%. Nebolo isté, či pokles južných populácií nebol kompenzovaný nárastom stavov na severe. Stavy v Európe poklesli za 31.2 rokov (tri generácie) o 3049%.
Výskyt a stav na Slovensku.
Hvizdák veľký sa na Slovensku objavuje pravidelne počas migrácie, vzácne prezimuje pri Dunaji. Ako hniezdič sa objavil v 20. storočí v nížinách riek Morava a Dunaj.
Odhadovaný počet hniezdiacich párov bol 3 - 30, zimujúcich jedincov 0 - 15. Veľkosť populácie i územie na ktorom sa vyskytuje vykazujú "výrazný pokles" viac ako o 50%. Ekosozologický status v roku 1995 "E" - ohrozený druh. V roku 1998 "CR:A1,B2d" - kriticky ohrozený. V roku 2001 "CR" - kriticky ohrozený. V roku 2014 "CR A2ac; C2a(i); D" - kriticky ohrozený. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh. 
V roku 2023 "CR C2a(i); D" - kriticky ohrozený, na Slovensku už 10 rokov nehniezdi, ustupuje aj v iných krajinách strednej Európy.
Ochrana.
Je zákonom chránený, spoločenská hodnota je 3000 € (Vyhláška MŽP č. 170/2021).

</doc>
<doc id="20159" url="https://sk.wikipedia.org/wiki?curid=20159" title="Sluka hôrna">
Sluka hôrna

Sluka hôrna alebo sluka lesná (lat. "Scolopax rusticola") druh vtáka z čeľade slukovité ("Scolopacidae"). Je rozšírená v lesoch mierneho a boreálneho pásma palearktickej oblasti. Na Slovensku žije od nížin až po hornú hranicu lesa. Podľa Medzinárodnej únie na ochranu prírody a prírodných zdrojov sluka hôrna patrí medzi najmenej ohrozené druhy, celková populácia je stabilná.
Výskyt a stav na Slovensku.
Odhadovaný počet hniezdiacich párov v rokoch 19801999 bol 1 300 - 2 500, zimujúcich jedincov 0 - 10. Veľkosť populácie i územie na ktorom sa vyskytovala boli "stabilné", maximálna zmena do 20%. Ekosozologický status v roku 1995 "I" - nezaradený. V roku 1998 "LR:nt", "LR" - menej ohrozený druh. V roku 2001 "LR" - menej ohrozený. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh. 
Na Slovensku bolo dokázané alebo pravdepodobné hniezdenie v 58,50 % mapovacích kvadrátoch. Najvyššie položené hniezdo bolo zistené v Západných Tatrách.
Odhadovaný počet hniezdiacich párov v rokoch 20082012 bol 13002500 párov. Krátkodobý trend za posledných 12 rokov (20002012) aj dlhodobý trend od roku 1980 (19802012) bol "klesajúci". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "klesajúca". V roku 2014 "LC" - menej dotknutý. 
Odhadovaný počet hniezdiacich párov v rokoch 20132018 bol 1500 2500 párov. Krátkodobý trend i veľkosť územia na ktorom hniezdila za posledných 12 rokov (20072018) aj z pohľadu dlhodobého trendu od roku 1980 (19802018) boli "stabilné".

</doc>
<doc id="20161" url="https://sk.wikipedia.org/wiki?curid=20161" title="Britská Kolumbia">
Britská Kolumbia

Britská Kolumbia ( [britiš kəlambiə], skr. BC, [lakolõbibritanik]) je najzápadnejšou kanadskou provinciou, ktorá je známa pre svoju prírodnú krásu, ktorá sa odráža v jej lat. motte „"Splendor sine occasu"“, ktoré sa dá do slov. preložiť ako „"lesk bez zakalenia"“, resp. „"neobmedzená nádhera"“.
Do konfederácie bola prijatá ako šiesta 20. júla 1871. Má rozlohu 952 263 km² a podľa sčítania ľudu v roce 2021 mala 5 000 879 obyvateľov. Divoké podmienky zapríčinili okrem iného aj to, že tu na takmer milióne štvorcových kilometrov žije iba okolo 5 miliónov obyvateľov, ale vďaka nim je táto provincia hojne vyhľadávaná turistami nie len pre svoje prírodné krásy, ale aj pre široké možnosti športového vyžitia, od horolezectva a lyžovania v Skalnatých vrchoch a v Coast Mountains, až po vodné športy na tichomorskom pobreží a v jazerách. Nadšenci pre tzv. extrémne športy môžu skákať z helikoptéry, alebo schádzať na raftoch mnoho rýchlych a divokých riek.
Hlavným mestom Britskej Kolumbie je Victoria, najväčším mestom je Vancouver, ktorý je tiež tretím najväčším metropolitným územím v Kanade.
Geografia.
Britská Kolumbia je na západe obklopená Tichým oceánom, na severozápade americkým štátom Aljaška, na severe teritóriom Yukon a Severozápadnými teritóriami, na východe provinciou Alberta a na juhu americkými štátmi Washington, Idaho a Montana. Súčasná južná hranica Britskej Kolumbie vznikla v roku 1846 podpisom Oregonskej zmluvy, aj keď história provincie je previazaná aj s územím ďaleko na juhu, na hraniciach Kalifornie.
Britská Kolumbia sa rozprestiera na ploche 944 735 kilometrov štvorcových, čo je spolu približne veľkosť Francúzska, Nemecka a Holandska. Provincia je väčšia ako celé územie amerických štátov Washington, Oregon a Kalifornia. Pobrežie Britskej Kolumbie je dlhé 27 000 kilometrov, pričom sa na ňom nachádzajú hlboké, strmé fjordy a asi 6 000 ostrovov, z ktorých je väčšina neobývaných.
Hlavným mestom Britskej Kolumbie je mesto Victoria, ktoré leží na juhovýchodnom konci Vancouverovho ostrova. Mestom s najväčším počtom obyvateľov je Vancouver, ktorý leží na juhozápade kontinentálnej časti Britskej Kolumbie známej ako Lower Mainland. Medzi ďalšie veľké mestá patrí Surrey, Burnaby, Coquitlam, Richmond, Delta a New Westminster v oblasti Lower Mainland, Abbotsford a Langley v údolí Fraser Valley, Nanaimo na Vancouverovom ostrove a Kelowna a Kamloops v hornatom území Interior Plateau. Prince George je najväčšie mesto v severnej časti provincie a mesto Vanderhoof, ležiace od neho severozápadným smerom je geografickým stredom provincie.
Pohorie Pobrežné vrchy, kanadská časť Skalistých hôr a námorná trasa Inside Passage s veľkým množstvom fjordov sú súčasťou krásnej prírodnej scenérie Britskej Kolumbie, ktorá stojí za trvalým rastom miestnej ekoturistiky. Provincia je zo 75 percent hornatá (dosahujúc nadmorskú výšku vyše 1 000 metrov), zo 65 percent zalesnená a má iba 5 percent obrábateľnej, poľnohospodársky využiteľnej pôdy. Územie na okolí údolia Okanagan Valley je jedným z troch v celej Kanade, kde sa darí pestovaniu viniča.
Menšie mestá na vidieku - Penticton, Oliver a Osoyoos majú najteplejšie a najdlhšie letá v Kanade, aj keď ich teplotné rekordy prekonávajú ešte teplejšie mestá v kaňone Fraser Canyon, Lillooet a Lytton, kde teplota v lete v popoludňajších hodinách často prekročí aj 40 °C.
Väčšinu západnej časti Vancouverovho ostrova a zvyšku pobrežia Britskej Kolumbie smerom na sever k oblasti Alaska Panhandle a na juh od polostrova Olympic po severnú Kaliforniu pokrýva dažďový prales mierneho pásma. Podobné pralesy sa nachádzajú v Čile, na Novom Zélande, v Tasmánii a na ruskom ďalekom východe. Časti provincie, ktoré ležia vo väčšej vzdialenosti od pobrežia, nie sú veľmi ovplyvňované Tichým oceánom. Pozostávajú z púštnych a čiastočne vyprahnutých oblastí až po horské pásma a kaňony v oblasti Interior Plateau. Niekoľko južne položených údolí zažíva studené zimy s nádielkou snehu spolu s údoliami v okrese Cariboo, severnej časti územia Central Interior, v ktorých panuje počas zimy rovnako studené počasie ako vo zvyšku Kanady pre ich zemepisnú šírku a nadmorskú výšku. Dve tretiny severných oblastí provincie sú prakticky neobývané a bez zásahov človeka. Tieto oblasti sú väčšinou hornaté, s výnimkou územia na východ od Skalistých hôr, kde sa v regionálnom okrese Peace River nachádza úsek kanadských prérií ležiacich v Britskej Kolumbii.
Dejiny.
Pred pripojením ku konfederácii.
Objav kamenných nástrojov pri rieke Beatton v blízkosti mesta Fort St. John datuje prvé ľudské osídlenie Britskej Kolumbie do obdobia pred vyše 11 500 rokmi. Populácia indiánov sa rozšírila po celom regióne, najmä po pobreží, kde bola najväčšia hustota domorodého obyvateľstva v Kanade. V dobe prvých kontaktov s Európanmi žila viac ako polovica kanadského indiánskeho obyvateľstva na území Britskej Kolumbie.
Objavné cesty kapitána Jamesa Cooka v 70. rokoch 18. storočia a Georgea Vancouvera o 20 rokov neskôr, spolu s ústupom Španielov v tom istom období, dali vzniknúť britskej správe pobrežného územia smerom na sever a na západ od rieky Columbia.
V roku 1793 sa Sir Alexander Mackenzie stal prvým Európanom, ktorý vykonal cestu naprieč Severnou Amerikou až k brehom Tichého oceánu, o čom svedčí nápis na kameni pri brehu South Bentinck Arm pri osade Bella Coola. Jeho výprava dala teoretický základ na vznik britskej zvrchovanosti nad vnútrozemím a úspech ďalších prieskumníkov najatých spoločnosťami, spracujúcimi kožušiny viedol k zmapovaniu značného množstva riek a horských pásiem medzi kanadskými prériami a pobrežím Pacifiku.
V roku 1794 sa Španielsko vzdalo svojich nárokov na celé americké pacifické pobrežie. Tento krok otvoril cestu pre formálne nároky a kolonizáciu nových území aj inými európskymi mocnosťami vrátane Británie, no z dôvodu Napoleonských vojen neboli nejakú dobu ešte britské nároky v tomto regióne veľmi výrazné.
Mackenzie a ďalší prieskumníci, medzi ktorých patrili John Finlay, Simon Fraser, Samuel Black, John Campbell a David Thompson sa primárne viac zaujímali o rozšírenie obchodu s kožušinami ako o politické dôsledky vyplývajúce z prieskumu týchto oblastí. Ich úspechy v zakladaní obchodných stredísk, či už pod vlajkou Severozápadnej spoločnosti alebo Spoločnosti Hudsonovho zálivu (HBC), viedli k vytvoreniu trvalej britskej prítomnosti v regióne, ktorý bol na základe Anglo-americkej dohody z roku 1818 pod spoločnou správou a využitím občanov Spojených štátov a podnikateľských subjektov z Británie (čo boli spoločnosti obchodujúce s kožušinami). Táto spoločná správa sa skončila podpisom Oregonskej zmluvy v roku 1846.
Niektoré z obchodných stredísk sa rozrástli do malých osád a miest. Medzi mestá v Britskej Kolumbii, ktoré boli založené ako obchodné strediská patrí Fort St. John (založené 1794), Hudson's Hope (1805), Fort Nelson (1805), Fort St. James (1806), Prince George (1807), Kamloops (1812), Fort Langley (1827), Victoria (1843), Yale (1848) a Nanaimo (1853). Medzi obchodné strediská, z ktorých sa stali mestá na území dnešných Spojených štátov patrí Vancouver (Fort Vancouver), v minulosti centrála operácií Spoločnosti Hudsonovho zálivu v okrese Columbia District (Oregon Territory), Colville a Walla Walla.
Po zlúčení Severozápadnej spoločnosti a Spoločnosti Hudsonovho zálivu v roku 1821 sa oblasť dnešnej Britskej Kolumbie rozdelila na tri oblasti s obchodovaním s kožušinami. Oblasť v strede a na severe bola okresom New Caledonia, ktorá bola spravovaná z Fort St. James. Oblasť na juh od povodia rieky Thompson a na sever od rieky Columbia patrila pod okres Columbia District, so sídlom v meste Fort Vancouver (dnešný Vancouver v štáte Washington). Severovýchod provincie na východ od kanadských Skalistých hôr, známy ako Peace River Block, bol pripojený k oveľa väčšiemu okresu Athabasca District, ktorý mal sídlo vo Fort Chipewyan v dnešnej provincii Alberta.
Až do roku 1849 boli tieto okresy takmer nezávislým územím v Britskej Severnej Amerike, de facto pod jurisdikciou správcov HBC. No na rozdiel od Ruppertovej zeme na severe a východe Kanady, na teritórium Britskej Kolumbie nemala HBC koncesiu, no mala zaručený monopol na obchodovanie s indiánmi. Toto všetko sa zmenilo po rozšírení amerického prieskumu smerom na západ k Tichému oceánu a po vznesení nárokov na územnú nezávislosť, najmä v južnej oblasti okresu Columbia (na mieste dnešných amerických štátov Washington a Oregon).
V roku 1846 rozdelila územie Oregonská zmluva pozdĺž 49. rovnobežky po úžinu Strait of Georgia, pričom územie na juh od nej, s výnimkou Vancouverovho ostrova a súostrovia Gulf islands, pripadlo američanom. V roku 1849 vznikla na Vancouverovom ostrove britská kolónia Colony of Vancouver Island, s Victoriou ako hlavným mestom. New Caledonia na pevnine ostala pod jurisdikciou správcov z HBC v Britskej Severnej Amerike.
Po vypuknutí Zlatej horúčky v kaňone Fraser v roku 1858 a návalu amerických prospektorov do oblasti New Caledonia, úrad kolónií formálne vyhlásil pevninskú časť za kolóniu Colony of British Columbia, s hlavným mestom New Westminster. V roku 1862 vypukla Sobia zlatá horúčka, ktorá prinútila administratívu kolónie aby sa zadĺžila pri namáhavom budovaní nevyhnutnej infraštruktúry, ktorú si vynútila urýchlená stavba nových osád a mestečiek, ako napríklad Barkervillu a Lillooetu, ktoré vyrástli prakticky za noc.
Kolónia na Vancouverovom ostrove čelila vlastnej finančnej kríze, tlak na spojenie obidvoch kolónií do jedného celku bol nakoniec úspešný v roku 1866.
Rýchly rast a rozvoj.
Konfederačná liga, ktorú viedli Amor De Cosmos, John Robson a Robert Beaven viedla hlasy, ktoré presadzovali pripojenie kolónie ku Kanade, ktorá vznikla spojením troch britských severoamerických kolónií v roku 1867. Medzi faktory, ktoré prispievali ku tlaku na zlúčenie s Kanadou patrila obava z anexie Spojenými štátmi, narastajúci dlh spôsobený nárastom populácie, potreba vládnych služieb, ktoré by podporovali obyvateľstvo v jeho potrebách a ekonomický úpadok, spôsobený koncom zlatej horúčky.
Po súhlase Kanadskej vlády s rozšírením Kanadskej pacifickej železnice (CPR) do Britskej Kolumbie a s prísľubom prevzatia dlhov kolónie, sa Britská Kolumbia 20. júla 1871 stala šiestou provinciou, ktorá sa pripojila ku Kanadskej konfederácii. Hranice provincie neboli až do roku 1903 úplne vytýčené, to sa zmenilo po podpísaní dohody, ktorou sa vyriešila poloha štátnej hranice medzi Kanadou a USA na juhovýchode Aljašky, na území známom ako Alaska Panhandle.
Ako sa rozširoval banícky, lesnícky, poľnohospodársky a rybársky priemysel v provincii, rástol aj počet jej obyvateľov. Stopy po baníckom priemysle boli najviac viditeľné v oblasti Boundary Country, v Slocane, v okrese West Kootenay pozdĺž osady Trail, v okrese East Kootenay, v kaňone Fraser Canyon a v okrese Cariboo District. Údolie Fraser Valley prilákalo farmárov, suché trávnaté oblasti pri rieke Thompson a v okresoch Cariboo, Chilcotin a Okanagan zase chovateľov dobytka a pestovateľov ovocia. Drevorubači pracovali najmä v hlbokých lesoch pri pobreží oceánu.
Dokončenie trasy Kanadskej pacifickej železnice v roku 1885 bolo veľkým impulzom pre ekonomiku Britskej Kolumbie. Železnica umožnila prepravu tovaru a materiálu z provincie smerom na východ. Rozrastajúce sa mesto Granville, nachádzajúce sa pri ústí fjordu Burrard Inlet, orientované do tej doby prevažne na drevospracujúci priemysel, bolo určené za konečnú zastávku novej železnice, čo viedlo k neskoršiemu premenovaniu mesta na Vancouver v roku 1886. Dokončenie výstavby prístavu Port of Vancouver bolo ďalším podnetom k rýchlemu rozvoju a za menej ako päťdesiat rokov sa mesto Vancouver stalo najväčším mestom v západnej Kanade, čím prekonalo Winnipeg.
Počas prvých desaťročí boli hlavnými témami v provincii osídľovanie pôdy a jej využitie. Medzi ne patrilo vyvlastňovanie indiánskej pôdy, kontrola nad jej prírodnými zdrojmi a obchodovanie s nimi.
Prílev nových pracovníkov ako prostriedku ku rozvoju provincie sa od začiatku ukázal byť problematickým, Britská Kolumbia sa stala cieľom nielen pre emigrantov z Európy, ale aj Číny a z Japonska. Prílev ázijských emigrantov narazil na vlnu odporu od väčšinových etnických skupín obyvateľstva a viedol k nátlaku (väčšinou úspešnému) na obmedzenie prílevu ázijcov do provincie, zavedením takzvanej "dane z hlavy". Tieto nálady v spoločnosti vyvrcholili útokmi davu proti čínskym a japonským prisťahovalcom vo Vancouveri v rokoch 1887 a 1907. V roku 1923 bola schválením zákona Chinese Immigration Act zakázaná emigrácia takmer všetkých prisťahovalcov z Číny.
Provincia zatiaľ pokračovala v raste. V roku 1914 bol v meste Fort Fraser zatlčený posledný klinec do podvalu na trase druhej transkontinentálnej železnice Grand Trunk Pacific Railway, čím sa spojili severné oblasti centrálnej časti Britskej Kolumbie, od horského priesmyku Yellowhead Pass cez mesto Prince George až po Prince Rupert, pobrežné mesto na pobreží Pacifiku. Týmto sa severné pobrežie a údolie Bulkley Valley otvorilo novým ekonomickým príležitostiam. Oblasti, ktoré sa predtým takmer výlučne zameriavali iba na obchodovanie s kožušinami, sa začali zameriavať na drevospracujúci priemysel, farmárčenie a baníctvo.
Obdobie od 20. do 40. rokov.
Keď sa vrátili domov muži bojujúci v Prvej svetovej vojne, zistili, že ich ženy pomohli zaviesť v provincii prohibíciu na alkoholické nápoje, v ich úsilí ukončiť sociálne problémy vyplývajúce z nadmernej konzumácie tvrdého alkoholu, ktorou bol do tej doby Vancouver a zvyšok provincie preslávený. Po nátlaku zo strany veteránov bola prohibícia rýchlo zrušená, takže "vojak a pracujúci muž" si mohol vychutnať svoj pohárik, no narastajúci počet nezamestnaných veteránov ešte zhoršoval fakt, že veľa dostupných pracovných miest obsadili emigranti z Európy (najmä z Talianska), čo spôsobilo, že veľký počet znechutených veteránov vstupoval do "vojenských" politických strán, ktoré mali obhajovať ich záujmy. Tieto politické strany a zoskupenia tvorili základ roztriešteného robotníckeho politického spektra, ktoré sa stalo živnou pôdou pre rôzne extrémistické ľavicové a pravicové politické strany, vrátane tých, ktoré neskôr zformovali British Columbia New Democratic Party a British Columbia Social Credit Party.
Zavedenie prohibície na alkoholické nápoje v Spojených štátoch vytvorilo v Kanade nové pracovné príležitosti, keďže veľa ľudí našlo uplatnenie, či len profitovalo, z pašovania alkoholu cez hranice do USA. Tejto "pirátskej ekonomike" sa dá pripísať veľká časť rozvoja a prosperity Vancouveru v 20. rokoch, aj keď pokračoval aj rast drevospracujúceho priemyslu, rybárčenia a baníctva.
Po zrušení prohibície v Spojených štátoch a vypuknutí Veľkej hospodárskej krízy sa provincia začala potýkať s ekonomickým úpadkom. Do Vancouveru sa začali hrnúť desaťtisíce mužov z chladnejších častí Kanady, ktorí vytvorili veľké komunity mestskej chudiny a bezdomovcov pozdĺž zálivu False Creek a železnice pri fjorde Burrard Inlet, vrátane starej trasy železnice, ktorá viedla priamo cez stred mesta (na rohu ulíc Hastings a Carrall). Tieto ťažké časy viedli k intenzívnym snahám o politickú organizáciu, k nepokojom, ako napríklad k obsadeniu budovy hlavnej pošty, ktoré bolo násilne potlačené políciou a aj k vyhláseniu stanného práva v prístavných dokoch po dobu takmer troch rokov.
Vo Vancouveri sa sformovalo štrajkujúce zoskupenie On-to-Ottawa Trek, ktoré obsadilo vlak a malo v úmysle s ním odcestovať na východ do kanadského hlavného mesta Ottawy, kde chceli predniesť svoje požiadavky. Pri meste Mission bol vlak zastavený Gatlingovým guľometom, ktorý bol rozložený ponad železničnú trať. Všetci muži vo vlaku boli zatknutí a počas trvania hospodárskej krízy umiestnení v pracovných táboroch.
Pred koncom 30. rokov sa začali objavovať prvé známky ekonomického oživenia, no bolo to vypuknutie Druhej svetovej vojny, ktoré vyvolalo transformáciu národnej ekonomiky a ukončilo ťažké časy hospodárskej krízy. Z dôvodu vojnového úsilia sa ženy zapojili do pracovného procesu ako nikdy predtým.
Britská Kolumbia dlho ťažila zo svojej polohy pri pobreží Pacifiku, vďaka čomu mala blízke vzťahy s východnou Áziou. No tento jav niekedy spôsoboval aj napätie medzi kultúrami, ktoré niekedy vyústilo k prejavom nepriateľstva voči prisťahovalcom z Ázie. Najviac sa to prejavilo počas Druhej svetovej vojny, keď bol veľký počet obyvateľov Britskej Kolumbie japonského pôvodu vysťahovaný zo svojich domovov a internovaný vo vnútrozemí provincie v internačných táboroch. Napriek tomuto negatívnemu javu bol v provincii historicky veľký počet zmiešaných manželstiev a iných príkladov spolupráce a integrácie medzi rôznymi kultúrnymi a rasovými skupinami obyvateľstva.
Obnovenie rastu: Koalícia a povojnový rozvoj.
Počas Druhej svetovej vojny sa hlavné liberálne a konzervatívne politické strany v Britskej Kolumbii zjednotili vo formálnej koalične vláde pod vedením nového vodcu liberálov Johna Harta, ktorý nahradil Duffa Pattulla, ktorému sa vo voľbách v roku 1941 nepodarilo získať väčšinu a sformovať koalíciu s konzervatívcami. Aj keď 14 kresiel (z celkovo 48), ktoré získala CFF, plus jeden radikálny nezávislý, bolo ďaleko od toho, aby sformovali vládu a ich popularita medzi obyvateľstvom prestavovala menej ako tretinu hlasov, hlavným dôvodom na vznik koalície, bolo zabrániť CFF dostať sa k moci.
Hart bol znovuzvolený v roku 1945 a povojnová situácia si vyžiadala vznik série nových projektov, zameraných na rozširovanie infraštruktúry, najmä na dokončenie diaľnice Highway 97, severne od mesta Prince George až po Peace River Block. Tento úsek sa dnes nazýva John Hart Highway.
V roku 1946 zvyšky koalície prevzal Byron Ingemar Johnson. Vo voľbách v roku 1949 získal najvyšší počet voličských hlasov v histórii provincie, vyše 61 percent. Za jeho víťazstvom, napriek zvyšujúcim sa obvineniam z korupcie a zneužívania moci stáli výdavkové programy a projekty. Počas jeho vlády sa pokračovalo v rozširovaní infraštruktúry a po dohode so spoločnosťou Alcan bola postavená vodná elektráreň a hlinikáreň Kemano-Kitimat. Johnson si získal popularitu počas jeho úsilia o obnovu údolia Fraser Valley, ktoré v roku 1948 postihla povodeň, ktorá bola veľkým úderom pre región a ekonomiku provincie.
Narastajúce dôkazy korupcie viedli v roku 1951 lídra konzervatívcov Royala Maitlanda k vystúpeniu jeho strany z koalície. Po voľbách v roku 1952 sa premiérom menšinovej vlády s podporou liberálov a konzervatívcov stal W. A. C. Bennett, líder British Columbia Social Credit Party. Bennett začal so sériou fiškálnych reforiem, s novou populistickou agendou a s významným rozvojom. Tým si položil základ pre voľby v roku 1953, v ktorých sa mu podarilo získať 38 percent hlasov voličov a väčšinu v parlamente Britskej Kolumbie.
Rast podielu vlády v ekonomike.
Po voľbách v roku 1953 zažila Britská Kolumbia fázu rýchleho ekonomického rastu. Bennett a jeho strana spravovali provinciu viac ako 20 rokov, počas ktorých vláda začala s ambicióznym programom rozvoja infraštruktúry, ktorý poháňal masívny ekonomický rozvoj lesohospodárstva, baníctva a energetického sektoru.
Počas týchto dvoch dekád vláda Britskej Kolumbie znárodnila spoločnosti British Columbia Electric a British Columbia Power Company, spolu s ďalšími menšími energetickými spoločnosťami a premenovala ich na BC Hydro. Koncom 60. rokov bolo postavených, alebo vo výstavbe niekoľko veľkých priehrad v povodí riek Peace, Columbia a Nechako. Medzi Kanadou a Spojenými štátmi boli uzatvorené veľké zmluvy o predaji elektriny, ako napríklad Columbia River Treaty. Ekonomika provincie bola tiež poháňaná bezprecedentným rastom lesohospodárskeho sektora a tiež ťažbou ropy a zemného plynu na severovýchode provincie.
50. a 60. roky sa tiež niesli v znamení rozvoja dopravnej infraštruktúry Britskej Kolumbie. V roku 1960 založila vláda kráľovskú korporáciu BC Ferries, za účelom námorného rozšírenia systému diaľnic v provincii. Tento systém sa vylepšil a rozšíril výstavbou nových diaľnic a mostov a rozšírením existujúcich diaľnic a rýchlostných ciest.
V rokoch po skončení Druhej svetovej vojny sa Vancouver a Victoria stali kultúrnymi centrami básnikov, spisovateľov, umelcov, hudobníkov, tanečníkov a hercov, ktorých prilákala nádherná okolitá príroda a mierne podnebie. Tieto mestá sa stali atraktívnymi aj pre akademikov, komentátorov politického diania a mysliteľov. V ekonomike provincie hrala dôležitú úlohu aj turistika. Vzostup japonskej ekonomiky a ďalších ekonomík v Pacifiku bol veľkým impulzom aj pre ekonomiku Britskej Kolumbie.
Z politického a sociálneho hľadiska priniesli 60. roky obdobie zvýšeného sociálneho napätia. Napätie medzi ľavicou a pravicou, ktoré v provincii pretrvávalo od konca Veľkej hospodárskej krízy sa vyostrilo, keď sa takzvané „kapitalistické“ strany (ktoré podporovali voľný trh) sformovali do koalície, ktorú reprezentovala British Columbia Social Credit Party, proti ktorej stála v opozícii sociálnodemokratická New Democratic Party, nástupca po Co-operative Commonwealth Federation.
Tak ako rozkvitala ekonomika provincie, rástlo aj napätie v robotníckom hnutí. Napätie stúplo aj po príchode hnutia Hippies, ktorého centrami boli Vancouver a Nanaimo. Konflikt medzi prívržencami hnutia Hippies a starostom Vancouveru Tomom Campbellom sa stal legendárnym a v roku 1971 vyústil do takzvaných nepokojov v Gastowne. Koncom 60. rokov sa sociálne nepokoje a sklamanie z narastania status quo podpísali na tom, že Bennettove úspechy už nemohli zastaviť jeho narastajúcu nepopularitu.
Britská Kolumbia v 70. a 80. rokoch.
27. augusta 1969 bola BC Social Credit Party vo voľbách znovuzvolená. Toto volebné obdobie bolo pre W. A. C. Bennetta posledným. Na začiatku 70. rokov bola ekonomika Britskej Kolumbie posilnená narastajúcimi cenami uhlia a krátením výdavkov v lesohospodárskom sektore. No BC Hydro zaznamenala prvú stratu, čo bolo začiatkom konca pre Bennetta a jeho stranu BC Social Credit Party.
Po voľbách v auguste 1972 ju vystriedala vláda NDP na čele s Daveom Barrettom. Počas jeho trojročnej vlády sa veľký rozpočtový prebytok rýchlo zmenil na deficit, aj keď zmeny v účtovnom systéme naznačovali, že časť deficitu by sa dala pripísať aj predchádzajúcej vláde. Tisícdňové obdobie jeho vlády prinieslo niekoľko veľkých zmien, medzi ktoré patrilo vytvorenie Agricultural Land Reserve, zameranej na ochranu poľnohospodárskej pôdy pred jej zastavaním a vznik poisťovne Insurance Corporation of British Columbia (ICBC), kráľovskej korporácie obviňovanej z monopolu na základné poistenie automobilov.
Názory, že vláda pristupuje k reformám buď veľmi laxne, alebo naopak zasahuje nimi až príliš ďaleko sa ešte posilnili po narastajúcich štrajkoch, ktoré viedli k zosadeniu NDP vo voľbách v roku 1975. BC Social Credit Party, pod vedením Billa Bennetta, syna W. A. C. Bennetta sa po nich vrátila k moci.
Pod vedením vlády mladého Bennetta dokončila provincia niekoľko projektov, medzi ktoré patrila výstavba diaľnice Coquihalla Highway a usporiadanie svetovej výstavy Expo 86 vo Vancouveri.
Projekt výstavby diaľnice Coquihalla Highway sa stal predmetom veľkého škandálu, keď sa zistilo, že premiérov brat kúpil ešte pred verejným oznámením konečnej trasy diaľnice veľké pozemky, cez ktoré mala táto diaľnica smerovať. No BC Social Credit Party bola vo voľbách v roku 1979 pod Bennettovým vedením znovuzvolená, pričom on sám viedol stranu až do roku 1986.
Potom, čo provincia začala zažívať obdobie trvalej recesie, zaviedla vláda program fiškálnych škrtov a obmedzení. Tento krok vyvolal odozvu, keď sa v roku 1983 zformovalo protestné hnutie Solidarity Crisis. Jeho členmi boli zástupcovia odborov a rôznych skupín obyvateľstva. Desaťtisíce z nich sa zúčastnilo na demonštráciách a celková nálada v spoločnosti bola taká, že sa vo všeobecnosti verilo, že nevyhnutným sa stane vyhlásenie generálneho štrajku, kým vláda neustúpi zo svojej politiky veľkých škrtov v rozpočte. Hnutie sa rozpadlo, keď bola dosiahnutá dohoda medzi vodcom odborov a prezidentom IWA Jackom Munrom a premiérom Bennettom.
Novým premiérom a vodcom BC Social Credit Party sa v roku 1986 stal Bill Vander Zalm, ktorému sa podarilo priviesť stranu k víťazstvu v tom istom roku. Vander Zalm sa neskôr zaplietol do škandálu s predajom holandského kultúrneho zábavného parku Fantasy Gardens Taiwanskému majiteľovi siete kasín Tanovi Yuovi. Objavili sa aj podozrenia o Yuovom vplyve na vládu pri jeho získavaní bankovej licencie. Tieto škandály spôsobili, že Vander Zalm rezignoval na spoj post a novým premiérom sa stala Rita Johnstonová.
V roku 1988 sa David See-Chai Lam stal 25. generálnym guvernérom Britskej Kolumbie a prvým generálnym guvernérom čínskeho pôvodu.
Britská Kolumbia od 90. rokov.
Rita Johnstonová prehrala voľby v roku 1991, pričom víťazom sa stala NDP vod vedením Mikea Harcourta, bývalého starostu Vancouveru. Aj keď vytváranie nových parkov a chránených území bolo medzi verejnosťou populárne a pomohlo rozširujúcemu sa turistickému sektoru, ekonomika stále zápasila s recesiou. Harcourt rezignoval na svoj post, keď sa prevalil Bingogate, ďalší politický škandál, ktorý sa týkal tunelovania charitatívnej lotérie, ktorej finančné prostriedky boli zneužité na financovanie premiérovej strany. Hartcourt nebol síce priamo do celej kauzy zapojený, no napriek tomu podal demisiu.
Za nového lídra strany bol vybraný Glen Clark, bývalý prezident odborov BC Federation of Labour, ktorému sa podarilo vyhrať voľby aj v roku 1996. Počas jeho vlád sa zvýšila nezamestnanosť a výška daní, pričom kľúčové odvetvia priemyslu živorili, čo sa odrazilo na nízkom ekonomickom raste. Jeho stranou otriaslo viacero škandálov, medzi najznámejšie patril Fast Ferry Scandal, ktorý sa týkal zámeru provincie vybudovať v Britskej Kolumbii lodiarsky priemysel. Obvinenie, že premiér obdržal službu za udelenie hráčskej licencie viedli k jeho rezignácii na post premiéra.
Jeho nástupcom na poste premiéra sa stal Dan Miller, ktorého neskôr vystriedal Ujjal Dosanjh. No pre Dosanjha a celú NDP už bolo príliš neskoro na to, aby zachránili stranu od drvivej porážky v ďalších voľbách.
Po voľbách v roku 2001 sa stal premiérom provincie Gordon Campbell z BC Liberal Party, keď sa mu podarilo získať 77 zo 79 parlamentných kresiel. Campbell spustil niekoľko reforiem, medzi ktoré patrilo zrušenie projektu výstavby "rýchlych trajektov", zníženie daní z príjmu a predaj železnice BC Rail do rúk CN Rail (čo vyvolalo ďalší škandál).
Campbell sa tiež dostal do nelichotivej pozície, keď ho počas jeho dovolenky na Havaji zatkla miestna polícia za riadenie auta v opilosti. No aj napriek tomu sa Campbellovi podarilo so svojou stranou vyhrať aj vo voľbách v roku 2005, čím sa po viac ako dekáde stal prvým premiérom, ktorý dovládol bez rezignácie až do konca svojho volebného obdobia a prvým premiérom od éry Billa Bennetta, ktorému sa podarilo znovuzvolenie do úradu premiéra. Campbellovej vláde sa úspešne podarilo priniesť XXI. Zimné olympijské hry do Vancouveru, kde sa uskutočnia v roku 2010. Ekonomika Britskej Kolumbie sa počas jeho vlády značne zlepšila, aj vďaka oživeniu na medzinárodných trhoch.
Britskú Kolumbiu tiež značne ovplyvnili demografické zmeny v Kanade a na celom svete. Vancouver a v menšej miere aj niektoré ďalšie oblasti Britskej Kolumbie sa stali hlavným cieľom pre veľký počet emigrantov z Hongkongu, ktorí bývalú britskú kolóniu opustili, či už dočasne, alebo natrvalo, pred jej pripojením k Číne.
Britská Kolumbia sa stala cieľovým miestom aj pre obyvateľov zo zvyšku Kanady, v dôsledku čoho jej narástol počet obyvateľstva z 10 % kanadskej populácie v roku 1971 na 13 % v roku 2006. Medzi dôvody, pre ktoré sa stala vyhľadávanou patrí jej nádherná príroda, mierne podnebie a uvoľnený životný štýl. Medzi veľkú demografickú zmenu patrí aj sťahovanie obyvateľstva z vidieckych do mestských oblastí, najmä na Lower Mainland. Tento trend sa síce vďaka vylepšeným ekonomickým vyhliadkam v posledných rokoch spomalil, no v metropolitnej oblasti Metro Vancouver v súčasnosti býva 52 % populácie.
150. výročie Britskej Kolumbie (2008).
V roku 2008 oslavovala Britská Kolumbia 150. výročie svojho vzniku ako kráľovskej kolónie (presnejšie povedané, išlo o výročie pevninskej časti Britskej Kolumbie). V tú istú dobu oslavovalo aj hlavné mesto provincie Victoria 165. výročie svojho vzniku, ako v minulosti oddelenej kráľovskej kolónie Colony of Vancouver Island. 4. augusta 2008 sa hlavné oslavy odohrali v priestoroch pred budovou parlamentu Britskej Kolumbie vo Victorii. Zúčastnilo sa ich približne 40 000 ľudí, vrátane premiéra provincie Gordona Campbella, kanadského ministerského predsedu Stephena Harpera a ďalších.
Sarah McLachlanová, Burton Cummings, Colin James a Leslie Feistová následne odohrali koncert pre návštevníkov zadarmo.


Demografia.
Etnické skupiny.
"Poznámka: Nasledujúca štatistika obsahuje obidva druhy odpovedí, jednu (napr. „Nemec“), alebo viacero (napr. sčasti „Číňan“, sčasti „Angličan“) počas sčítania ľudu v roku 2001, z tohto dôvodu nedosahuje v celkovom súčte 100 %. Takisto odpoveď "Kanaďan" sa nevzťahuje na žiadnu etnickú skupinu, či rozdelenie podľa rasového pôvodu."

Britská Kolumbia má veľmi etnicky zmiešanú populáciu, v ktorej veľký počet emigrantov žije v provincii 30 rokov a menej. Ázijci sú najväčšou viditeľnou prisťahovaleckou komunitou, keďže v oblasti Lower Mainland žijú vo veľkých mestách početné čínske, japonské, filipínske a kórejské komunity. V meste Surrey a v oblastiach bývalého mesta South Vancouver žije tiež veľká komunita Sikhov.
Politika.
Viceguvernér Britskej Kolumbie Steven Point je reprezentantom kráľovnej v provincii Britská Kolumbia. Počas jeho neprítomnosti môže federálny kabinet vymenovať správcu, ktorý bude vykonávať všetky jeho povinnosti v úrade. V praxi je ním väčšinou sudca najvyššieho súdu Britskej Kolumbie.
Britská Kolumbia má 87-členné zákonodárne zhromaždenie, ktoré sa volí väčšinovým volebným systémom. V posledných rokoch sa začali objavovať návrhy na zmenu tohto systému.
V súčasnosti v provincii vládne British Columbia New Democratic Party pod vedením premiéra Johna Horgana. Bývalý premiér Gordon Campbell v roku 2001 zaznamenal najväčšie volebné víťazstvo v histórii provincie (77 zo 79 kresiel v parlamente), no po voľbách v roku 2005 sa legislatíva viac rozdelila medzi liberálov a členov sociálnodemokratickej British Columbia New Democratic Party (NDP). V posledných rokoch je s dvojcifernou podporou na vzostupe strana zelených Green Party of British Columbia, ktorým sa podarilo získať 3 miesta v parlamente v r.2017.
British Columbia Liberal Party nie je v príbuzenskom vzťahu s federálnou Liberal Party a nezdieľa ani jej politické postoje. BC Liberal Party je skôr koalíciou strán z bývalej Social Credit Party, federálnych liberálov a konzervatívcov a ľudí, ktorí podporujú stredopravé strany.
Pred vzostupom liberálov bola hlavnou stredopravou politickou stranou v provincii British Columbia Social Credit Party, ktorá jej vládla takmer 40 rokov. Okrem krátkeho obdobia rokov 1972–1975, keď vládla NDP, boli stredopravé vlády British Columbia Liberal Party spolu so súčasnými de facto nástupcami v British Columbia Liberal Party u moci posledných 55 rokov. Ďalšie voľby sa budú konať v októbri 2021.
Britská Kolumbia je známa svojimi politicky aktívnymi odbormi, ktoré tradične podporujú sociálnych demokratov z NDP.
Ekonomika.
V ekonomike Britskej Kolumbie dominuje spracovanie prírodných zdrojov, primárne lesohospodársky priemysel so zvyšujúcim sa významom baníckeho priemyslu. Zatiaľ čo počet pracovných miest v sektore zdrojov sústavne klesá, v súčasnosti je miera nezamestnanosti na 4,5 %, čo je najnižšia hodnota za posledných 30 rokov. Nové pracovné miesta vznikajú v stavebníctve a v sektore služieb. Región Vancouveru má po mestách Los Angeles a New York tretí najväčší filmový priemysel v Severnej Amerike.
Dejiny ekonomiky v Britskej Kolumbii sú opakovaním dramatických vzostupov a pádov, ktoré ovplyvňovali politiku, kultúru a podnikateľské prostredie v provincii.
Hlavní zamestnávatelia (čiastočný zoznam):
Doprava.
Dejiny dopravy v provincii.
Doprava zohrala v histórii provincie významnú rolu. Skalisté hory a horské pásma, nachádzajúce sa od nich západným smerom predstavovali veľkú prekážku pre cestovanie, až kým nebola v roku 1885 dokončená výstavba transkontinentálnej železnice.
Cesta prvých prieskumníkov a obchodníkov s kožušinami viedla cez kaňon Peace River Canyon, vedúci skrz Skalisté hory. Takmer všetka preprava tovaru a osôb z a do provincie sa uskutočňovala cez Tichý oceán, najmä cez prístavy v mestách Victoria a New Westminster.
Až do 30. rokov prestavovala železnica jediné spojenie Britskej Kolumbie so zvyšnými časťami Kanady, pričom motoristi museli na cestu používať trasu po Spojených štátoch. Po dokončení diaľnice Crowsnest Pass Highway v roku 1932 a neskôr aj transkontinentálnej, 10 781 km dlhej Trans-Canada Highway, dokončenej v roku 1971, sa doprava po cestách stala najpreferovanejším spôsobom cestovania do a zo zvyšku krajiny.
Cesty a diaľnice.
Z dôvodu jej veľkosti a členitosti jej terénu si spojenie všetkých miest vyžiadalo vybudovanie tisícov kilometrov diaľnic. Údržba siete ciest bola až do 50. a 60. rokov v zlom stave, potom došlo k obratu.
V súčasnosti sa sieť diaľnic nachádza v oblasti Lower Mainland a Central Interior, pričom zvyšok provincie je dostupný po sieti dobre udržiavaných dvojprúdových rýchlostných ciest. Výstavba a údržba diaľnic patrí pod správu vlády Britskej Kolumbie.
Zo Skalistých hôr vedú do zvyšných oblastí Kanady štyri hlavné cesty. Z juhu na sever to sú: Crowsnest Pass Highway, idúca cez Sparwood, Trans-Canada Highway, idúca cez národný park Banff, Yellowhead Highway, idúca cez národný park Jasper a Highway 2, idúca cez Dawson Creek. V provincii je tiež niekoľko diaľnic, ktoré smerujú do amerických štátov Washington, Idaho a Montana. Najdlhšou diaľnicou je Highway 97, dlhá 2081 km, ktorá smeruje z kanadsko-americkej hranice v Osoyoos na sever ku jazeru Watson Lake v Yukone.
Verejná doprava.
Pred rokom 1978 spravovala verejnú dopravu BC Hydro, elektrárenská spoločnosť, patriaca provincii. Neskôr provincia založila spoločnosť BC Transit, ktorá spravuje a zabezpečuje všetku verejnú dopravu v provincii. V roku 1998 vznikol TransLink, nezávislá spoločnosť zabezpečujúca verejnú hromadnú dopravu v regionálnom okrese Metro Vancouver.
Vozový park verejnej hromadnej dopravy v Britskej Kolumbii pozostáva najmä z dieselových autobusov, mesto Vancouver má okrem nich aj trolejbusy. TransLink spravuje sieť nadzemného metra SkyTrain, ktoré spája mestá Vancouver, Burnaby, New Westminster a Surrey. Metro sa 17. augusta 2009 rozšírilo dokončením trasy Canada Line aj na juh do Richmondu a po dokončení plánovanej trasy Evergreen Line sa rozšíri aj na východ do miest Coquitlam a Port Moody.
Železnica.
Dokončenie výstavby Kanadskej pacifickej železnice (CPR) v roku 1885 bolo podmienkou pripojenia provincie ku Kanadskej konfederácii. V nasledujúcich desaťročiach sa v provincii pokračovalo s rozširovaním železničnej siete, ktorá sa stala hlavným spôsobom dopravy, až kým sa v 50. rokoch 20. storočia nezačalo s rozširovaním a zdokonaľovaním diaľničného systému v Britskej Kolumbii.
Okrem CPR boli postavené ďalšie železničné trate. Dve hlavné trasy vedúce cez priesmyk Yellowhead Pass spojili trať CPR s traťou Grand Trunk Pacific, s konečnou zastávkou v meste Prince Rupert a s Canadian National Railway (CNR), s konečnou zastávkou vo Vancouveri. Na nich sa napojila trať Pacific Great Eastern (PGE), ktorá viedla severojužným smerom medzi mestami v oblasti Central Interior a pobrežím. PGE (neskôr známa ako British Columbia Railway, v súčasnosti vo vlastníctve CNR) spájala mestá Fort St. James, Fort Nelson a Tumbler Ridge s bývalým mestom North Vancouver.
Železnica E&amp;N Railway, premenovaná na Southern Railway of Vancouver Island obsluhuje komerčné a dopravné služby pre pasažierov na Vancouverovom ostrove vlastnením železničných tratí. Prepravu cestujúcich na Vancouverov ostrov poskytuje VIA Rail Canada.
Doprava po vode.
V roku 1960 bola založená BC Ferries, kráľovská korporácia, ktorá zaisťovala prepravu pasažierov a ich motorových vozidiel trajektami medzi Vancouverovým ostrovom a oblasťou Lower Mainland, ako lacnejšia alternatíva ku službám železnice CPR.
V súčasnosti prepravuje ľudí, motorové vozidlá a tovar na 25 trasách, ktoré spájajú ostrovy v Britskej Kolumbii so sebou navzájom a s pevninou. Prepravu trajektom do amerického štátu Washington zaisťuje Washington State Ferries (medzi Sidney a Anacortes) a Black Ball Transport (medzi Victoriou a Port Angeles). Prepravu trajektami na vnútrozemských riekach a jazerách zaisťuje vláda provincie.
Komerčná preprava zaoceánskeho tovaru hrá v ekonomike provincie tiež dôležitú úlohu. Najväčšie prístavy sú v mestách Vancouver, v Roberts Bank (pri Tsawwassene), Prince Rupert a vo Victorii. Zpomedzi nich je najdôležitejším Port of Vancouver, ktorý je najväčším prístavom v Kanade a najviac diverzifikovaným prístavom v Severnej Amerike. Mestá Vancouver, Victoria a Prince Rupert sú tiež hlavnými prístavmi pre výletné lode.
V roku 2007 bol v meste Prince Rupert otvorený veľký námorný kontajnerový prístav s vnútrozemským prekladiskom v Prince Rupert Port Authority.
Letecká doprava.
Po celej Britskej Kolumbii sa nachádza viac ako 200 letísk. Medzi najväčšie patria medzinárodné letiská Vancouver International Airport (YVR), Victoria International Airport (YYJ), Kelowna International Airport (YLW) a Prince George International Airport (YXS). Vancouver International Airport je druhé najrušnejšie letisko v Kanade, ktoré v roku 2007 prepravilo viac ako 17,5 miliónov cestujúcich, letiská v Kelowne a vo Victorii prepravili v tom istom roku vyše milión cestujúcich.
Parky a chránené územia.
V provincii je 14 určených parkov a chránených oblastí, 141 ekologických rezervácií, 35 provinčných námorných parkov, 7 oblastí kultúrneho dedičstva, 6 národných historických miest, 4 národné parky a 3 národné rezervácie. 12,5 % (114 000 km2) územia provincie je v súčasnosti chráneným územím.
V Britskej Kolumbii sa nachádza 7 kanadských národných parkov:
V Britskej Kolumbii je tiež veľká sieť provinčných parkov, ktoré spravuje BC Parks z ministerstva životného prostredia. Sieť provinčných parkov v Britskej Kolumbii je druhá najväčšia sieť parkov v Kanade (najväčšou je sieť kanadských národných parkov).
Okrem týchto oblastí je ešte 4,7 milióna hektárov obrábateľnej pôdy chránených v systéme Agricultural Land Reserve.
Miesta na oddych.
Obdarovaná svojím hornatým terénom, pobrežím a svojimi riekami, jazerami a lesmi, bola Britská Kolumbia dlho vyhľadávaným cieľom pre ľudí, ktorí sa chceli venovať turistike, stanovaniu v prírode, horolezectvu, lovu na divú zver a rybárčeniu.
Na veľa miestach sa dajú vykonávať motorizované a nemotorizované vodné športy. Vo fjordoch pri pobreží Britskej Kolumbie je veľa vhodných miest na kajakovanie. Splavovanie perejí a kajakovanie je populárne na veľkom počte vnútrozemských riek, takisto ako windsurfing.
V zime je v provincii obľúbenou činnosťou beh na lyžiach a v posledných desaťročiach aj zjazdové lyžovanie na svahoch pohorí Pobrežné vrchy a Skalistých hôr a na južných svahoch Shuswap Highlands a pohoria Columbia Mountains. Snowboarding získal svoju popularitu v provincii začiatkom 90. rokov. Počas konania Zimných olympijských hier v roku 2010 sa v oblasti Whistler-Blackcomb uskutočnia všetky zjazdové podujatia, zatiaľ čo halové podujatia sa odohrajú v oblasti Vancouveru.
Vo Vancouveri a vo Victorii (takisto ako v niektorých ďalších mestách) sú príležitosti pre rekreačných bežcov a cyklistov. Niektoré z opustených horských ciest v provincii boli upravené pre potreby turistiky, horského bicyklovania a zjazdového lyžovania.
V provincii je k dispozícii aj možnosť jazdy na koňoch. Pre potreby turistov boli v provincii vybudované aj cesty pre jazdu na koni, často na miestach s nádhernou okolitou prírodou.
Vo veľkom je tu zastúpené aj množstvo iných športov, medzi ktoré patrí golf, tenis, futbal, ľadový hokej, kanadské rugby, rugby, softbal, basketbal, curling a krasokorčuľovanie. Britská Kolumbia tiež vyprodukovala množstvo vynikajúcich športovcov, najmä v plávaní a v zimných športoch. Na vzostupe je aerobik a hatha jóga.
Z dôvodu stále sa zvyšujúceho počtu turistov je v posledných desaťročiach na vzostupe výstavba luxusných (často päťhviezdičkových) hotelov a turistických rezortov, chaletov, zariadení bed and breakfast, hotelov, motelov, rybárskych kempov a autokempov.
Fajčenie marihuany.
Na základe štúdie univerzít University of Victoria a Simon Fraser University z roku 2004 (publikovanej v roku 2006) je užívanie marihuany spomedzi všetkých kanaďanov najviac rozšírené práve v provincii Britská Kolumbia. No štúdia OSN z júla 2007 označila za najviac postihnutú provinciu Quebec, keď 15,8 % quebečanov za rok požilo marihuanu, v porovnaní s kanadským priemerom 14,1 %, čo umiestnilo Kanadu na prvé miesto v užívaní marihuany spomedzi vyspelých krajín. Spolu s narastajúcim počtom jej užívateľov je Britská Kolumbia zodpovedná za 40 % všetkej produkcie marihuany v Kanade.
Regionálne okresy.
Hlavnými administratívnymi jednotkami Britskej Kolumbie je jej 28 regionálnych okresov.
Mestá.
Polovica obyvateľstva Britskej Kolumbie žije v mestách a obciach v regionálnom okrese Metro Vancouver, medzi ktoré patrí: Anmore, Belcarra, Bowen Island, Burnaby, Coquitlam, Delta, Langley (mesto), Langley (okres), Lions Bay, Maple Ridge, New Westminster, North Vancouver (mesto), North Vancouver (okres), Pitt Meadows, Port Coquitlam, Port Moody, Richmond, Surrey, Vancouver, West Vancouver, White Rock, 17 indiánskych rezervácií a nezačlenená oblasť, známa ako Electoral Area A.
Medzi ďalšie mestá v provincii patria:
Divé zvieratá.
Na väčšine územia provincie sa nachádza divá príroda, z toho dôvodu veľký počet cicavcov, ktorých výskyt je na území Spojených štátov zriedkavý, sa v Britskej Kolumbii bežne vyskytuje.
V provincii žije veľký počet medveďov grizzly, čiernych medveďov (baribalov) a kermodov (poddruhu čierneho medveďa), spolu s jeleňmi, jeleňom wapiti, losmi, polárnymi sobmi, ovcami tlstorohými, horskými kozami, svišťami, bobrami kanadskými, ondatrami, kojotmi prériovými, vlkmi dravými, lasicami, rosomákmi, jazvecami, pumami americkými, orlami, kršiakmi rybožravými, volavkami, husami kanadskými, labuťami, potáplicami, sokolmi, sovami, havranmi, kačkami strakatými, drozdami sťahovavými, sojkami, hýľmi a sýkorkami.
Vo vodách provincie sa nachádzajú zdravé populácie veľkého počtu rýb, medzi ktoré patria lososy, pstruhy, sivone, halibuty, pstruhy dúhové a jesetery. Na pobreží sa často vyskytujú tulene obyčajné a vydry severoamerické. Medzi veľryby žijúce pri pobreží Britskej Kolumbie patria kosatky dravé (orca), vráskavce sivé, sviňuchy obyčajné, sviňuchy dallove, delfíny pacifické a vráskavce minke.
Ohrozené druhy.
Medzi ohrozené druhy v Britskej Kolumbii patrí svišť vancouverský, sova škvrnitá, biely pelikán a jazvec.
Škodcovia z iných častí sveta.
Medzi živočíchov pôvodom z iných častí sveta a v súčasnosti sa vyskytujúcich v Britskej Kolumbii patrí púpava lekárska, bažant poľovný, ustrice čerstvé, pstruh jazerný, slimáky, škorce, vlhovce, nevädza, vrbica vŕbolistá, prútnatec metlovitý, letuchy, priadkovce, pílovky, veverice sivé, rôzne druhy ázijských chrobákov, brečtany, daniely škvrnité, bodliaky, potkany nórske, škorce a mníšky veľkohlavé.
V posledných rokoch sa v severných oblastiach provincie objavil lykožrút.

</doc>
<doc id="20162" url="https://sk.wikipedia.org/wiki?curid=20162" title="Močiarnica mekotavá">
Močiarnica mekotavá

Močiarnica mekotavá alebo staršie sluka mekotavá ("Gallinago gallinago") druh vtáka z čeľade slukovité ("Scolopacidae"). Obýva celú holarktídu. Na Slovensku bolo dokázané alebo pravdepodobné hniezdenie na 12,30 % mapovacích kvadrátov. Cez Slovensko migruje a na vyhovujúcich miestach aj prezimuje. Zimovanie bol zistené na 8,90 % mapovacích kvadrátov. Podľa Medzinárodnej únie na ochranu prírody a prírodných zdrojov močiarnica mekotavá patrí medzi najmenej ohrozené druhy, trend celkovej populácie je klesajúci, Európska populácia zaznamenala v rokoch 19802013 mierny pokles.
Výskyt a stav na Slovensku.
Odhadovaný počet hniezdiacich párov je 100 - 250, zimujúcich jedincov 20 - 100. Veľkosť populácie i územie na ktorom sa vyskytuje vykazujú "mierny pokles" od 20 - 50%. Ekosozologický status v roku 1995 "V" - zraniteľný. V roku 1998 "LR:cd", "LR" - menej ohrozený druh. V roku 2001 "VU" - zraniteľný. V roku 2014 "EN* C2a(i)" - silne ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Ochrana.
Je zákonom chránená, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="20164" url="https://sk.wikipedia.org/wiki?curid=20164" title="Spisovateľka">
Spisovateľka



</doc>
<doc id="20165" url="https://sk.wikipedia.org/wiki?curid=20165" title="Manitoba">
Manitoba

Manitoba je jedna z desiatich kanadských provincií. Kanadská vláda ju vytvorila v roku 1870. Manitoba mala k 1. januáru 2006 1 178 348 obyvateľov. Hlavné a najväčšie mesto provincie je Winnipeg, kde žije viac ako polovica všetkých obyvateľov Manitoby. Na západe susedí s provinciou Saskatchewan, na východe s Ontáriom, na severe s teritóriom Nunavut a Hudsonovým zálivom, a na juhu s americkými štátmi Severná Dakota a Minnesota.

</doc>
<doc id="20166" url="https://sk.wikipedia.org/wiki?curid=20166" title="Xenofon">
Xenofon



</doc>
<doc id="20173" url="https://sk.wikipedia.org/wiki?curid=20173" title="New Brunswick">
New Brunswick

New Brunswick () je jedna z desiatich kanadských provincií. Má viac ako tri štvrte miliónov obyvateľov a rozlohu 72 908 km². Hlavné mesto je Fredericton, najväčšie Saint John. 
Drvivú väčšinu obyvateľov tvoria belosi, Indiáni potom tvoria 3,31 % populácie. Je tu silné zastúpenie po francúzsky hovoriacich obyvateľov. Najsilnejšou náboženskou skupinou je rímskokatolícka cirkev (53,4 %), ktorá má suverénne postavenie najmä medzi obyvateľmi s írskymi a francúzskymi predkami. K protestantom sa hlási 35,7 % obyvateľov, bez vyznania je 8,7 % obyvateľov.

</doc>
<doc id="20180" url="https://sk.wikipedia.org/wiki?curid=20180" title="Benátky">
Benátky

Benátky (, v benátskom nárečí "Venezsia") sú hlavné mesto severotalianskeho regiónu Benátsko, ležiace v močaristej Benátskej lagúne, v severnej časti Jadranského mora. Jeho historické jadro sa nachádza na plytkej lagúne. Novšie časti mesta boli vybudované pozdĺž pobrežia medzi ústím rieky Pád a riekou Piava. V dňoch zvaných „aqua alta“ (vysoká voda), ktorých býva každoročne priemerne 54, sa tu zvýši hladina mora až o .
Celá benátska communa mala 1. januára 2004 271 634 obyvateľov, z toho v historickom centre žilo ("centro storico") 62 000 obyvateľov a mimo lagúny ("terra ferma"), hlavne v mestách Mestre a Marghera 176 000 obyvateľov. Metropolitná oblasť Benátky-Padova je domovom pre viac ako 1,5 milióna ľudí.
Benátske súostrovie sa rozprestiera na 7 štvorcových kilometroch. Rozloha communi je väčšia, patria k nej ostrovy Burano, Murano a Torcello v samotnej lagúne, ostrovy Lido a Pellestrina zo smeru mora a mestá Asseggiano, Carpenedo, Chirignano, Dese, Favoro, Malcontenta, Marghera, Mestre, Tessera, Trivignano a Zelarino na pevnine. Samotné Benátky sa delia na šesť mestských štvrtí, volajúce sa sestieri. Tieto časti sú Cannaregio, Castello, Dorsoduro, San Marco, San Polo a Santa Croce.
Benátky sa nazývajú kráľovnou Jadranského mora, mestom vody a mestom svetla. Od roku 1987 sú ako jedna z najnavštevovanejších talianskych destinácií zapísané na zozname svetového dedičstva UNESCO..
Dejiny.
Benátska republika bola námorná veľmoc a jedno z dejísk križiackych výprav, rovnako ako dôležité centrum obchodu (hlavne obchodu s korením) a umenia počas renesancie. Dejiny Benátok sa začínajú v polovici 5. storočia. Na neobývané ostrovy sa uchýlili obyvatelia okolitých pevninských miest (hlavne aquilejskí Rimania) pred nájazdmi barbarov (Hunov). Založili tu niekoľko osád. Tie sa v roku 697 spojili do Benátskeho námorného zväzku na čele s dóžom, ktorého počnúc 8. storočím menovalo zhromaždenie ľudu. Benátky sa tak vymanili spod vplyvu Byzancie a stali sa nezávislou republikou, čo bol prvý krok k ich politickému a hospodárskemu vzostupu.
Výhodná poloha dopomohla mestu k získaniu významného postavenia v obchode s Orientom, ktorý sa stal najdôležitejším zdrojom jeho prosperity. Svoje nemalé sebavedomie dali Benátky najavo v roku 829. Je to rok slávnostného privezenia relikvií evanjelistu svätého Marka, ktoré boli ulúpené v Alexandrii. Odvtedy je tento svätec patrónom republiky a bdie nad jej ďalším rozkvetom. Nahradil dovtedajšieho benátskeho patróna sv. Theodoréta, ktorého socha je na stĺpe pred dóžacím palácom. Symbol sv. Marka, okrídlený lev, sa stal erbom mesta a chrám, ktorý postavili na uloženie jeho ostatkov, je dodnes neodmysliteľným centrom všetkého politického i kultúrneho diania v meste. Prudký hospodársky rozkvet Benátok bol v 10. – 11. storočí spojený aj s ich územnou expanziou. Najskôr obsadili ostrovy v Jadranskom mori a pobrežie Dalmácie. V roku 1204, počas smutne známej štvrtej križiackej výpravy, dobyli Benátčania Konštantínopol. Získali tak oporné body na Peloponéze a ďalšie územia na Balkáne a prakticky všetky ostrovy východného Stredomoria. Do Benátok sa dostala bohatá korisť, ktorá bola uložená v pokladnici chrámu sv. Marka. Súčasťou koristi boli bronzové pozlátené kone zo štvorzáprahu, umiestneného pôvodne v konštantínopolskom hippodrome (dnes sú v pokladnici chrámu, na priečelí chrámu sv. Marka sú len kópie). V roku 1381 sa skončili dlhodobé spory s Janovom, nebezpečným obchodným súperom, a to veľkolepým víťazstvom benátskych lodí pri Chioggie. Najvyššiu moc dosiahla republika v 15. storočí. Svoje výboje sústredila na taliansku pevninu. V tomto období bolo v meste postavených množstvo stavieb v štýle jedinečnej benátskej gotiky a vzniklo množstvo hodnotných umeleckých diel.
S prenikaním Turkov od východu, objavením Ameriky a nových námorných ciest do Orientu stratilo mesto Benátky svoje výsadné postavenie a začalo upadať. Snaha udržať si rozsiahle územie odčerpávala množstvo síl v častých vojnových konfliktoch, najmä s Osmanskou ríšou. Po postupnej strate mimobenátskych území nakoniec Benátky prišli v roku 1797 zmluvou medzi Francúzskom a Svätou ríšou rímskou v Campoformio aj o samostatnosť. Do roku 1805 patrili rakúskym Habsburgovcom, v rokoch 1805 – 1814 boli začlenené francúzskym cisárom Napoleonom I. do Talianskeho kráľovstva, v roku 1815 pripadli rozhodnutím Viedenského kongresu Rakúskemu cisárstvu (ako súčasť tzv. Lombardsko-benátskeho kráľovstva). Región Benátska bol v roku 1866 pripojený k Talianskemu kráľovstvu.
Súčasnosť.
Najznámejším obrazom Benátok je Námestie svätého Marka, kde sa nechávajú turisti fotografovať pri kŕmení holubov a stoja v dlhom rade na prehliadku Baziliky sv. Marka. Toto námestie je navonok veľmi pekne udržiavané, no skutočný stav budov v meste je žalostný. Skoro polovica nemá vyhovujúce sociálne zariadenia a ich základy vyžadujú rozsiahlu rekonštrukciu. Tomu zodpovedajú i hotely, ktoré sú síce drahé, ale neposkytujú ani zďaleka také pohodlie ako ubytovacie zariadenia na neďalekej pevnine. Preto si turisti často vyberajú lacnejší a pohodlnejší hotel na pobreží a do historického centra Benátok sa vyberú mestskou dopravou cez deň. Ruch v meste končí približne okolo ôsmej hodiny večer, kedy už väčšina turistov odíde poslednými autobusmi do okolitých osád.
Obyvateľstvo Benátok starne. Mladí ľudia sa kvôli vysokým cenám nevyhovujúceho bývania a pracovným možnostiam sťahujú preč do moderných miest. V historickom centre bývajú trvalo, alebo v čase turistickej sezóny, najmä miestni umelci a remeselníci.
Ekonomika Benátok je postavená hlavne na turistike a predaji benátskeho skla.
Kanály a mosty.
Hlavnú ulicu dopĺňa asi stovka kanálov, kde je čulý dopravný ruch. Dopravnou tepnou je Canal Grande, dlhý a asi široký kanál, ktorý prechádza priamo stredom mesta. Spája hlavnú železničnú stanicu a prístav s historickým námestím svätého Marka a centrom mesta. Jeden z najznámejších mostov je Ponte di Rialto, ktorý ako jeden z troch spája obe časti mesta rozdelené kanálom. Mramorový oblúk dlhý dopĺňajú dva rady obchodov. V meste zaisťujú dopravu motorové lode, ktoré brázdia kanály, pre turistov sú k dispozícii klasické gondoly.
Gondoly tvoria neodmysliteľnú časť života v Benátkách už od 11. storočia. Štíhlym trupom a plochým dnom sú prispôsobené pre plavbu úzkymi a plytkými kanálmi. Gondola je smerom k prove mierne zahnutá doľava, čo zabraňuje tomu, aby sa točila stále dookola.
Pozri aj.
Niekoľko miest je prirovnávaných k Benátkam: mesto Nantes vo Francúzsku, je prezývané Benátky západu, veľa miest má prezývku Benátky východu a rovnako veľa Benátky severu.

</doc>
<doc id="20187" url="https://sk.wikipedia.org/wiki?curid=20187" title="Bononia">
Bononia



</doc>
<doc id="20188" url="https://sk.wikipedia.org/wiki?curid=20188" title="Bulaggna">
Bulaggna



</doc>
<doc id="20189" url="https://sk.wikipedia.org/wiki?curid=20189" title="Pád (rieka)">
Pád (rieka)

Rieka Pád (po taliansky: "Po", v staroveku: "Eridanus") tečie zo západu na východ cez severné Taliansko, od Mount Monviso (v Kotických Alpách) smerom k Jadranskému moru pri Benátkach. Priemerný ročný prietok vody v ústí je /s a odvodňované územie má rozlohu . Vytvára Pádsku nížinu.
Prítoky rieky Pád:
Severné prítoky sú: Dora Riparia, Dora Baltea, Sesia, Ticino, Lambro, Adda, Oglio, Sarca.
Južné prítoky sú: Tanaro, Scrivia, Trebbia, Taro, Parma, Secchia, Panaro.

</doc>
<doc id="20191" url="https://sk.wikipedia.org/wiki?curid=20191" title="Pád">
Pád

Pád môže byť:

</doc>
<doc id="20194" url="https://sk.wikipedia.org/wiki?curid=20194" title="Padus">
Padus

Padus môže byť:

</doc>
<doc id="20195" url="https://sk.wikipedia.org/wiki?curid=20195" title="Rozmnožovanie (biológia)">
Rozmnožovanie (biológia)

Rozmnožovanie (iné názvy: množenie, tokogónia, reprodukcia) je vytváranie nových jedincov (potomkov) existujúcimi jedincami (rodičom alebo rodičmi) u všetkých živých organizmov. Rozmnožovanie je jedna zo základných vlastností živých organizmov (živej hmoty), umožňuje zachovanie druhu, a tým kontinuitu života. Rozmnožovanie nemusí byť nevyhnutne spojené s nárastom počtu jedincov.
Rozlišujú sa dve základné formy rozmnožovania:
Existuje viacero prechodných typov rozmnožovania (niekedy uvádzaných pod názvom jednopohlavné rozmnožovanie): partenogenéza (resp. apomixia), gynogenéza (merospermia), hybridogenéza a androgenéza.
Z iného hľadiska sa rozlišuje monocytogénne a polycytogénne rozmnožovanie, pozri pod Nepohlavné rozmnožovanie

</doc>
<doc id="20196" url="https://sk.wikipedia.org/wiki?curid=20196" title="Venezia">
Venezia



</doc>
<doc id="20197" url="https://sk.wikipedia.org/wiki?curid=20197" title="Venice">
Venice



</doc>
<doc id="20198" url="https://sk.wikipedia.org/wiki?curid=20198" title="Pohlavná sústava">
Pohlavná sústava



</doc>
<doc id="20239" url="https://sk.wikipedia.org/wiki?curid=20239" title="Čajka smejivá">
Čajka smejivá

Čajka smejivá (iné názvy čajka chichotavá, čajka smejivá – obyčajná; lat. "Chroicocephalus ridibundus" staršie "Larus ridibundus") je druh z čeľade čajkovité ("Laridae "). Hniezdi v Palearktíde. Vyskytuje sa takmer na polovici územia Slovenska, hniezdi na ostrovoch. Podľa Medzinárodnej únie na ochranu prírody a prírodných zdrojov čajka smejivá patrí medzi najmenej ohrozené druhy, trend celkovej populácie nie je známy, populácia v Európe v rokoch 19902013 mierne klesla, kým v severnej Amerike za posledných 40 rokov tamojšie populácie výrazne stúpli o 361%, to je 46,6% nárast každú dekádu. Prieskum bol vykonávaný na území menšom ako je polovica areálu rozšírenia na severoamerickom kontinente.
Opis.
Čajka smejivá meria 37 – , rozpätie krídel má 94 –  a váži 211 – 340 g. 
Hlas.
Ozýva sa veľmi hlasno hlavne v hniezdnych kolóniách ostrým volaním "kriää" a varovným hlasom "ke-ke-ke".
Výskyt a stav na Slovensku.
Čajka smejivá sa na Slovensku vyskytuje celý rok. Hniezdi v kolóniách na ostrovoch veľkých vodných nádrží a rybníkov. Koncom februára prilietajú na hniezdiská a po vyhniezdení ich môžeme nájsť skoro na polovici územia Slovenska. Zimujú na nezamrznutých vodných plochách a za potravou zalietajú na polia, do miest a na smetiská.
Odhadovaný počet hniezdiacich párov je 9 000 – 17 000, zimujúcich jedincov 12 000 – 35 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Stupeň ohrozenia "S" – vyhovujúci ochranársky status.
Biotop.
Uprednostňujú vodné plochy, močiare a rybníky. Na ostrovoch vodných plôch hniezdia a v okolí hľadajú potravu. V mimohniezdnom období sa vyskytujú pri riekach, väčších vodných tokoch, na poliach aj na sídliskách miest.
Potrava.
Čajka smejivá sa živí najmä živočíšnou potravou. Vodný aj suchozemský hmyz a jeho larvy, ryby a drobné cicavce. Zo začiatku jari vyhľadáva suchozemský hmyz a červy, ak ho je nedostatok tak sa viac orientujú na vodný hmyz, hraboše a ryby. Z vodnej hladiny zbierajú rôzne odpadky v zimnom období. Konzumujú aj rastlinnú potravu, odtrhujú si zo stromov čerešne i žalude.
Ochrana.
Je zákonom chránená, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="20240" url="https://sk.wikipedia.org/wiki?curid=20240" title="Čorík čierny">
Čorík čierny

Čorík čierny alebo rybár čierny (lat. "Chlidonias niger") je druh z čeľade rybárovité, zaraďované aj pod čajkovité. Obýva močiare holarktídy od Biskajského zálivu po 95. poludník. Na Slovensku hniezdi len na močiaroch a rybníkoch Východoslovenskej roviny, dokázané alebo pravdepodobné hniezdenie bolo na 2,30 % mapovacích kvadrátov, počas migrácie so objavuje skoro na každej stojacej vode, bol zistený na 23,70 % mapovacích kvadrátov. Podľa Medzinárodnej únie na ochranu prírody a prírodných zdrojov čorík čierny patrí medzi najmenej ohrozené druhy, trend celkovej populácie je klesajúci, európska populácia má neznámy trend, v severnej Amerike došlo za posledných 40 rokov k štatisticky nevýznamnému poklesu.
Výskyt a stav na Slovensku.
Odhadovaný počet hniezdiacich párov je 40 – 150. Je to fluktuujúci druh, veľkosť populácie vykazuje "výrazný pokles" viac ako o 50%. Veľkosť územia na ktorom sa vyskytuje má "mierny pokles" od 20% - 50%. Ekosozologický status v roku 1995 "V" - zraniteľný. V roku 1998 "VU:B1" - zraniteľný. V roku 2001 "VU" - zraniteľný. V roku 2014 "EN* C2a(i); D" - silne ohrozený. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh.
Ochrana.
Je zákonom chránený, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="20241" url="https://sk.wikipedia.org/wiki?curid=20241" title="Rybár riečny">
Rybár riečny

Rybár riečny alebo staršie rybár obyčajný () je druh z čeľade rybárovité, zaraďované aj pod čajkovité. Obýva celú holarktídu. Hniezdi v kolóniách na štrkových ostrovoch a brehoch jazier i morí. Na Slovensku bolo dokázané hniezdenie v 4,40 % mapovacích kvadrátov pri veľkých riekach a vodných plochách. Je chránený. Podľa Medzinárodnej únie na ochranu prírody a prírodných zdrojov rybár riečny patrí medzi najmenej ohrozené druhy, trend celkovej populácie je neznámy, európska populácia má stúpajúci trend. V severnej Amerike za 40 rokov prekonala populácia štatisticky významný pokles o -70,4%.
Hlas.
Rybár riečny je hlučný vták, najmä na svojom hniezdisku. Ozýva sa ostrým "kri-jé", niekedy opakovaným "kre-kre-kre".
Výskyt a stav na Slovensku.
Rybár riečny je sťahovavý druh. Cez Slovensko migruje pozdĺž riek.
Odhadovaný počet hniezdiacich párov je 150 – 250. Veľkosť populácie i územie na ktorom sa vyskytuje vykazujú "mierny nárast" o 20 do 50%. Ekosozologický status v roku 1995 "V" – zraniteľný. V roku 1998 "LR:cd", "LR" – menej ohrozený druh. V roku 2001 "LR" - menej ohrozený. V roku 2014 "LC" - menej dotknutý. Európsky ochranársky nezaradený "SPEC". Stupeň ohrozenia "S" – vyhovujúci ochranársky status.
Ochrana.
Je zákonom chránený, spoločenská hodnota je 2000 € (Vyhláška MŽP č. 170/2021). Rybár riečny je druh európskeho významu, ktorý sa vyskytuje ako kritériový druh v 5. chránených vtáčich územiach.

</doc>
<doc id="20242" url="https://sk.wikipedia.org/wiki?curid=20242" title="Krkavcovité">
Krkavcovité

Krkavcovité () je čeľaď pomerne veľkých, poväčšine tmavo sfarbených vtákov s hrubým zobákom.
O krkavcovitých v širšom zmysle pozri systém uvedený v článku vrabcotvaré.
Systém.
Staršie sa sem (do podčeľade Cyanocoracinae) zaraďoval aj rod varovkyňa ("Platylophus"), ktorý je dnes v čeľadi strakošovité.

</doc>
<doc id="20243" url="https://sk.wikipedia.org/wiki?curid=20243" title="Nepohlavné rozmnožovanie">
Nepohlavné rozmnožovanie

Nepohlavné rozmnožovanie (iné názvy: nepohlavné množenie, asexuálne rozmnožovanie/množenie, vegetatívne rozmnožovanie/množenie, asexuálna reprodukcia, vegetatívna reprodukcia, monogónia) je také rozmnožovanie, pri ktorom sa z rodičovského organizmu oddelí nejaká časť a stane sa z nej priamo nový organizmus, ktorý je z hľadiska dedičnej informácie identický s rodičom, čiže klon rodičovského organizmu.
Pojem vegetatívne rozmnožovanie/množenie/-na reprodukcia sa používa najmä pre rastliny a v literatúre sa niekedy obmedzuje len na niektorú podskupinu nepohlavného rozmnožovania, najčastejšie na akékoľvek nepohlavné rozmnožovanie rastlín okrem spór výtrusných rastlín, semien semenných rastlín a partenogenézy, alebo na akékoľvek nepohlavné rozmnožovanie rastlín okrem prostého bunkového delenia.
Nový jedinec pri tomto type rozmnožovania vzniká z telových (somatických) buniek a je geneticky zhodný s rodičovským organizmom. Vývin jedinca vzniknutého nepohlavným rozmnožovaním (blastogenéza) býva jednoduchší ako vývin oplodneného vajíčka (embryogenéza) a do určitej miery sa podobá regenerácii. V ontogenéze takto vzniknutého indivídua sa neprejavujú známky fylogenézy (E. Haeckel, 1866 – Biogenetický zákon: „Ontogenéza je skrátenou rekapituláciou fylogenézy.“). Tento spôsob rozmnožovania dovoľuje, aby určitý druh za priaznivých podmienok obsadil v krátkom čase rozsiahle územie, ale neumožňuje, aby sa takto vzniknuté jedince prispôsobili meniacim sa podmienkam, respektíve dovoľuje to iba v obmedzenej forme.
Živočíchy.
Nepohlavné rozmnožovanie sa zo živočíchov najčastejšie vyskytuje u prvokov ("Protozoa") a jednoduchých bezstavovcov ako sú hubky ("Porifera"), niektoré pŕhlivce ("Cnidaria"), ploskavce ("Plathelminthes"), obrúčkavce ("Annelida"), chytadlovce ("Tentaculata"), plášťovce ("Tunicata", "Urochordata") a vzácne aj ostnatokožce ("Echinodermata") a chordáty ("Chordata").
Jednobunkovce.
Najjednoduchší prípad je tzv. monocytogénne rozmnožovanie (cytogónia, agamogónia), pri ktorom sa od rodičovského organizmu (bunky) oddelia jednotlivé bunky. Typické je pre jednobunkovce (prvoky, "Protozoa"). Rozlišujeme:
U mnohobunkovcov je monocytogénne rozmnožovanie zriedkavé, vyskytuje sa napríklad u dicyemidov.
Nasledujú podrobnosti o nepohlavnom rozmnožovaní jednobunkovcov. Je vlastne delením bunky, ktorá tvorí ich telo:
Nepohlavné rozmnožovanie môže u jednobunkovcov súvisieť so vznikom kolónií. Jednotlivé bunky vznikajúce delením materského jedinca zostanú spojené buď v spoločnom rôsolovitom obale, alebo pomocou siete výbežkov, ktoré vznikli z povrchových vrstiev cytoplazmy. Na vyššom vývojovom stupni sa jednotlivé bunky kolónie špecializujú na určité funkcie ako príjem potravy, pohyb atď. (rod váľač – "Volvox"). Schopnosť rozmnožovania zostáva už iba niektorým bunkám a u ostatných sa stráca. Jednotlivé bunky kolónie tak strácajú samostatnosť a stávajú sa súčasťou nového celku – kolónie. Tieto typy prvokov tak naznačujú, ako asi prebiehala evolúcia mnohobunkových organizmov.
Mnohobunkovce.
Mnohobunkovce sa rozmnožujú polycytogénnym rozmnožovaním (somatogénna monogania), pri ktorom dcérsky organizmus vzniká z bunkových komplexov rodiča alebo z bunkových komplexov lárv alebo embryonálnych štádií. Rozlišujeme:
Rastliny.
Prvou formou nepohlavného rozmnožovania je prosté rozdelenie rodičovského organizmu na dve časti vyskytujúce sa jednobunkovcov (napríklad u siníc a jednobunkových rias). Toto delenie často prebieha masovo, napríklad u baktérií môže za deň vzniknúť 248 potomkov.
Ďalšou formou je schizogónia vyskytujúca sa u rôznych rias a húb. Pri nej sa rodič rozpadne na viacero jedincov alebo spór po predchádzajúcom príslušnom rozdelení bunkového jadra.
Rastliny deliace sa tak, že sa materská bunka bezo zvyšku rozdelí (čiže predchádzajúce dva prípady) nazývame asomatofyty, všetky ostatné somatofyty.
Kvasinky /jednobunkové huby/ a aj niektoré rastliny sa rozmnožujú tak, že z materskej bunky najprv vznikne výrastok, ktorý sa potom krčkovito oddelí.
Mnohobunkové riasy a huby sa často rozmnožujú tak, že sa oddelia jednotlivé bunky, z ktorých vzniknú noví jedinci. Také bunky sa nazývajú spóry.
Mnohé rastliny sa rozmnožujú fragmentáciou, teda rozpadom organizmu na niekoľko menších častí. Týka sa to napríklad siníc "Plectonema" a "Oscillatoria", vyšších rias "Caulerpa" a "Fucus" a lišajníkov.
Aj veľa semenných rastlín ("Spermatophyta") (napr. konvalinka voňavá) sa rozmnožuje podobne – oddelením častí rastliny v dôsledku zhnitia častí rodiča.
Niektoré lišajníky majú telieska zvané sorédie a izídie.
Niektoré paprade, najmä tropické, tvoria „púčiky“, ktoré sa zakorenia a vyrastú z nich nové rastliny.
U krytosemenných rastlín ("Angiospermatophyta") sa stretneme s rôznymi formami rozmnožovania. Prvý je výhonok nazývaný odnož, ktorý môže rásť vzpriamene (obilniny) alebo ako poplaz (stolón). Existujú povrchové aj podzemné poplazy, na ktorých v určitých odstupoch vznikajú noví jedinci (jahoda – povrchové, pýr – podzemné). Ďalej existujú rôzne hľuzy, cibule (typický príklad je zemiak s hľuzami na podzemných výhonkoch) či pacibule (bubily; po oddelení od rodiča sa z nich vyvinú nové rastliny; napr. cesnak). Nápadným spôsobom rozmnožovania vyšších rastlín je viviparia (živorodosť), čiže klíčenie semien už na materskej rastline ešte pred vysemenením.
Medzi nepohlavné rozmnožovanie zaraďujeme aj vrúbľovanie, očkovanie, štepenie a podobne.
Špecifickým spôsobom nepohlavného rozmnožovania stojacim na hranici s pohlavným rozmnožovaním je partenogenéza.

</doc>
<doc id="20244" url="https://sk.wikipedia.org/wiki?curid=20244" title="Benátky (región)">
Benátky (región)



</doc>
<doc id="20245" url="https://sk.wikipedia.org/wiki?curid=20245" title="Tridentsko-Horná Adiža">
Tridentsko-Horná Adiža

Tridentsko-Horná Adiža alebo Tridentsko-Južné Tirolsko (po taliansky: "Trentino-Alto Adige", po nemecky: "Trentino-Südtirol") je autonómny región na severe Talianska. Pozostáva z dvoch rozdielnych oblastí, taliansky hovoriaceho Tridentska (Trentino) a prevažne nemecky hovoriaceho Horná Adiža/Južného Tirolska (Alto Adige/Südtirol). Región bol súčasťou Rakúsko-Uhorska, až kým nebol pripojený k Taliansku v roku 1919. Medzi rokmi 1919 a 1947 sa nazýval "Venezia Tridentina" (Tridentské Benátky).

</doc>
<doc id="20247" url="https://sk.wikipedia.org/wiki?curid=20247" title="Trident (mesto)">
Trident (mesto)

Trident (po taliansky: "Trento", po latinsky: "Tridentum") je mesto na severe Talianska.
Je situované v údolí rieky Adiža v talianskom regióne Tridentsko-Horná Adiža. Je to hlavné mesto tohto regiónu a autonómnej provincie Trident. V 
rokoch 1545-1563 sa tu konal Tridentský koncil. 
Externé odkazy.
Oficiálna stránka

</doc>
<doc id="20249" url="https://sk.wikipedia.org/wiki?curid=20249" title="Región (Taliansko)">
Región (Taliansko)

Regióny alebo kraje alebo oblasti Talianska sú nasledovné:

</doc>
<doc id="20251" url="https://sk.wikipedia.org/wiki?curid=20251" title="Newfoundland a Labrador">
Newfoundland a Labrador

Newfoundland a Labrador (angl. "Newfoundland and Labrador", fr.: "Terre-Neuve-et-Labrador", ir.: "Talamh an Éisc agus Labradóir", lat.: "Terra Nova") je jedna z desiatich kanadských provincií. Pozostáva z ostrova Newfoundland a severovýchodnej časti polostrova Labrador. Pôvodne sa volala iba Newfoundland a tento názov sa hovorovo požíva aj dnes, hoci súčasný oficiálny názov existuje od roku 2001. Má rozlohu a niečo cez pol milióna obyvateľov. Hlavným a zároveň najväčším mestom je St. John’s. V provincii existujú početné írsky, škótsky a francúzsky hovoriace jazykové menšiny. Väčšina obyvateľstva sa hlási ku kresťanstvu, z toho k protestantstvu 59,7 % a ku katolíckej cirkvi 36,9 %.

</doc>
<doc id="20254" url="https://sk.wikipedia.org/wiki?curid=20254" title="Súľovské skaly">
Súľovské skaly

Súľovské skaly sú geomorfologický podcelok Súľovských vrchov, charakteristický výrazným členitým reliéfom. Nachádzajú sa približne smerom na juhozápad od Žiliny a na juhovýchod od mesta Bytča. Sú turisticky vyhľadávanou lokalitou, nachádza sa v nich národná prírodná rezervácia Súľovské skaly. Najvyšším vrchom je Žibrid s výškou 
Poloha.
Nachádzajú sa v západnej časti Súľovských vrchov. Zo severu a severozápadu ich ohraničuje Manínska vrchovina, zo západu Podmanínska pahorkatina, z juhu Zliechovská hornatina a Domanižská kotlina a z východu Rajecká kotlina, Skalky a Žilinská pahorkatina.. Súľovské skaly sú zoradené v oblúku, ktorého vrchol je na severe a ramená smerujú na juhozápad a juhovýchod.
Prírodné podmienky.
Horninovým základom Súľovských skál je zväčša charakteristický treťohorný (konkrétne eocénny) karbonátový zlepenec (s klastami starších rozrušených vápencov a dolomitov) tvoriaci súčasť borovského súvrstvia centrálnehokarpatského paleogénu. Zlepence sú nedokonale vrstevnaté, čo naznačuje, že vznikali v dynamickom prostredí, pravdepodobne priamo pod vápencovými útesmi vtedajšieho mora. Podložie tvoria staršie druhohorné dolomity a slienito-bridličnaté súvrstvia. Terén bol v priebehu neogénu zvrásnený, pričom sa vytvorili početné antiklinály a synklinály. S časom sa potom prejavil jav označovaný ako inverzia reliéfu, kedy rozpraskané horniny v osovej časti antiklinály podľahli erózii skôr ako synklinálna časť, preto pozostatky synklinály budujú dnes vyššie časti územia ako kedysi vyššie položené antiklinály. Osou vrcholu bývalej antiklinály teraz vedie dolina typu combe, ktorá vyúsťuje do obce Súľov-Hradná.
Ide o relatívne malú plochu územia s vysokou koncentráciou geomorfologických tvarov ako poskladané skalné veže, strmé bralá, ihly, okná, homole a pod., s často bizarným tvarom.
Jedným z najznámejších útvarov je Gotická brána. V Súľovských skalách sa nachádzajú aj dve jaskyne (jednou z nich je Prírodná pamiatka Šarkania diera) a zrúcanina Súľovského hradu.
Ochrana prírody.
V roku 1971 bola v oblasti vyhlásená štátna prírodná rezervácia na ploche . Dnes je oblasť súčasťou národnej prírodnej rezervácie Súľovské skaly.
Turistika.
Po celom území vedie značený náučný chodník vystavaný roku 1975 a rekonštruovaný a upravený v rokoch 1994, 1997 a 1998. Je dlhý a má 16 zastávok, ktoré sú doplnené 17 informačnými tabuľami. Prechádzky nie sú fyzicky veľmi náročné.
Horolezecká činnosť.
Lezecké cesty majú dĺžku 15 a náročnosť 410 stupňov UIAA.

</doc>
<doc id="20255" url="https://sk.wikipedia.org/wiki?curid=20255" title="Zkujnenie">
Zkujnenie

Zkujnenie je proces, pri ktorom sa zo surového železa odstraňuje prebytočný uhlík.
Toto sa robí tak, že sa dlhou trubicou zhora do kokily do taveniny vháňa kyslík (čistý na 98%). Kedysi sa to robilo v tzv. Bessemerovej hruške (Bessemerov konvertor), tam sa ale kyslík vháňal zdola.

</doc>
<doc id="20256" url="https://sk.wikipedia.org/wiki?curid=20256" title="Upokojovanie (metalurgia)">
Upokojovanie (metalurgia)

Upokojovanie alebo upokojenie (nespisovne "ukľudnenie") v metalurgii je proces, pri ktorom sa z ocele odstraňuje nadbytočný kyslík.
To sa robí prvkami, ktoré kyslík viažu lepšie (majú afinitu) ako železo. Tie sa dávajú do taveniny. Bývajú to:
Fáza bublania po pridaní oxidačnej prísady (buď oxidy železa, alebo aj plynný kyslík) sa tiež nazýva uhlíkový var. Okrem znižovania obsahu uhlíka v tavenine slúži uhlíkový var aj na čistenie taveniny od rozpustených plynov, ktoré difundujú do objemu bublín a bubliny tiež strhávajú nečistoty na hladinu - k troske. Po fáze oxidácie prebieha odsírenie taveniny pomocou výmeny oxidačnej trosky za špeciálnu, určenú na odsírenie taveniny a následne deoxidácia taveniny pomocou prvkov s vysokou afinitou ku kyslíku (Mg, Al, Si...).

</doc>
<doc id="20258" url="https://sk.wikipedia.org/wiki?curid=20258" title="Súľov-Hradná">
Súľov-Hradná

Súľov-Hradná je obec na Slovensku v okrese Bytča (Žilinský kraj).
Polohopis.
Obec leží v Súľovskej kotline, výraznej depresii v centrálnej časti Súľovských vrchov. Nachádza sa v juhovýchodnom výbežku okresu Bytča a riečka Hradnianka pretína západne od obce "Súľovskou tiesňavou" veniec hôr, vytvárajúca tak priestor pre jediné cestné spojenie cez Jablonové.
Kultúra a zaujímavosti.
Turistika.
Jedinečná poloha v objatí hôr s množstvom prírodných i historických zaujímavostí vytvára zo Súľova atraktívnu lokalitu. Ponúka krásy Súľovských skál s možnosťami turistických výletov i lezeckých aktivít, vhodné terény pre cykloturistiku, ale aj dostupnosť Súľovského, Hričovského no i Lietavského hradu. 

</doc>
<doc id="20259" url="https://sk.wikipedia.org/wiki?curid=20259" title="Ledeburit">
Ledeburit

Ledeburit je eutektikum metastabilnej sústavy Fe-Fe3C. 
Nie je to fáza, ale fázová zmes zložená z austenitu a cementitu (Fe3C). Pod mikroskopom sú zreteľné lamelárne štruktúry cementitu.
Podiel uhlíka v ledeburite je 4,3 %. Ledeburit je pomerne krehký, má biele lesklé a veľmi tvrdé kryštály. 
Pomenovaný je podľa objaviteľa, nemeckého metalurga K. Ledebura.
Pri obsahu uhlíka 4,3 % má zliatina železa najnižšiu teplotu tavenia - 1 147 °C namiesto 1 539 °C pri čistom železe. Preto sa vo vysokých peciach vyrába surové železo so zložením blízko eutektického bodu. 

</doc>
<doc id="20260" url="https://sk.wikipedia.org/wiki?curid=20260" title="Poniklec prostredný">
Poniklec prostredný

Poniklec prostredný ("Pulsatilla subslavica") je rastlina z čeľade iskerníkovité ("Ranunculaceae").
Výskyt.
Druh je západokarpatský endemit kvitnúci v jarných mesiacoch. Rastie len na území Slovenska v nadmorských výškach 350 až na vápencovom a dolomitovom podklade. Najhojnejší výskyt je v Strážovských vrchoch, južnej časti Veľkej Fatry a na Muránskej planine. Zriedkavejšie sa vyskytuje aj v Malých Karpatoch, Javorníkoch, Považskom Inovci, Lúčanskej Malej Fatre, na Poľane, v južnej časti Nízkych Tatier, Slovenskom raji, Slovenskom rudohorí, Strednom Pohornádí, Spišských vrchoch či v Slovenskom krase. Rastie aj v Súľovských skalách.
V čase kvitnutia dosahuje dĺžku . Prízemné listy, vyrastajúce až po odkvitnutí sú chlpaté. Tmavofialové kvety sú spočiatku zvončekovité, neskoršie roztvorené. Kvitne od marca do mája. Patrí medzi endemity Západných Karpát. Rastie prevažne na skalách, ale aj na výslnných trávnatých svahoch. 
Ohrozenie.
Návštevníci ho ničia trhaním a vykopávaním, no ohrozený je aj zarastaním pôvodných areálov. Mnohé príbuzné druhy rastú od Kaukazu cez Balkán, až po Alpy. Na území Slovenska je úplne chránený.
Druh je súčasťou návrhu doplnkov za Slovenskú republiku do Prílohy II a Prílohy IV Smernice 92/43/EEC o ochrane prírodných biotopov a voľne žijúcej fauny a flóry.

</doc>
<doc id="20261" url="https://sk.wikipedia.org/wiki?curid=20261" title="Sémantika">
Sémantika

Sémantika (z gréc. "semantikos" – „označujúci“ od "semainein" – „označovať“ od "sema" – „znak“) môže byť:

</doc>
<doc id="20262" url="https://sk.wikipedia.org/wiki?curid=20262" title="Stíhač tankov">
Stíhač tankov

Stíhač tankov je bojové vozidlo určené a optimalizované na ničenie nepriateľskej obrnenej techniky a primárne tankov, ktoré v súčasnom ponímaní vedenia vojny predstavujú hrot pozemných útočných operácií.
Súčasnosť.
Opis.
Koncept stíhača tankov vznikol ešte pred druhou svetovou vojnou, ale jeho masové použitie prišlo v druhej svetovej vojne, keď vyšla do popredia potreba vyrábať lacnejšie obrnenú techniku, ktorá sa vyrovnala tankom a bola ich schopná úspešne likvidovať. Stíhač tanku by mal byť lacnejší ako tank.
Stíhač tankov ale nie je konkrétny typ vozidla s konkrétnou konfiguráciou jednotlivých prvkov. V zásade však vždy ide o vozidlo, vybavené organickou výzbrojou, ktorá umožňuje ničiť obrnenú techniku. V minulosti boli touto výzbrojou najmä protitankové kanóny. Po druhej svetovej vojne sa začali používať aj iné zbrane – či už bezzáklzové kanóny, neriadené aj riadené protitankové strely, či nové druhy munície ako strelivo z ochudobneného uránu, podkalibrové strelivo, kumulatívna munícia, či reaktívne strely vystrelované kanónmi.
V súčasnosti sa stíhače tankov používajú menej. Hlavnou príčinou je rozšírenie arzenálu pechotných protitankových zbraní (vďaka kumulatívnej náloži), ktoré môžu ničiť aj tú najlepšie pancierovanú techniku. Ako také ich nahradili bojové helikoptéry, ktoré sú podstatne flexibilnejšie. Stíhač tankov však má aj svoje výhody:
Napriek eventuálnej účinnosti má ale aj nevýhody:
Pancierovaná koncepcia.
Sú silne pancierované, aby mohli čelne bojovať s nepriateľským tankom, kanón väčšinou v neotočnej veži alebo korbe mieri len dopredu (úspora na hmotnosti). Pancierovanie a výzbroj býva koncentrované vpredu, keďže k nepriateľovi sa stavajú čelne. Mali takmer vždy silnejší pancier a kanón ako tanky zodpovedajúcej hmotnostnej kategórie. Kvôli hmotnosti sú na pásovom podvozku a teda odvodené z tanku. V súčasnosti sa nepoužívajú a je veľmi pravdepodobné, že sú už definitívne prekonané.
Rýchla koncepcia.
Je inštalovaná na ľahkom a rýchlom kolesovom i pásovom podvozku, ktorý je však vždy výrazne pohyblivý. Odvodené sú napríklad z BVP, Aligátora, HMMWV, no môže ísť o provizórne riešenie majúce základ (podvozok) na civlnom automobile. Vozidlá tejto koncepcie musia vyžívať svoju manévrovaciu schopnosť a rýchlosť, keďže ich pancier je len nedostatočný (len proti guľkám a črepinám z granátu). Zato palebná sila môže byť rovnako silná ako u silnej verzie. V súčasnosti sú prakticky všetky stíhače tankov v tejto konfigurácii. Tieto vozidlá mávajú aj otočnú vežu alebo len jednoducho inštalované bezzáklzové delo, či protitankové rakety, bez ochrany pre obsluhu.
Pri tejto koncepcii sa v zásade nevyužíva kanónová výzbroj nahradili ju protitankové riadené strely s kumulatívnymi hlavicami. Príchodm reaktívneho pancierovania a "kompozitných pancierov" aj medzi týmito zbraňami nastala určitá stagnácia. Ale ich neprekonateľná výhoda proti iným zbraniam ako napr. helikoptéram je výhodný pomer nízkej ceny k vysokému účinku.
Ale aj naďalej platí, že na ničenie tankov je najlepší tank.
Všeobecné zásady protitankového boja.
Na ničenie tankov a obrnenej techniky v boji sa používajú ručné protitankové zbrane, protitankové riadené strely, tanky, protitankové delostrelectvo, stíhače tankov a protitankové míny. Protitankové riadené strely (tiež PTRS) vďaka svojej dobrej mobilite, veľkému dostrelu, malým rozmerom ale vysokej priebojnosti sú v súčasnej dobe najflexibilnejším prostriedkom protitankového boja. Vzhľadom na ich veľkú zraniteľnosť sa ich najvyššej efektivity dosahuje v súčinnosti s inými druhmi protitankových prostriedkov a najmä stíhačmi tankov.
Celkové nasadenie protitankových prostriedkov je závislé od členitosti terénu a možnosti maskovania. Stíhanie tankov v otvorenom teréne pomocou manévru a palebného manévru je pravdepodobne najjednoduchší model.
História.
Tanky ako zbraň boli po prvýkrát nasadené počas 1. svetovej vojny. Boli tak pomalé, že ich ľahko predbehol i pešiak. Boj proti nim bol iba v plienkach. O stíhaní tankov sa začalo uvažovať až v medzivojnovom období.
Pred II. svetovou vojnou.
Pred druhou svetovou vojnou existovalo len málo stíhačov tankov. Ich vývoj prakticky ustal, lebo vtedajšie tanky boli tak slabo pancierované, že čelne nevydržali paľbu protitankových pušiek. Bežné protitankové kanóny boli dostatočne rozšírené na to aby sa predpokladalo, že nepriateľské tanky nebude problém zastaviť. To sa potvrdilo i v občianskej vojne v Španielsku. Mnohé krajiny v tej dobe predpokladali, že tanky ako zbraň prestanú existovať. Poprípade zostanú iba podpornou zbraňou pechoty.
Druhá svetová vojna.
Nasadenie nemeckých tankov na hrotoch útočiacich jednotiek bolo jedným zo základov úspešneho blitzkriegu. Potreba stíhačov tankov tak vystupovala do popredia najmä medzi krajinami, ktoré sa týmto útokom museli brániť. Úspech nemeckých tankov však spôsobil, že im do roku 1941 prakticky žiadna krajina v Európe nebola schopná odolať.
USA a Spojené kráľovstvo.
Stíhače tankov sa objavili až v druhej svetovej vojne. Prví ich do svojej armády zaradili Angličania a Američania. Ich doktrína totiž spočívala v tom, že proti nepriateľským tankom majú bojovať len tanky na to určené – napr. M10 Wolverine a ostatné tanky napr. M4 Sherman majú svojou palebnou silou podporovať pechotu.
Ale už v severnej Afrike a neskôr v Taliansku (pozri Anzio) sa ukázalo, že anglo-americké stíhače tankov so svojim 76,2 mm M7 sú príliš slabé, no tí si z toho nerobili ťažkú hlavu, pretože nepriateľa zatiaľ úspešne porážali svojou početnou presilou. Náhrada vo forme nového stroja M36 Jackson však prišla až na jeseň 1944. Ten bol s 90 mm M3 kanónom nemeckým tankom silným súperom.
Veľká Británia vyvinula zaujímavý stíhač tankov Archer s dlhým kanónom.
Nemecko.
Nemci začali stíhače tankov nasadzovať, až keď sa museli brániť. Dovtedy používali len protitankové kanóny a Stuky. To bolo dobré proti francúzskym a anglickým tankom, ale v ZSSR sa objavil kvalitný stredný tank T-34, ktorý bol navyše čoskoro k dispozícii vo veľkých množstvách. Nemci síce mali aj stíhače tankov na podvozku PzKpfw I s kanónom , ale tie boli proti sovietskym tankom T-34 neúčinné. Pomerne dobré núdzové riešenie bol kanón na podvozkoch ukoristených francúzskych tankov – Marder. Tieto zbrane dokázali na preraziť pancier. Jediná zbraň, ktorá ho ale vedela zastaviť nové sovietske tanky (T-34 a KV-1) na veľkú vzdialenosť bol nemecký FLAK 88 mm a neskôr jeho špeciálna protitanková odroda PAK 88 mm. Tieto boli ale príliš nemobilné a museli byť pripravené dopredu, lebo príprava do bojovej pozície pozície trvala príliš dlho. Nemci preto kanón namontovali na tank, a tak vznikol Tiger. Nový tank bol ale príliš drahý (350 000 RM) a jeho výroba bola časovo náročná a preto ich nebol nikdy dostatok. Ďalšími nevýhodami bolo napríklad aj to, že uzáver hlavne bol dlhý, čo malo vplyv na veľkosť veže, následne korby a celkovú hmotnosť vozidla, ktorá sa musela kompenzovať silným motorom.
Prvým pokusom bolo preto umiestniť osemdesiatosmičku na podvozok, ktorý vznikol kombináciou tanku PzKpfw III a PzkKpffw IV, a tak vznikol Nashorn. Ten mal však slabé pancierovanie a korba v oblasti kde bol umiestnený kanón nebola zhora pancierovaná vôbec, čo spolu s chýbajúcou guľometnou výzbrojou robilo s vozidla a jeho posádky ľahký ciel pre pechotu. Dokázal však ničiť tanky na takú vzdialenosť, na akú ho oni nemohli ohroziť, hoci mal len pancier.
Keď sa objavil vynikajúci kanón PAK75/L71 (s dĺžkou 71 kalibrov), ľahší a ešte lepší ako PAK88, na podvozku PzKpfw IV vznikol nový stíhač tankov – Jagdpanzer IV. Ten dokázal preraziť pancier všetkých amerických a britských tankov a väčšinu ruských (teda okrem IS-1 a IS-2). Bola to vlastne z núdze cnosť a lacná náhrada za drahé Tigre a Panthery. Jeho bojová hodnota, v porovnaní s cenou bola ale podstatne priaznivejšia ako pri iných nemeckých bojových vozidlách.
Keď sa pripravovala výroba tanku Tiger, verejné obstarávanie podvozkov vyhrala firma Henschel. Firma Porsche ale už stihla vyrobiť svoje vlastné verzie podvozkov a tie sa tak nakoniec stali základom nového stroja – Ferdinand (neskôr premenovaný na "Elefant"). Tento mal enormne silný pancier a bol prvýkrát nasadený pri Kursku. Proti tankom sa ukázal byť len ťažko poraziteľný. Nemci ale navzdory svojmu perfekcionizmu zabudli vybaviť vozidlo guľometmi. Aj tento obrnený ničiteľ tankov bol veľmi zraniteľný v bojoch s pechotou a jeho uponáhľané nasadenie pri Kursku nemalo úspech. Guľomet bol neskôr inštalovaný dodatočne, ale boje v Kurskom oblúku už v tej dobe boli minulosťou.
Keď sa potom objavil vylepšený kanón PAK88 mm/L71, vznikol nápad vytvoriť stíhač na podvozku Pantera a tak vznikol Jagdpanther. Toto bol najlepší nemecký stíhač tankov. Nemci si ale (v dôležitých bitkách) neuvedomili včas ich kvality, a preto prišli v podstate už neskoro. V pomere vlastných strát ku zničeným tankom nepriateľa išlo pravdepodobne o najúspešnejší stíhač tankov nemeckej armády.
Ešte potom prišiel Jagdtiger. Jeho koncepcia už ale niesla známky preháňania niektorých parametrov. Mal síce silný kanón, ktorý prerazil pancier na a sám mal spredu nepreraziteľné pancierovanie, ale akosi sa pozabudlo na to, že kanón sa pomaly nabíja a náboje sú také ťažké, že musia byť rozdelené. Medzi dvomi výstrelmi mali nepriateľské tanky dosť času na to, aby sa k nemu priblížili a zničili ho. Jeho hlavná slabina ale ostala v neúnosne vysokej cene a spotrebe paliva. Strojov aj tak nebol na fronte nikdy dostatok na to, aby podstatne zmenili priebeh bojových operácii.
V poslednom roku vojny už muselo Nemecko šetriť. Nápad bol použiť lacný ale stále vynikajúci podvozok česko-slovenského PzKpfw 38 (t) spolu s kanónom PAK75/L71. Vznikol tak Hetzer. PzKpfw 38 (t) (alebo skôr jeho podvozok) sa stal jediným tankom vyrábaným od začiatku až do konca vojny. Samotný Hetzer sa tiež osvedčil.
Sovietsky zväz.
Sovietske tanky T-34 boli síce na začiatku Veľkej vlasteneckej vojny nemeckým strojom nadradené, ale nebol ich nikdy dostatok a navyše boli nasadzované veľmi diletantsky. Sovieti už pred vojnou laborovali s umiestnením svojho kvalitného kanóna ZIS-3 na rôzne podvozky. Prvý pokus bol s jeho montážou na traktor Komsomolec alebo automobil GAZ AA. Ani jeden zo so strojov sa však v boji neosvedčil. Až v roku 1942 sa ujala koncepcia samohybného dela/stíhača tankov SU-76 na podvozku tanku T-70. Skutočný úspech znamenali až stroje na podvozku tanku T-34, v ktorých masívnej korbe bol ukrytý kanón aj s posádkou (SU-122, SU-85 a SU-100). Alebo SU-152 na podvozku tankov KV-1.
SU-152 sa prvýkrát objavil v boji pri Kursku. Dokázal čelne zničiť Tiger. Sovietski vojaci tento stíhač tankov nazývali „Zveroboj“ (po rusky: Зверобой, čiže lovec, poľovník, alebo jednoducho zverobijca, keďže bojoval proti nemeckým Tigrom, Pantherom, Nashornom (nosorožec), Elefantom (slon)).
Neskôr sa objavili ešte lepšie ISU-152 a ISU-122 s kvalitnejšími kanónmi, ktoré predstavovali spolu s nemeckými Jaghtpanthermi a Jaghttigrami vrchol stíhačov tankov druhej svetovej vojny. SU-100 na podvozku T-34 na rozdiel od svojich súkmeňovcov s ťažkými húfnicami zostalo vy výzbroji niekoľkých armád až do 70. rokov.
Po vojne.
Po vojne sa objavili veľmi dobré ručné protitankové zbrane a ešte k tomu aj bojové helikoptéry. Preto sa ťažké stíhače tankov stali zastaranými. Ale vďaka vyššie uvedeným výhodám sa ešte stále objavujú v ľahkej a rýchlej verzii.

</doc>
<doc id="20263" url="https://sk.wikipedia.org/wiki?curid=20263" title="Protitanková zbraň">
Protitanková zbraň

Protitankové zbrane sú zbrane určené prednostne na boj proti tankom a iným obrneným vozidlám (napr. BVP), použiteľné sú aj na ničenie stálych opevnení, úkrytov a iných odolných cieľov, obmedzene sú použiteľné na ničenie všetkých druhov vojenskej dopravnej techniky a poľných opevnení, proti krytej a nekrytej živej sile sú spravidla málo účinné.
Protitankové zbrane zahrňujú veľké množstvo rôznych druhov zbraní, od individuálnych zbraní jednotlivca (ručné protitankové granáty) cez zbrane vo výzbroji pechotného alebo motostreleckého družstva (rôzne druhy reaktívnych granátometov a protitankové pušky), delostrelecké zbrane (špecializované protitankové kanóny a protitanková / protipancierová munícia pre ostatné delostrelecké zbrane), letecké protitankové bomby, priebojné letecké rakety a strelivo pre letecké kanóny, ženijné protitankové míny a fugasy, až po protitankové riadené strely všetkých druhov.
Z hľadiska účinku protitankových zbraní na tank možno rozlíšiť tri spôsoby zneškodnenia tanku:
Na zneškodnenie zbraní a pozorovacích prístrojov postačuje často bežná (priebojná) munícia pre ručné zbrane, problémom je, že tieto zariadenia predstavujú veľmi malé ciele, ktoré je obťažne zasiahnuť aj z malej vzdialenosti. Podobne na zastavenie tanku stačí relatívne malá nálož výbušnín, problémom je ale jej doprava a umiestnenie na vhodné miesto. Zastavený tank je ale už pomerne jednoduché zničiť napríklad paľbou poľného delostrelectva – je to stacionárny cieľ, na ničenie ktorých je poľné delostrelectvo dostatočne vybavené (priamy zásah stropu veže alebo hornej časti trupu delostreleckým granátom kalibru viac ako zničí alebo aspoň vyradí dlhodobo z boja aj väčšinu moderných tankov).
Vývoj protitankových zbraní.
Najstaršími protitankovými zbraňami pechoty boli bežné pušky a guľomety, vybavené priebojným strelivom s tvrdým, kaleným oceľovým jadrom. Balistický výkon a dopadová energia priebojných striel z ručných strelných zbraní však veľmi rýchlo prestala stačiť na prebitie rýchlo sa zvyšujúcej hrúbky a kvality tankových pancierov. Cisárske Nemecko ako prvé zaviedlo v roku 1918 špecializovanú protitankovú zbraň – protitankovú pušku "Tank-Gewehr 1918" kalibru a náboj 13,25 x Mauser. Jednoranná zbraň mala dvojčlennú obsluhu, vážila a na vzdialenosť 100 metrov prebíjala oceľový plát a na 500 metrov plát.
Druhým protitankovým prostriedkom pechoty boli trhavé ručné granáty, s cieľom zväčšiť účinnosť, spájané do zväzkov. Aj tu sa však veľmi rýchlo dosiahla medza použiteľnosti tohto bojového prostriedku – hmotnosť zväzku granátov obmedzovala jeho dohod na niekoľko metrov.
Relatívne najúčinnejším prostriedkom pre boj s tankmi (v čase prvej svetovej vojny) boli poľné delá, kanóny i húfnice. Na prvé typy tankov postačovala bežná trhavá munícia pre poľné delá, ale so zdokonaľovaním tankov prestala stačiť ich presnosť, priebojnosť i rýchlosť paľby. V Nemecku, ktoré najviac pocítilo účinnosť tankov, vzniká idea protitankového kanónu, ale kapitulácia zabránila vzniku čo i len prototypu takejto zbrane.
V medzivojnovom období vzniká predovšetkým protitankový kanón ako špecializovaný typ delostreleckej zbrane určený prednostne pre boj s tankmi. Protitankový kanón je konštruovaný pre priamu paľbu na pohyblivé obrnené ciele. Typický protitankový kanón sa vyznačuje vysokou počiatočnou rýchlosťou strely, ktorá zabezpečuje prebitie pancieru tanku, nízkou siluetou, ktorá umožňuje dobré maskovanie a krytie v teréne a robí z neho ťažšie zasiahnuteľný cieľ, veľkým odmerom vrchnej lafety, čo umožňuje viesť paľbu v väčšom priestore bez potreby manipulovať s celým kanónom, obvykle je vybavený poloautomatickým klinovým záverovým systémom, čo umožňuje vysokú rýchlosť paľby (krátkodobo až 30 – 35 výstrelov za minútu). Dôležitou požiadavkou je aj nízka celková hmotnosť zbrane, čo zvyšuje pohyblivosť zbrane v teréne (neslobodno zabudnúť, že väčšina vtedajších diel bola ešte stále ťahaná koňmi). Požiadavka nízkej hmotnosti však obmedzuje použiteľný kaliber zbrane a preto väčšina protitankových kanónov predvojnového obdobia má malý kaliber – do , len výnimočne väčší.
Výsledkom snáh konštruktérov je niekoľko zbraní, s ktorými armády vstupujú do bojov druhej svetovej vojny. K najstarším zbraniam patrí francúzsky 25mm protitankový kanón Hotchkiss, ďalej stojí za spomenutie švédsky 37mm protitankový kanón Bofors, zavedený v mnohých armádach západnej Európy a v Poľsku, sovietsky 37mm protitankový kanón vzor 1930 (1-K) vytvorený na základe licencie nemeckej firmy Rheinmetall, nemecký 37mm protitankový kanón PaK 35/36 (je veľmi príbuzný predošlému, sovietskemu), britský 40mm protitankový kanón Ordnance QF 2-pounder a starší (z roku 1920) 47mm kanón Ordnance QF 3-pounder, ktorý však výkonovo silne zaostával.
K najmodernejším a najvýkonnejším zbraniam patril sovietsky 45mm protitankový kanón vzor 1937 a nemecký 50mm protitankový kanón PaK 38.
Ani konštrukcia relatívne účinných protitankových kanónov však neriešila najvážnejší problém – poskytnúť pechote účinnú protitankovú zbraň použiteľnú v prvej línii obrany a schopnú doprevádzať pechotu aj v útoku. Veľmi rýchlo sa ukázalo, že bežné kalibre streliva pechotných zbraní nemajú potrebný výkon a je potrebné skonštruovať nové náboje s veľmi vysokým balistickým výkonom, vysokou počiatočnou rýchlosťou a vysokou dopadovou energiou a k nim, samozrejme, príslušné zbrane.
Problém protitankových pušiek bol riešený vo viacerých krajinách.
V Poľsku vznikla protitanková puška Karabin przeciwpancerny wzór 35 na náboj 7,92x DS, v Nemecku protitanková puška Panzerbüchse 38 (PzB 38) na náboj 7,92x a ťažká protitanková puška (v skutočnosti malokalibrový kanón) 2,8/ Schwere Panzerbüchse 41 (sPzB 41) na náboj 28x, vo Veľkej Británii vznikla protitanková puška Rifle Anti-Tank.55in Boys na náboj Kynoch.55 Boys (13,97x), vo Fínsku protitanková puška (v skutočnosti malokalibrový kanón) Lahti L-39 na náboj 20x Solothurn Long, v Japonsku protitanková puška (v skutočnosti opäť malokalibrový kanón) 97-Shiki (Type 97) kalibru 20x. Do vysokého stupňa boli rozpracované protitankové pušky aj v Česko-Slovensku, ale vývoj bol dokončený až počas nemeckej okupácie a zbraň sa dostala do výzbroje nemeckých jednotiek SS ako M.SS-41. Vývoj protitankovej pušky začal aj v Sovietskom zväze a dostal sa do štádia zavádzania protitankovej pušky PTR-39 kalibru konštrukcie Rukavišnikova, ale po úspešnej nemeckej spravodajskej akcii (sovietskej rozviedke bola podstrčená dezinformácia o vysokej hrúbke pancierov nemeckých tankov) bola v roku 1940 puška z výzbroje vyradená. 
Všetky predvojnové protitankové pušky mali rovnaké necnosti – nízku priebojnosť (len okolo na vzdialenosť 100 metrov), vysokú hmotnosť – typicky viac ako 15 kilogramov, ale napríklad Lahti L-39 až , veľmi vysoký spätný ráz… Výnimkou je len nemecká ťažká protitanková puška 2,8/ Schwere Panzerbüchse 41, ktorá prebíjala na 100 metrov až plát a na 500 metrov ešte stále , vážila však tiež a svojou konštrukciou (vrátane ochranného štítu) patrí skôr k malokalibrovým protitankovým kanónom.
Kategórie protitankových zbraní.
Kinetické.
Prerážajú kinetickou energiou takže hrúbka prerazeného panciera závisí od vzdialenosti cieľa a od úsťovej rýchlosti a hmotnosti strely (z čoho sa aj počíta kinetická energia).
Rozoznávame zhruba 2 kategórie.
Protipancierové.
Jadro z vysokolegovanej ocele alebo s volfrámovým jadrom (2). Sú trochu kratšie ako normálne granáty. Chýbajúca dĺžka je vyrovnaná balistickou kuklou (1). Sú vyrobené tak, aby po prerazení panciera ostali v tanku a vybuchli až vnútri.
Na obrázku vidíme jednotlivé komponenty:
Prerážajú homogénny pancier hrubý cca "2x vlastného kalibru". Používali sa kedysi predovšetkým na bojových lodiach proti iným bojovým lodiam alebo extrémne silným cieľom (len prerazenie nestačí, treba aj výbuch vnútri). V pozemnej armáde sa nepoužívajú. Ich určitou výhodou je vysoká imunita proti agresívnej aktívnej ochrane a pomerne vysoká účinnosť proti reaktívnemu pancierovaniu.
Podkalibrové.
Základom obyčajne tenká šípka z ultraťažkého materiálu (2)(napr. ochudobnený urán) alebo z vysokolegovanej ocele menšia ako kaliber a preto obalená obalom (1) s vodiacimi krúžkami (3) do kalibru. Tento obal je z ľahkých materiálov (napr. plastu). Po vyletení z hlavne sa tento obal rozpadne a ostane len šípka. Keďže stratila objem – plochu odporu (obal je preč), získala rýchlosť (aj 2x) a tá stačí na prerazenie panciera. Prerážajú homogénny pancier zhruba "3x vlastného kalibru" (pôvodného). Zabíjajú črepinami z panciera, ktorý prerazili alebo sa roztavia a zabíjajú spŕškou taveniny, ktorá aj odpáli muníciu.
Používajú sa ako munícia do tankov proti iným tankom. Anglické meno je "SABOT".
Výbušné.
Trieštivotrhavé.
Veľmi málo účinné proti opancierovanej technike, dokonca i pri priamom zásahu. Prerážajú len pancier hrubý zhruba 1/5 kalibru. Používané len keď nie sú iné protitankové prostriedky k dispozícii.
Kumulatívne.
Výbuch smeruje len dopredu, navyše je koncentrovaný do úzkeho lúča (asi desatina kalibru). Väčšinou sa používajú ako hlavice rakiet a pancierových pästí. Prerážajú homogénny pancier zhruba "5x až 10x vlastného kalibru". Zabíjajú črepinami a taveninou panciera, ktorý prerazili. Neúčinné proti kompozitným pancierom (lepšie povedané prerážajú len polovicu alebo tretinu alebo aj menej kalibru).
Používajú sa hlavne do pancierových pästí ale aj na tankoch. Ich anglické meno je "HEAT". "Kumulatívne" prerážajú rovnako jedno pri akej vzdialenosti.
Poznámka 1: Údaje o hrúbke prerazeného panciera platia pre kolmý dopad. Ak dopadne pod uhlom (od kolmice), tak je to približne kaliber panciera krát kosínus uhla na kolmý smer.
Poznámka 2: Údaje o hrúbke platia pre homogénny oceľový pancier. Pre kompozitné panciere ešte vydeliť zhruba 3 alebo aj 10 podľa typu.
Protitankové rakety.
Väčšinou riadené buď strelcom samotným alebo samonavádzacie. Prakticky všetky sú príliš pomalé aby prerážali kinetickou energiou a preto používajú "kumulatívne hlavice". Do príchodu "kompozitných" a "reaktívnych pancierov" to boli najúčinnejšie protitankové zbrane. Ich účinnosť sa stále zvyšuje zmenou ich konštrukcie a usporiadania, napr: tandemová hlavica (proti reaktívnemu pancierovaniu) alebo navádzanie rakety tak že na tank zaútočí zhora, kde je pancier slabý. V súčasnosti je PTRS asi najefektívnejšou protitankovou zbraňou. Má ďaleký dostrel, vysokú pravdepodobnosť zásahu prvou ranou a vysokú mobilitu. V súčasnosti sa moderné armády vyzbrojujú raketami typu "fire and forget", ktoré po zameraní sledujú cieľ automaticky a netreba ich ďalej riadiť. Väčšina z nich je odpaľovaných z ramena napr. Javelin alebo sú montované na vrtuľníky a bojové vozidlá. napr Hellfire na AH-64 Apache.
Príklady:
Míny.
Protitanková PT mína je špeciálny druh míny s obsahom trhaviny dostatočne veľkým na zničenie alebo vyradenie tanku z boja. Väčšinou nereaguje na pešiaka ale až na tank. Aktivačný tlak na PT mínu sa pohybuje od do ak je mína nastavená mechanickým tlakovým roznecovačom, napr: CS míny PTMi BA-3, PtMiK a okolo ak je vybavená tyčkovým roznecovačom, napr. CS mína PtMiU, Juhoslovanská mína TMRP6.
Niekedy sa ukladajú dopredu na úsekoch, kde sa predpokladá tankový útok, ale v minulosti sa neraz stalo, že boli z rýchlych vozidiel ukladané tesne pred postupujúcimi tankmi a tak im spôsobili značné straty. Tento nebezpečný a prakticky samovražedný manéver sa ale robil len vtedy, keď neboli iné účinné protitankové zbrane. V súčasnosti sa v armádach využívajú systémy diaľkového zamínovania, napríklad slovenský systém Križan, ktorý vystreľuje rakety s mínovou submuníciou na niekoľko kilometrov a vytvorí tak mínové pole na diaľku. Niektoré míny sa po dopade dokážu samé zahrabať a zamaskovať. Samostatnou kategóriou mín sú nástražné výbušné systémy NVS, známe aj ako "Booby traps" (pasca na hlupáka). Vyrábajú sa sériovo, ale aj amatérsky v domácich podmienkach. Tie podomácky vyrobené sú veľmi nebezpečné pre ich nestabilitu a neznámu konštrukciu.
Nepriateľ môže samozrejme míny nájsť a zneškodniť, ale to stojí čas.
Tiež sa dajú zničiť priehradovou paľbou, ktorá ich privedie k predčasnému výbuchu.
Delostrelecké strely (granáty) proti obrneným cieľom.
Priebojné strely (granáty) plnokalibrové.
Priebojná strela plnokalibrová „tupohlavá“ je zhotovená z vysokolegovanej ocele a tepelne spracovaná kalením. Hlavovú časť strely je tvarovaná do ogiválneho hrotu s dĺžkou približne 1 kaliber. Hrot musí byť krátky, pretože je extrémne namáhaný a štíhlejší hrot strely by sa pri kolmom dopade mohol roztrieštiť a pri šikmom dopade by sa ľahko zlomil. Predná časť strely je tepelne spracovaná na vysokú tvrdosť, telo na vysokú húževnatosť. Do dna strely je vypracovaná dutina, v ktorej je umiestnená výbušná náplň, ktorá po prieraze pancieru exploduje a ničí zariadenie a posádku tanku. Výbuch trhavej náplne zabezpečuje dnový zapaľovač so stopovkou.
Rozmery dutiny záležia na kalibry dela, s ktorého je strela vystrelená a na predpokladanom namáhaní strely pri prenikaní pancierom.
Všeobecne platí, že strely malých kalibrov (okolo ) majú dutinu relatívne veľkú, pretože v prípade, že nedôjde k prierazu pancieru, pôsobia ako strely trieštivé a trhavé a na to je potrebná dostatočná náplň trhaviny alebo sa naopak trhavinová náplň a dnový zapaľovač úplne vynecháva, strely stredných kalibrov (60 – ) majú dutinu pomerne menšiu ako strely malých kalibrov (pod ), pretože pevnosť tela strely je dôležitejšia ako ničivý účinok za pancierom, naopak strely veľkých kalibrov (nad – lodné delá) majú dutinu opäť väčšiu, pretože pevnosť tela je dostatočná a potrebný mohutný ničivý účinok za pancierom.
Takáto strela má dva hlavné nevýhody – vysoký aerodynamický odpor a vysokú pravdepodobnosť odrazu od pancieru pri šikmom dopade viac ako 30° od kolmice, pri dopade pod uhlom viac ako 60° je už 100 % odrazov.
Priebojná strela plnokalibrová s balistickou čapicou rieši prvý problém – vysoký aerodynamický odpor strely. Balistická čapica dáva strele výhodnejší aerodynamický tvar, preto má strela menší pokles rýchlosti na dráhe a vyššiu dopadovú rýchlosť, preto má aj väčšiu dopadovú energiu a vyššiu priebojnosť. Balistická čapica môže byť zhotovená z plechu alebo z mäkkého alebo z krehkého materiálu, napríklad plastu.
Priebojná strela plnokalibrová s protipancierovou (Makarovou) a balistickou čapicou rieši predovšetkým druhý problém tupohlavej priebojnej strely – vysokú pravdepodobnosť odrazu pri šikmom dopade. Makarova čapica je zhotovená z rovnakého materiálu ako samotná strela ale tepelne spracovaná na menšiu tvrdosť. K strele je priletovaná alebo nalemovaná. Pri náraze sa deformuje a narúša tvrdú povrchovú cementovanú vrstvu pancieru, súčasne vedie strelu v počiatočnej fáze prenikania pancierom a chráni hrot strely pred roztrieštením. Významne znižuje pravdepodobnosť odrazu strely pri šikmom dopade a zvyšuje priebojnosť strely o 1020 %.
Priebojná strela plnokalibrová so zápichmi a balistickou čapicou
Vyznačuje sa tým, že na tele strely sú v prednej časti strely vytvorené dve drážky po obvode strely. Telo strely je tepelne spracované tak, že strela má v prednej časti vysokú tvrdosť, v zadnej časti vysokú húževnatosť. Pri náraze na pancier sa predná časť strely chová ako protipancierová čapica, naruší povrchovú vrstvu pancieru. Následne dôjde v dôsledku mechanických napätí pri náraze k strihu materiálu strely v prvej alebo v druhej drážke, pričom vzniká hrot. Strela sa teda chová ako priebojná strela plnokalibrová s protipancierovou čapicou, s tým, že je vyrobená z jedného kusu materiálu a na časti sa rozdelí až pri náraze na pancier. Výhodou je výrazne nižšia technologická náročnosť, odpadá technologicky náročné letovanie protipancierovej čapice na strelu, ktoré sa robilo v sústruhoch. Nevýhodou je menšia priebojnosť strely, pretože časť dopadovej energie sa spotrebuje na pretvarovanie strely a strih materiálu.
Priebojné plnokalibrové strely sa v súčasnosti používajú už len pre malokalibrové automatické kanóny kalibru do alebo naopak pre delá veľmi veľkých kalibrov nad na bojových lodiach. Pre boj s tankmi v typických kalibroch tankových kanónov prestal tento druh munície svojím výkonom stačiť už začiatkom 60. rokoch 20. storočia a bol opustený.
Strely (granáty) plnokalibrové jadrové
Pri prebíjaní pancieru je dôležitá nielen celková kinetická energia dopadajúcej strely, ale aj energia, ktorá pripadá na jednotku plochy pancieru – prierezové zaťaženie. Jadrové strely sa vyznačujú tým, že pancierom nepreniká celá strela, ale len jadro, zhotovené z tvrdého a ťažkého materiálu, napríklad karbidu volfrámu. Priemer jadra je výrazne menší ako kaliber strely a zbrane, z ktorej je strela vystrelená.
Strela priebojná plnokalibrová jadrová s balisticky výhodným tvarom sa vyznačuje tým, že jadro je uložené do puzdra, ktoré je vložené do tela strely. Predná časť jadra je chránená krytom, ktorý zlepšuje prenikanie jadra pancierom a strela je vybavená balistickou čapicou, ktorá zmenšuje aerodynamický odpor. Strela má dobré letové vlastnosti, malý pokles rýchlosti na dráhe a vysokú dopadovú rýchlosť. Jej konštrukcia je však zložitá a výroba drahá – len samotné puzdro jadra pozostávalo z troch až piatich dielov spojených závitmi.
Strela priebojná plnokalibrová jadrová cievkového tvaru Jadro je vložené do tela strely, ktoré má pre zníženie hmotnosti tvar cievky. Predná časť strely je plechová a jadro je v tele strely upevnené zalemovaním. Druhá možnosť je, že predná časť strely sa vyhotoví z mäkkého kovu – hliníkovej alebo zinkovej zliatiny – a s telom strely spojí závitom, tým sa súčasne upevní aj jadro v tele strely. Pre úsporu drahého karbidu volfrámu môže byť zadná časť jadra zhotovená zo železa alebo dokonca z olova. Tretia možnosť je, že sa telo strely mierne predĺži a predná časť jadra sa ponechá nezakrytá, alebo sa zakryje len tenkým krytom o priemere jadra. Strela je teda konštrukčne veľmi jednoduchá, pozostáva len z troch až piatich častí. Vďaka odľahčeniu tela strely dosahuje relatívne vyššie počiatočné rýchlosti, ale kvôli aerodynamicky nie príliš vhodnému tvaru má vysoký aerodynamický odpor a veľkú stratu rýchlosti na dráhe.
Pri porovnaní plnokalibrových priebojných jadrových striel je zrejmé, že strela s balisticky výhodným tvarom je vhodná pre streľbu na väčšie diaľky, kde sa uplatní malý pokles rýchlosti na dráhe, strela cievkového tvaru je vhodná pre streľbu na menšie diaľky, kde sa uplatní jej vyššia počiatočná rýchlosť. 
Plnokalibrové priebojné jadrové strely prešli najväčším rozvojom počas druhej svetovej vojny a po nej. Strely s balisticky výhodným tvarom používali predovšetkým nemecké vojská, čo im v spojení s kvalitnejšími zameriavačmi umožňovalo začínať boj na väčšiu diaľku, strely cievkového tvaru používali sovietske vojská (strely prvého typu pre kanóny, druhého typu pre kanóny) a britské vojská (strely tretieho typu).
Plnokalibrové strely s priebojným jadrom sa v súčasnosti používajú pre boj s tankmi len pre malokalibrové automatické kanóny pre použitie na lietadlách, ktoré útočia na slabšie pancierované vrchné časti tankov. V typických kalibroch tankových kanónov sa nedá dosiahnuť potrebná priebojnosť pre prerazenie čelných pancierov modernejších tankov a tak bol tento druh protitankovej munície opustený koncom 60. rokov 20. storočia.
Priebojné strely podkalibrové.
Vnútorná a vonkajšia balistika zbraní sú v rozpore – pre pohyb a urýchľovanie strely v hlavni je žiadúce, aby mala strela čo najväčší priemer a čo najmenšie prierezové zaťaženie, naopak pri lete strely k cieľu je žiadúce, aby mala strela malý priemer, čo najmenší aerodynamický odpor a čo najväčšie prierezové zaťaženie, aby bol pokles rýchlosti na dráhe čo najmenší. Aj cieľová balistika má podobné požiadavky – čo najvyššiu dopadovú rýchlosť a čo najväčšie prierezové zaťaženie strely. 
Tieto protichodné požiadavky sa pokúšajú riešiť podkalibrové strely.
Strela priebojná podkalibrová s oddeliteľnou vodiacou časťou
Strela sa skladá z dvoch hlavných častí – vodiaceho puzdra a jadra. Jadro strely má tvar klasickej strely, je starostlivo aerodynamicky tvarované a prakticky celé je vyplnené priebojným jadrom. Vodiace puzdro je zhotovené z jednej alebo niekoľkých častí a tvarované tak, aby malo čo najväčší aerodynamický odpor. Jadro je vložené do puzdra a celá zostava do nábojky náboja.
Pri výstrele je strela v hlavni urýchľovaná ako strela veľkého kalibru s malým prierezovým zaťažením a preto dosahuje vysokú počiatočnú rýchlosť. Po opustení hlavne sa vodiace puzdro oddelí od jadra a jadro pokračuje k cieľu. Puzdro má veľký aerodynamický odpor a je intenzívne zbrzdené. Je niekoľko spôsobov ako spoľahlivo oddeliť jadro od vodiaceho puzdra bez nepriaznivého vplyvu na presnosť streľby. Puzdro sa môže oddeľovať:
Strela priebojná podkalibrová s oddeliteľnou vodiacou časťou, šípovitého tvaru
Strely stabilizované rotáciou majú obmedzenú dĺžku, rotáciou možno stabilizovať len strely, ktorých dĺžka neprekračuje zhruba šesťnásobok ich priemeru. Preto sa začali používať strely stabilizované krídlami. To umožnilo ďalej zmenšiť priemer strely a zväčšiť jej dĺžku, čo spôsobilo rast prierezové zaťaženia a významne zvýšilo priebojnosť striel. Použitie šípových striel (a kumulatívnych striel) si vynútilo prechod na tankové kanóny s hladkým vývrtom (nemajú drážkovanie hlavne), ktoré dnes používajú všetky moderné tanky. Strely kanónov s hladkým vývrtom sú stabilizované aerodynamicky – krídielkami- a to aj strely trieštivo-trhavé.
Prvé sovietske konštrukcie boli zaujímavé tým, že vodiace puzdro malo tvar disku – tvorilo ťažný disk – a stabilizáciu strely pri pohybe v hlavni pomáhali zabezpečiť krídla, na ktorých boli medené klzné prvky. To umožnilo zmenšiť hmotnosť „neužitočných“ častí a zvýšiť počiatočnú rýchlosť strely až na takmer 1 800 ms−1.
Šípovitá strela môže mať rôznu, aj pomerne zložitú konštrukciu. Spravidla sa skladá z troch základných častí: balistické špičky, vlastného penetrátoru a stabilizačných krídiel. Penetrátor môže byť homogénny – vyrobený z jedného kusu materiálu, pričom základným materiálom sú špeciálne ocele, rôzne zliatiny volfrámu alebo uránu. Môže tiež byť vyrobený ako „skladaný“ s rôznym usporiadaním, napríklad do oceľovej trubice je umiestnený prút z wolfrámovej alebo uránovej zliatiny. V prednej alebo naopak v zadnej časti penetrátoru môže byť vložené „jadro“ z veľmi tvrdého materiálu a podobne. Hlavnou príčinou značnej rozmanitosti konštrukcií penetratorov je fakt, že každá konštrukcia penetratoru sa hodí len proti určitej konštrukcii tankového pancieru a proti inej konštrukcii pancieru má priebojnosť menšiu (často aj výrazne). Podobne má konštrukcia penetrátoru výrazný vplyv na priebojnosť a chovanie penetrátoru pri dopade na sklonenú prekážku, alebo na pancier chránený predstavným pancierom, kedy sa môže penetrátor rozkmitať či zlomiť (penetrátor má obrovskú energiu – bežne viac ako 7 MJ a malý priemer – menej než ).
Všetky varianty podkalibrovej strely mali počiatočnom období vývoja značné problémy s presnosťou streľby, spôsobené nepravidelným a nesymetrickým oddelovaním vodiacich častí od priebojného jadra alebo šípu a trvalo takmer dve desaťročia, kým sa tieto problémy podarilo vyriešiť. Postupne boli opustené aj podkalibrové strely stabilizované rotáciou a v súčasnosti sa pre boj s tankmi používajú takmer výhradne strely šípové.
Protipancierové strely výbušné.
Kumulatívna strela prebíja pancier kumulatívnym lúčom s veľmi vysokou rýchlosťou, ktorý vzniká pri výbuchu kumulatívnej nálože. Priebojnosť kumulatívneho lúča je nezávislá od dopadovej rýchlosti strely, je ale nepriaznivo ovplyvnená rotáciou strely, preto sú kumulatívne strely stabilizované krídlami, ktoré sa roztvárajú po opustení hlavne kanónu.
Strela s výtržným účinkom (tiež strela HESH) má ľahko deformovateľnú hlavovú časť a je plnená plastickou trhavinou. Pri dopade na pancier sa hlava zdeformuje priľne k pancieru, nálož je odpálená dnovým zapaľovačom. Výbuchom trhaviny vznikajú v pancieri rázové vlny, ktoré sa odrážajú od vnútornej strany panciera a interferujú. V dôsledku interferencie vznikajú v pancieri veľké mechanické napätia a v konečnom dôsledku dôjde k vytrhnutiu časti materiálu z vnútornej strany panciera. Z vytrhnutého materiálu („koláču“) vznikajú účinné črepiny, ktoré ničia vnútorné vybavenie a posádku tanku bez toho, aby bol pancier tanku prerazený. Intenzita rázu pri výbuchu strely s výtržným účinkom je ale dostatočná aj na to, aby pancier menšej hrúbky (do jedného kalibru strely) priamo pretrhla. Strely s výtržným účinkom majú proti kompozitným a vrstveným pancierom menší účinok.
Nemecké vojská cez druhú svetovú vojnu používali strelu s podobnou funkciou, ktorá však vôbec nemala výbušnú náplň. Strela bola tvorená len plným oceľovým valcom, na prednej strane zakrytá balistickou čapicou. Strela existovala pre tankové a protitankové kanóny kalibru 75 a 88 mm a bola označená ako vzor 40W.

</doc>
<doc id="20265" url="https://sk.wikipedia.org/wiki?curid=20265" title="Meter štvorcový">
Meter štvorcový



</doc>
<doc id="20271" url="https://sk.wikipedia.org/wiki?curid=20271" title="Bob Marley">
Bob Marley

Robert Nesta „Bob“ Marley, OM (* 6. február 1945, Nine Mile, Jamajka – † 11. máj 1981, Miami, Florida, USA) bol jamajský spevák-skladateľ a hudobník známy svojimi reggae nahrávkami. Bol rytmickým gitaristom a frontmanom ska, rocksteady a reggae skupín The Wailers (19631974) a Bob Marley &amp; The Wailers (19741981). Marley sa stal najznámejším a najpredávanejším reggae hudobníkom, so 75 miliónmi predanými albumami po celom svete. Taktiež dopomohol k rozšíreniu jamajskej hudby a rastafariánstva do celého sveta.
Marleyho hudbu výrazne ovplyvnili sociálne problémy jeho domoviny. Medzi jeho najznámejšie skladby patria „I Shot the Sheriff“, „No Woman, No Cry“, „Could You Be Loved“, „Duppy Conqueror“, „Stir It Up“, „Get Up Stand Up“, „Jamming“, „Redemption Song“, „One Love“ a „Three Little Birds“, rovnako ako jeho posmrtné skladby „Buffalo Soldier“ a „Iron Lion Zion“. Kompilačný album "Legend" (1984), ktorý bol vydaný tri roky po jeho smrti, sa stal najpredávanejším reggae albumom pričom získal desaťkrát platinovú platňu (v USA ako diamantová platňa) s predajom viac ako 25 miliónov kópií po celom svete. V roku 2004 zaradil časopis "Rolling Stone" Boba Marleyho na 11. miesto v zozname najlepších hudobných umelcov všetkých čias.
Začiatok života a kariéra.
Marley sa narodil v malej dedine Nine Mile na Jamajke. Jeho otec, Norval Sinclair Marley (narodený 1885) pracoval ako dozorca na plantáži, keď si vzal 18-ročnú Cedella Bookerovú. Bob Marley mal desať rokov keď jeho otec zomrel na infarkt v roku 1955 vo veku 70 rokov. Marley bol terčom rasových predsudkov už v mladosti vďaka jeho zmiešanému rasovému pôvodu a otázkam o jeho vlastnej rasovej identite, ktoré sa tiahli celým jeho životom. Raz povedal: 
Marley a jeho matka sa po otcovej smrti na konci 50. rokov presťahovali do hlavného mesta Jamajky. Bol prinútený naučiť sa sebaobrane, pretože sa vďaka výzoru černocha a malej postave stával terčom zastrašovania a tyranizovania. Získal si úctu vďaka svojej fyzickej sile, ktorá mu priniesla prezývku "Tuff Gong". Marley sa tu spoznal s Nevilleom "Bunnym" Livingstonom (neskôr známym ako Bunny Wailer). Zanechal školu vo veku 14 rokov a začal pracovať ako učeň v miestnom zváračskom obchode. Vo svojom voľnom čase sa on a Livingston začali venovať hudbe s Joeom Higgsom, miestnym spevákom a Rastafariánom, ktorého mnohí považujú za Marleyho mentora. Neskôr sa stretol aj s Peterom Toshom, ktorý mal podobné hudobné ambície. V 1962 nahral Marley svoje prvé dve pesničky, "Judge Not" a "One Cup of Coffee", s producentom Leslie Kongom. Tieto pesničky, vydané pod pseudonymom Bobby Martell, nezaznamenali väčšiu pozornosť. Skladby boli neskôr opäť vydané na albume "Songs of Freedom", posmrtnej kolekcii Marleyho pesničiek.
Hudobná kariéra.
The Wailers.
V roku 1964 Bob Marley, Bunny Livingston, Peter McIntosh založili ska-soulovú skupinu, ktorú nazvali The Teenagers. Neskôr zmenili názov na The Wailing Rudeboys, potom na The Wailing Wailers a nakoniec na The Wailers. Neskôr sa k nim pridali Junior Braithwaite, Beverley Kelso a Cherry Smith. V 1966 Braithwaite, Kelso a Smith opustili The Wailers, zanechávajúc len jadro skupiny, trio Marley, Livingston a McIntosh. Marley sa zhostil úlohy lídra, speváka a hlavného skladateľa pesničiek. Veľa zo skorej tvorby The Wailers zachytáva ich prvý singel „Simmer Down“ produkovaný Coxsone Doddom v Studio One. Simmer Down dobyl jamajské rebríčky v roku 1964 a zariadili, že The Wailers sa stali jednou z najžiadanejších skupín v krajine. Nasledovali pesničky ako „Soul Rebel“ a „400 Years“. V roku 1966 si Marley vzal Ritu Andersonovú a žil v jej byte vo Wilmingtone v Delaware pár mesiacov. Po návrate na Jamajku Marley konvertoval a stal sa členom Rastafariásneho hnutia a začal nosiť ich označenie: dredy. Po konflikte s Doddom sa Marley a jeho skupina spojili s Lee „Scratch“ Perrym a jeho skupinou The Upsetters. Hoci sa toto spojenie rozpadlo po menej ako roku, nahrali mnoho dobrých diel skupiny The Wailers. Marley a Perry sa rozišli po spore týkajúcom sa nahrávacích práv, ale zostali priaťelmi a pracovali spolu ešte niekoľkokrát. Medzi rokmi 1968 a 1972, Bob a Rita Marleyovci, Peter McIntosh a Bunny Livingston znova nahrali niektoré staré piesne s JAD Records v Kingstone a Londýne, pokúšajúc sa o komercializáciu hudby The Wailers. Livingston neskôr o týchto pesničkách tvrdil, že „nikdy nebudú vydané na albume… sú to len demá pre nahrávacie spoločnosti.“ Prvý album skupiny, "Catch A Fire," bol celosvetovo vydaný roku 1973 a predával sa veľmi dobre. Ďalší rok bol nasledovaný albumom "Burnin"', ktorý obsahoval okrem iného aj pesničky „Get Up, Stand Up“ a „I Shot The Sheriff“. Eric Clapton urobil z pesničky „I Shot the Sheriff“ v roku 1974 hit, čím zvýšil Marleyho medzinárodný profil. The Wailers sa rozpadli v roku 1974, keď sa traja hlavní predstavitelia tejto skupiny vydali na samostatné sólové kariéry. McIntosh začal nahrávať pod menom Peter Tosh a Livingston pokračoval ako Bunny Wailer.
Bob Marley &amp; The Wailers.
Napriek rozpadu Marley pokračoval v nahrávaní ako Bob Marley &amp; The Wailers. V jeho novej skupine účinkovali aj bratia Carlton a Aston „Family Man“ Barrettovci hrajúci na basoch a bubnoch, Junior Marvin a Al Anderson na gitare, Tyrone Downie a Earl „Wya“ Lindo na klávesoch a Alvin "Seeco" Patterson. „I Threes“ skladajúca sa z Judy Mowatt, Marcia Griffiths, a Marleyho ženy Rity poskytovali sprievodné vokály. V roku 1975 zaznamenal Marley prvý medzinárodný hit, „No Woman, No Cry„ z albumu "Natty Dread". Tento úspech bol nasledovaný ďalším, tentoraz v podobe albumu "Rastaman Vibration" (1976), ktorý uspel hlavne v USA, keď zotrval v top desiatke Billboard rebríčku štyri týždne. V decembri 1976, dva dni pred Smile Jamaica, bezplatným koncertom organizovaným jamajským premiérom Michael Manley v pokuse o upokojenie napätia medzi dvoma súperiacimi politickými skupinami, boli Marley, jeho žena a jeho manažér Don Taylor zranení pri útoku neznámeho strelca v Marleyho dome. Taylor a Marleyho žena utrpeli vážne zranenia, ale neskôr sa z nich vyliečili. Bob Marley utrpel len menšie zranenia na hrudi a ruke. Streľba bola politicky motivovaná. Nezávisle od toho koncert pokračoval. Marley odišiel z Jamajky na konci roku 1976 do Anglicka, kde nahral svoje albumy "Exodus" a "Kaya". "Exodus" zotrval v britskom albumovom rebríčku nepretržite 56 týždňov. Obsahoval štyri hity: „Exodus“, „Waiting In Vain“, „Jamming“, „One Love“.. Neskôr bol Marley zatknutý a usvedčený z prechovávania malého množstva marihuany počas pobytu v Londýne. V roku 1978 Marley účinkoval v inom politickom koncerte na Jamajke: One Love Peace koncert, opäť v úsilí upokojiť súperiace strany. Ku koncu jeho vystúpenia, na Marleyho požiadanie, Marley a jeho politický rival Edward Seaga, vstúpili na pódium a podali si ruky. "Survival", vzdorovitý a politikou nabitý album, bol vydaný roku 1979. Pesničky ako „Zimbabwe“, „Africa Unite“, „Wake Up and Live“, a „Survival“ odrážali Marleyho podporu za boj Afričanov. Začiatkom roku 1980 navštívil 17. apríla Zimbabwe kvôli oslavám dňa nezávislosti. "Uprising" (1980) bol posledný štúdiový album Boba Marleyho a je jeho najviac nábožensky založeným dielom, obsahujúc skladby „Redemption Song“ a „Forever Loving Jah“. V „Redemption Song“ Marley zaspieval verš:
"Vymaň sa z duševného otroctva. Nikto iný, iba my môžeme oslobodiť svoje mysle…"
"Confrontation", vydaný posmrtne v roku 1983, zhromažďuje jeho nevydaný materiál vytvorený počas života. Obsahuje aj hit „Buffalo Soldier“ a nové mixy pesničiek, predtým dostupných len na Jamajke.
Rodina.
Bob Marley mal niekoľko detí: tri so svojou manželkou Ritou, dve adoptované z Ritinho predchádzajúceho vzťahu a niekoľko ďalších detí od rôznych žien. Oficiálna webstránka Boba Marleyho potvrdzuje jedenásť detí.
Tie uvedené na jeho oficiálnej webstránke sú:
Posledné roky a smrť.
Diagnóza rakoviny.
V júli 1977 mu zistili melanóm (rakovinu) na nechte na nohe. Hovorí sa, že dostal rakovinu, lebo si zranil palec počas futbalu, ale to doktori nikdy nepotvrdili. Marley odmietol amputáciu, pretože rastafariáni veria, že telo musí byť „celok“.
Marley považoval doktorov za podvodníkov. Verný tomuto presvedčeniu odmietol všetky chirurgické zákroky a hľadal iné prostriedky, ktoré by neboli v rozpore s jeho náboženským presvedčením. Takisto odmietol spísať závet, na základe rastafariánskeho presvedčenia, že spísanie závetu je potvrdenie smrti, ktoré naruší nekonečnosť ľudského života.
Kolaps a liečba.
Rakovina zasiahla Marleyho mozog, pľúca, pečeň a žalúdok. Po odohraní dvoch predstavení na Madison Square Garden, časti jeho 1980 Uprising Tour, skolaboval počas behu v New Yorkskom Central Parku. Pokračovanie Uprising Tour bolo zrušené.
Bob Marley zahral svoj posledný koncert v Stanley Theatery v Pittsburghu 23. septembra 1980. Živá verzia „Redemption Song“ na albume "Songs of Freedom" bola nahratá na tomto predstavení. Marley potom požiadal o lekársku pomoc mníchovského špecialistu Josefa Isselsa, ale jeho rakovina už bola v konečnom štádiu.
Smrť a posmrtné ocenenia.
Počas letu z Nemecka domov na Jamajku, kde mal dožiť svoje posledné dni, začal Marley kolabovať a lietadlo muselo pristáť v Miami, kde ho na okamžité lekárske ošetrenie previezli do nemocnice Cedars of Lebanon Hospital. Zomrel v tej istej nemocnici skorého rána 11. mája 1981 v Miami na Floride vo veku iba 36 rokov. Jeho posledné slová pre jeho vtedy 12-ročného syna Ziggyho boli: „Za peniaze život nekúpiš.“ Marleymu vystrojili štátny pohreb na Jamajke, ktorý kombinoval prvky Etiópskej ortodoxnej cirkvi a rastafariánskych tradícií. Bol pochovaný v hrobke neďaleko jeho rodnej dediny s jeho gitarou Gibson Les Paul, futbalovou loptou, marihuanovým jointom, prsteňom a Bibliou. Mesiac pred smrťou obdržal jamajský Rád za zásluhy (Order of Merit).
Hudba Boba Marleyho zostala populárna roky po jeho smrti a zaručila mu mýtické postavenie v dejinách hudby dvadsiateho storočia. Zostal enormne populárny a dobre známy po celom svete, obzvlášť v Afrike. Marley bol uvedený do Rock and Rollovej Siene slávy v marci 1994. V roku 1999 určil časopis "Time" album "Exodus" za najlepší album dvadsiateho storočia.
Vo februári 2001 bol Marley posmrtne ocenený soškou Grammy za celoživotné dielo, a Rebel Music, dokument o jeho živote, bol nominovaný na Najlepšie dlhé hudobné video dokladované v Grammy. Toto video získalo rôzne iné ocenenia. S účasťou Rity, niektorými členmi skupiny The Wailers, Marleyho milenkami a deťmi povedalo veľa o jeho príbehu.
 Štúdiové albumy
Koncertné albumy

</doc>
<doc id="20277" url="https://sk.wikipedia.org/wiki?curid=20277" title="Drop orientálny">
Drop orientálny

Drop orientálny (iné názvy pozri nižšie; lat. "Chlamydotis undulata") je drop z čeľade dropovitých. Do roku 2003 zahŕňal ako poddruh aj dnešný druh "Chlamydotis macqueenii".
Staršie názvy.
V minulosti, keď bol dnešný druh "Chlamydotis macqueenii" (dnes nazývaný drop hrivnatý) klasifikovaný ako poddruh druhu "Chlamydotis undulata", sa druh "Chlamydotis undulata" po slovensky nazýval drop hrivnatý (alebo zastarano drop chochlatý). Dnešný druh "Chlamydotis undulata" v rámci tohto širšie poňatého staršieho druhu "Chlamydotis undulata" tvoril poddruh nazývaný drop hrivnatý africký ("Chlamydotis undulata undulata"). 
Výskyt.
Žije v stepiach a polopúštiach severnej Afriky. 
Stavy.
Podľa Medzinárodnej únie na ochranu prírody a prírodných zdrojov drop orientálny patrí medzi zraniteľné druhy, trend celkovej populácie je klesajúci. Od roku 2004 bol pokles spomalený a možno aj zvrátený vďaka záchrannému programu. Na základe prieskumov v rokoch 20012012 na Kanárskych ostrovoch má tamojšia populácia kolísavý charakter.

</doc>
<doc id="20281" url="https://sk.wikipedia.org/wiki?curid=20281" title="Steve Jobs">
Steve Jobs

Steven Paul Jobs (* 24. február 1955, San Francisco, Kalifornia, USA – † 5. október 2011, Palo Alto, Kalifornia) bol americký podnikateľ, vynálezca a investor známy najmä ako spoluzakladateľ technologickej spoločnosti Apple Inc. Jobs bol tiež zakladateľom firmy NeXT a predsedom predstavenstva a väčšinovým akcionárom štúdia Pixar. Spolu so svojím prvým obchodným partnerom a spoluzakladateľom Apple Stevom Wozniakom bol priekopníkom revolúcie v oblasti osobných počítačov v 70. a 80. rokoch 20. storočia.
Jobs sa narodil v San Franciscu v roku 1955 a krátko nato bol adoptovaný. V roku 1972 začal navštevovať Reed College a ešte v tom istom roku ju opustil. V roku 1974 cestoval po Indii, kde hľadal osvietenie a neskôr študoval zen-budhizmus. V roku 1976 spolu s Wozniakom založil spoločnosť Apple s cieľom ďalej vyvíjať a predávať Wozniakov osobný počítač Apple I. O rok neskôr spoločne získali slávu a bohatstvo výrobou a predajom počítača Apple II, jedného z prvých veľmi úspešných masovo vyrábaných mikropočítačov.
V roku 1979 Jobs videl komerčný potenciál počítača Xerox Alto, ktorý sa ovládal myšou a mal grafické používateľské rozhranie (GUI). To viedlo k vývoju značne neúspešného počítača Apple Lisa v roku 1983, po ktorom nasledoval v roku 1984 prelomový Macintosh, prvý sériovo vyrábaný počítač s grafickým používateľským rozhraním. Macintosh v roku 1985 odštartoval priemysel desktop publishingu (napríklad Aldus Pagemaker) a k nemu pribudol Apple LaserWriter, prvá laserová tlačiareň s vektorovou grafikou a jazykom PostScript.
Po dlhom boji o moc s predstavenstvom Apple a jeho vtedajším generálnym riaditeľom Johnom Sculleym bol Jobs v roku 1985 donútený odísť zo spoločnosti. V tom istom roku Jobs vzal so sebou niektorých zamestnancov Apple a založil spoločnosť NeXT, ktorá sa špecializovala na vývoj počítačových platforiem pre vysoké školy a obchodné trhy. V roku 1986 kúpil divíziu počítačovej grafiky spoločnosti Lucasfilm, ktorá sa samostatne vyčlenila ako Pixar. Štúdio Pixar vytvorilo prvý počítačovo animovaný celovečerný film, "Toy Story" (1995), a stalo sa popredným animačným štúdiom, ktoré vyprodukovalo desiatky komerčne úspešných a kritikou oceňovaných filmov.
V roku 1997 sa Jobs vrátil do Apple ako generálny riaditeľ potom, čo spoločnosť prevzala NeXT. Bol do veľkej miery zodpovedný za oživenie Apple, ktorá bola na pokraji bankrotu. Úzko spolupracoval s britským dizajnérom Jonym Ivom na vývoji radu produktov a služieb, ktoré mali väčší kultúrny dosah, počnúc reklamnou kampaňou „Think different“ a končiac iMacom, iTunes, Mac OS X, Apple Store, iPodom, iTunes Store, iPhonom, App Store a iPadom. V rokoch 1999 až 2002 bol Jobs aj členom predstavenstva firmy Gap Inc. V roku 2003 Jobsovi diagnostikovali neuroendokrinný nádor pankreasu. Zomrel v roku 2011 na zástavu dýchania súvisiacu s nádorom. V roku 2022 mu bola posmrtne udelená Prezidentská medaila slobody. Od svojej smrti získal 141 patentov. Celkovo má Jobs viac ako 450 patentov.

</doc>
<doc id="20282" url="https://sk.wikipedia.org/wiki?curid=20282" title="Pál Csáky">
Pál Csáky

Ing. Pál Csáky (* 21. marec 1956, Šahy) je slovenský politik maďarskej národnosti. V rokoch 1990-2010 bol zvolený za poslanca SNR, resp. NR SR. V rokoch 1998-2006 pôsobil ako podpredseda vlády Slovenskej republiky pre ľudské práva a menšiny. Taktiež bol v rokoch 2007-2010 predsedom SMK-MKP. Od roku 2014 do roku 2019 pôsobil ako poslanec Európskeho parlamentu.
Politická činnosť.
Politická kariéra.
31. marca 2007 sa na VIII. kongrese SMK v Komárne stal Csáky predsedom strany. V hlasovaní ho podporilo 169 hlasujúcich, dovtedajšieho predsedu Bélu Bugára podporilo 155 delegátov kongresu. Funkcie predsedu strany sa Csáky vzdal v júni 2010 po prehratých parlamentných voľbách, v ktorých získala SMK iba 4,33 % hlasov a prvý raz od svojho vzniku nepostúpila do Národnej rady. V predsedníckom kresle ho nahradil József Berényi.
Europoslanec (2014-2019).
Vo voľbách do Európskeho parlamentu v máji 2014 získala SMK 6,53 % hlasov, jeden mandát a Csáky sa stal europoslancom. Pôsobil vo frakcii Európskej ľudovej strany. V septembri 2014 sa podpísal pod list europoslancov francúzskemu prezidentovi Francoisovi Hollandovi ako "maďarský europoslanec", za čo sa naňho zniesla vlna kritiky najmä z radov SNS. Csáky sa neskôr ospravedlnil, že k popisu došlo omylom.
Koncom júla 2018 oznámil, že nebude kandidovať v nadchádzajúcich prezidentských voľbách. Bol však pripravený viesť SMK do eurovolieb. Vo voľbách do Európskeho parlamentu v máji 2019 Csáky kandidoval ako líder SMK-MKP. Strana však získala 4,96 % hlasov, čo znamenalo, že veľmi tesne jej ušiel mandát pre europoslanca len o niekoľko stoviek hlasov. SMK získala viac hlasov než v roku 2014, no pri zvýšenej volebnej účasti stratila parlamentné zastúpenie. Csáky získal najviac preferenčných hlasov z kandidátky, 24 473.

</doc>
<doc id="20290" url="https://sk.wikipedia.org/wiki?curid=20290" title="Nové Škótsko (provincia)">
Nové Škótsko (provincia)

Nové Škótsko (angl. "Nova Scotia", fran. "Nouvelle-Écosse", gaelsky "Alba Nuadh") je jedna zo štyroch atlantických provincií a jedna z desiatich kanadských provincií. Je druhou najhustejšie osídlenou kanadskou provinciou a zároveň druhou najmenšou podľa rozlohy (po provincii Ostrov princa Eduarda). Hlavné a zároveň najväčšie mesto je Halifax.
Provincia Nové Škótsko leží na polostrove rovnakého mena (polostrov Nové Škótsko), ostrove Cape Breton a priľahlých ostrovoch. Od provincie New Brunswick ju oddeľuje Fundyjský záliv (Bay of Fundy).
Územie Nového Škótska bolo niekoľko tisícročí obývané jedným z Prvých národov, Mi'kmaq. V roku 1605 tu Francúzi založili svoje prvé sídlo v Severnej Amerike, Port-Royal (dnešný Annapolis Royal). Port-Royal slúžil počas niekoľkých storočí ako hlavné mesto francúzskej kolónie Akádia. Pevnosť Louisbourg bola centrom zápasu o kontrolu nad týmto uzemím medzi Britmi a Francúzmi. Francúzsko sa vzdalo svojich nárokov v Parížskej zmluve (1763), ktorou bola ukončená sedemročná vojna. Tisíce britských lojalistov sa usadilo v Novom Škótsku počas Americkej vojny za nezávislosť. V roku 1867 Nové Škótsko, New Brunswick a Provincia Kanada (dnešné Ontário a Quebec) založili dnešnú Kanadu.

</doc>
<doc id="20292" url="https://sk.wikipedia.org/wiki?curid=20292" title="G. Bergmann">
G. Bergmann



</doc>
<doc id="20293" url="https://sk.wikipedia.org/wiki?curid=20293" title="Ostrov princa Eduarda">
Ostrov princa Eduarda

Ostrov princa Eduarda (, ) je najmenšia z desiatich kanadských provincií pozostávajúca z ostrova rovnakého mena.
Podľa odhadov v roku 2009 Ostrov princa Eduarda má 140 402 obyvateľov a rozlohu 5 683,91 km², je v poradí 104. najväčší ostrov na svete, a 23. najväčší ostrov Kanady. Ostrov bol pomenovaný podľa princa Eduarda, vojvodu z Kentu a Strathearnu (17671820), štvrtého syna kráľa Juraja III., a otca kráľovnej Viktórie.
Geografia.
Ostrov princa Eduarda sa nachádza v Zálive svätého Vavrinca západne od ostrova Cape Breton, na sever od polostrova Nové Škótsko a na východ od New Brunswicku.
Na južnom pobreží ho oddeľuje od Nového Škótska a New Brunswicku prieliv Northumberland. Ostrov má dve mestské oblasti. Väčšia obklopuje prístav Charlottetown a leží uprostred južného pobrežia ostrova, a pozostáva z hlavného mesta Charlottetown, prímestských obcí Cornwall a Stratford a okrajových obcí. Oveľa menšia mestská oblasť obklopuje prístav Summerside, ktorý sa nachádza na južnom pobreží 40 km západne od prístavu Charlottetown, a je zložená prevažne z mesta Summerside a menších okrajových obcí.
Obyvateľstvo.
Pri sčítaní obyvateľstva v roku 2006 mala provincia Ostrov princa Eduarda 135 851 obyvateľov. Pri sčítaní ľudu z roku 2001 sa hlásilo 45 % populácie ako "Kanaďania", 38 % bolo škótskeho pôvodu, anglického 29 %, 28 % írskeho, francúzskeho 21 % a 4 % nemeckého. Pôvodných obyvateľov kmeňa Mi'kmaq je dnes len malá menšina.
Na ostrove je najčastejším jazykom angličtina s 93,78 %, nasleduje francúzština s 4 %. 47,4 % obyvateľov sú rímski katolíci, 19,9 % patrí do Zjednotenej cirkvi Kanady, 5,9 % sú presbyteriáni, do anglikánskej cirkvi patrí 4,9 % a 4,5 % je baptistov.
Najväčšie mestá (od sčítania 2006):

</doc>
<doc id="20294" url="https://sk.wikipedia.org/wiki?curid=20294" title="Sémantika (náuka)">
Sémantika (náuka)

Sémantika je v jazykovede náuka o význame jazykových jednotiek a o zmenách významu. 
Jazykové jednotky sú slová, spojenia slov, vety aj texty. Skúmajú sa aj vzťahy medzi jazykovými jednotkami: sémantické sústavy, synonymá, antonymá, homonymá, polysémia. Pri zmenách významu sa skúmajú jednak typy zmien (napr. prenášanie, rozširovanie významu) a jednak ich príčiny (jazykové aj mimojazykové).
Delenia.
Delenie 1:
Delenie 2:
Druhy:
Metódy sémantickej analýzy.
Najmä:

</doc>
<doc id="20295" url="https://sk.wikipedia.org/wiki?curid=20295" title="Quebec">
Quebec

Québec (fr.) alebo Quebec (angl.) je jedna z desiatich kanadských provincií. Je to zároveň jediná primárne frankofónna provincia v Kanade.
Názov.
ÚGKK SR predpisuje ako slovenský názov len Quebec. Pravidlá slovenského pravopisu naopak kodifikujú dva tvary: Quebec (angl.) aj Québec (fr.).
Výslovnosť.
Pôvodom anglické slovo Quebec má anglickú výslovnosť [kwibek], [kwəbek], [kibek] alebo [kəbek], pričom prízvuk je na druhej slabike. Slovenská výslovnosť znie [kvibek]. Pôvodom francúzske slovo Québec má francúzsku výslovnosť [kebek], pričom prízvuk je na druhej slabike, a slovenskú výslovnosť [kebek].
Geografia.
Quebec je rozlohou najväčšia provincia Kanady. 761 100 km² rozlohy pokrývajú lesy.
Najväčším jazerom je Mistassini.
Demografia.
Provincia má 8 236 310 obyvateľov a hustotu osídlenia 4,7 obyvateľa na km².
Jazykové zloženie.
Quebec je jediná primárne frankofónna provincia Kanady, francúzština je od roku 1974 jediným úradným jazykom Quebecu. Francúzštinou hovorí alebo jej rozumie asi 95 % populácie (2009). Viac než 83% obyvateľov francúzštinu používa doma. Zároveň je Quebec domovom 91% francúzsky hovoriacich obyvateľov Kanady. Dialekt francúzštiny, ktorým sa hovorí v Quebecu, sa označuje ako kanadská francúzština.
Etnické zloženie.
Quebec sa od ostatných provincií Kanady odlišuje svojím jazykovým a etnickým zložením. Väčšina obyvateľov za svoj materinský jazyk pokladá francúzsky jazyk (80,8 %). Anglický jazyk za materinský jazyk považuje len 7,8 % obyvateľov. Približne 0,7 % obyvateľov za materinské jazyky považuje angličtinu aj francúzštinu. Asi 10,6 % obyvateľov používa iné jazyky (španielčina, taliančina, ukrajinčina, arabčina, čínština, nemčina, poľština, gréčtina a iné)
Takmer 60,1 % obyvateľov sa považuje za Kanaďanov. Na druhom mieste sa 28,9 % obyvateľov hlási k Francúzom. Asi 5,5 % k Írom, 4 % k Talianom, 3,3 % k Angličanom, asi 3 % k Indiánom, 2,7 % k Škótom, 1,2 % k Číňanom, 1,23 % k Haiťanom, 0,89 % ku Grékom, 0,84 % k Poliakom, 0,83 % k Libanončanom, 0,49 % k Maročanom, 0,54 % k Rumunom...
Náboženstvo.
Dominantným náboženstvom v provincii je rímskokatolícka cirkev, ku ktorej sa hlási až 83,23 % obyvateľov provincie. Ide hlavne o obyvateľov francúzskeho pôvodu, ale aj potomkov prisťahovalcov z Talianska, Poľska, Írska a iných katolíckych krajín.
Protestantov je 4,71 %, čo je najmenej v Kanade. Najviac z nich sa hlási k anglikánom (1,2 %), k Zjednotenej cirkvi Kanady (0,74 %). Baptistov je 0,5 %, luteránov 0,14 %, pentekostalistov 0,32 %, Svedkov Jehovových 0,41 %.
K pravosláviu sa najviac hlásia potomkovia vysťahovalcov z Grécka, Rumunska, Ruska, Ukrajiny a Libanonu1,41 %.
Pribúda aj počet vyznávačov islamu (1,52 %), budhizmu (0,58 %), hinduizmu (0,34 %). Bez vyznania je 5,80 % obyvateľov.

</doc>
<doc id="20296" url="https://sk.wikipedia.org/wiki?curid=20296" title="Saskatchewan">
Saskatchewan

Saskatchewan (po slovensky staršie aj "Saskačevan") je jedna z desiatich kanadských provincií. Na západe susedí s provinciou Alberta, zo severu hraničí so Severozápadnými teritóriami, na východe s provinciou Manitoba, na severovýchode sa nachádza teritórium Nunavut a z juhu hraničí s dvoma štátmi USA (Montanou a Severnou Dakotou). 
V treťom kvartáli roku 2019 bola populácia provincie 1 178 657. Väčšina populácie žije v južnej časti provincie, kde sa nachádzajú prérie, severná časť je husto zalesnená. Najväčšie mesto je Saskatoon, hlavné mesto provincie je Regina. Najteplejšie oblasti provincie sú na juhu pri hranici s USA, najchladnejšie na severe.

</doc>
<doc id="20298" url="https://sk.wikipedia.org/wiki?curid=20298" title="Severozápadné teritóriá">
Severozápadné teritóriá

Severozápadné teritóriá sú jedným z troch kanadských teritórií.
Názov.
Do roku 1870 bola pod názvom North-Western Territory známa väčšina zo Severozápadných teritórií. Vtedajší aj súčasný názov je odvodený od polohy.
Geografia.
Severozápadné teritóriá sa nachádzajú severozápade a severe Kanady, v oblasti tundry a lesa. Najväčším z mnohých ostrovov je Banksov ostrov. Niektoré z ostrovov sa nachádzajú tiež v Nunavute.
Počas svojej histórie Severozápadné teritóriá zahŕňali celú Albertu, Saskatchewanu, Yukon a väčšinu Manitoby, Ontária a Québecu. Zahŕňali takmer celú severnú časť Kanady od východu po západ.
Hlavným a najväčším mestom je Yellowknife.
Dejiny.
Dávno pred príchodom Európanov v oblasti žili pôvodné inuitské a „indiánske“ národy: Mackenzie, Copper, Caribou a Central. Pri príchode Európanov to boli národy ako: Yellowknives, Chipewyan, Sekani, Beaver, Nahanni, Dogrib a Slavey. Niektoré národy hovorili formami jazyka Athapaskan, jediného v Severnej Amerike s ázijskými koreňmi. Okolo roku 1000 do oblasti prišli Vikingovia. Prvá zaznamenaná návšteva bola v 70. rokoch 16. storočia keď oblasť skúmal Martin Frobisher. Henry Hudson v roku 1610 pristál na západnom brehu Hudsonovho zálivu. Počas 18. storočia oblasť spravovali dve spoločnosti: Spoločnosť Hudsonovho zálivu a Severozápadná spoločnosť.
Severozápadná teritóriá boli vytvorené 15. júla 1870 spojením North-Western Territory, ktoré bolo presunuté britskou vládou Kanade a Rupert’s Land, ktoré Kanada kúpila za 300 000 libier. V rovnakom roku bola z teritórií vyčlenená provincia Manitoba. O desať rokov neskoršie boli britskou vládou k teritóriu pripojené Arktické ostrovy. Yukon sa od Severozápadných teritórií osamostatnil v roku 1898. V roku 1905 boli vyčlenené provincie Alberta a Saskatchewan. Provincie Ontário, Québec a Manitoba boli na úkor Severozápadných teritórií rozšírené v roku 1912. Severozápadné teritóriá zostali najväčšou časťou Kanady (viac než tretinu rozlohy) do roku 1999 kedy boli rozdelené. 60% pôvodnej rozlohy bolo vyčlenenej do nového teritória Nunavut.
Symboly.
Znak bol udelené v roku 1956. Vlajka bola uzákonená v roku 1969 podľa návrhu v celoštátnej súťaži. Modré pásy reprezentujú jazerá a vodu teritória a biela farba sneh a ľad. V roku 1957 bola za symbol vyhlásená dryádka osemlupienková ("Dryas octopetala"), v roku 1999 smrekovec americký ("Larix laricina"), v roku 1990 sokol poľovnícky ("Falco rusticolus") a v roku 1999 lipeň arktický ("Thymallus arcticus"). Od roku 1999 je oficiálnym drahokamom diamant a minerálom od roku 1981 zlato. V roku 1973 bol tiež predstavený oficiálny tartan.

</doc>
<doc id="20299" url="https://sk.wikipedia.org/wiki?curid=20299" title="Nunavut">
Nunavut

Nunavut je teritórium v Kanade. Je najsevernejšie, najrozľahlejšie a najmladšie. Tvorí približne pätinu kanadského územia. Teritórium vzniklo 1. apríla 1999 oddelením zo Severozápadných teritórií. Ide o samosprávne územie Inuitov, za ktorých sa pokladá vyše 83 % obyvateľov. Indiánskymi jazykmi hovorí 70 % ľudí. Má najmenej obyvateľov zo všetkých kanadských provincií a teritórií. V Nunavute leží aj najsevernejšie obývané miesto planétyAlert. Najväčším a zároveň hlavným mestom je Iqaluit (Frobisher Bay), kde žije štvrtina obyvateľov.
Názov.
Názov v jazyku inuktit znamená "„Naša Zem“".
Geografia.
Nunavut pozostáva z dvoch fyziografických regiónov: Kanadský štít v južnej časti zahŕňa tiež ostrovy v Hudsonovom zálive a Arktické ostrovy v severnej časti.
Nunavut by sa so svojou rozlohou zaradil na 15. miesto medzi krajinami sveta. Nunavut má pozemné hranice s nasledovnými kanadskými provinciami a teritóriami: Severozápadné teritóriá, Manitoba a Saskatchewan. Do Nunavutu patrí časť severnej Kanady, väčšina z Arktických ostrovovBaffinov ostrov, Ellesmerov ostrov, Viktóriin ostrov a iné.
Najvyšší vrch Nunavutu je Barbeau () na Ellesmerovom ostrove.
Dejiny.
Prvé počiatky osídlenia sú datované do obdobia pred približne 4000 rokmi keď prví ľudia prekročili Beringov prieliv. Dnešní Inuiti sú potomkami kultúry Thule, ktorí sú v oblasti Nunavutu najmenej 1 000 rokov. Prvým kontaktom s Európanmi sa stali nórske výpravy v 10. storočí. Po prieskumníkoch prišli na územie veľrybári, obchodníci Spoločnosti Hudsonovho zálivu, misionári a príslušníci Kráľovskej kanadskej jazdnej polície. Otázka rozdelenia Severozápadných teritórií bola prvý krát nastolená v 60. rokoch počas vlády Johna Diefenbakera. V roku 1982 sa v Sevorozápadných teritóriách konalo referendum kde 53% bolo za a 47% proti rozdeleniu. V roku 1992 sa konalo ďalšie referendum o hranici teritória. Federálna vláda uznala Inuitom vlastníctvo územia. V roku 1993 bol federálnym parlamentom schválený "Nunavut Act", ktorý nadobudol platnosť 1. apríla 1999.
Demografia.
V Nunavute sa zvyšuje podiel inuitského obyvateľstva. Obyvateľstvo je mladšie v porovnaní s ostatnými časťami Kanady.
Ekonomika.
Hlavným zamestnávateľom je štátna správa. Dôležité sú aj baníctvo, stavebníctvo, turizmus a tradičné aktivity ako lov, lov do pascí, rybárstvo a remeslá. V porovnaní s ostatnými časťami Kanady je v Nunavute vyššia nezamestnanosť.
Politika.
Nunavut má 19-člennú legislatívu, ktorá sa riadi konsenzom a nefungujú tu politické strany. Legislatíva je volená obyvateľmi teritória, premiér a ministri sú zvolení z radov. Federálnu vládu zastupuje komisár, ktorého rola je prevažne ceremoniálna. Celé teritórium volí jedného člena federálneho parlamentu v Ottawe.
Symboly.
Mottom teritória je "Nunavut sanginivut". Vlajka a znak boli teritóriu udelené k 1. aprílu 1999. V roku 2000 legislatíva Nunavutu schválili rastlinu "Saxifraga oppositifolia" za symbol teritória. Ďalším symbolom je kanadský inuitský pes, "Canis familiaris borealis" a vtákom "Lagopus mutus".

</doc>
<doc id="20301" url="https://sk.wikipedia.org/wiki?curid=20301" title="Yukon">
Yukon

Yukon môže byť:

</doc>
<doc id="20305" url="https://sk.wikipedia.org/wiki?curid=20305" title="Kilometer štvorcový">
Kilometer štvorcový



</doc>
<doc id="20312" url="https://sk.wikipedia.org/wiki?curid=20312" title="Júl 2005">
Júl 2005



</doc>
<doc id="20313" url="https://sk.wikipedia.org/wiki?curid=20313" title="Zmluva o Ústave pre Európu">
Zmluva o Ústave pre Európu

Zmluva o Ústave pre Európu, bežne označovaná ako európska ústava či euroústava, bola medzinárodná zmluva, ktorá si kládla za cieľ vytvoriť ústavu pre Európsku úniu. Keďže proces jej ratifikácie v členských krajinách nebol v druhej polovici roku 2005 úspešný, nevstúpila v plánovanú platnosť k 1. novembru 2006, ale až po ďalších reformných snahách sa stala platnou Lisabonská zmluva platná od 1. decembra 2009.
Euroústava mala najmä nahradiť obsahovo sa prelínajúcu sadu existujúcich zmlúv, ktoré ešte v roku 2003 definovali vzťahy medzi členskými štátmi a nadnárodnými inštitúciami EÚ a mala zjednodušiť rozhodovanie v organizácii, ktorá mala v tej dobe už 26 členov. Napriek svojmu názvu sa však týkala iba Európskej únie, nie celej Európy v geografickom zmysle.
Návrh ústavy zverejnil Európsky konvent dňa 18. júla 2003. Po dlhých rokovaniach návrh schválila aj medzivládna konferencia, ktorá prebiehala od októbra 2003 do júna 2004. Ústavná zmluva bola podpísaná predstaviteľmi členských štátov 29. októbra 2004 v Ríme a bola v procese ratifikácie vo všetkých členských štátoch. Zmluva mala nadobudnúť účinnosť 1. novembra 2006, čím by nahradila existujúce zmluvy, najmä Maastrichtskú a Zmluvu o založení Európskeho spoločenstva. Zmluvou sa malo rovnako zrušiť Európske spoločenstvo, pričom jeho právnym nástupcom mala byť výhradne Európska únia. To by znamenalo odstránenie vtedajšieho trojpilierové usporiadania únie. Zmluvou sa však nemalo zrušiť Európske spoločenstvo pre atómovú energiu a ani Zmluva o založení Európskeho spoločenstva pre atómovú energiu, iba by sa tieto zmluvy novelizovali. 
Proces ratifikácie zmluvy nebol v jednotlivých členských štátoch rovnaký, niektoré štáty hlasovali iba v parlamente, niektoré aj formou referenda. Hlavne občania únie euroústavu v niekoľkých krajinách odmietli v referendách, ktoré sa konali napr. 29. mája vo Francúzsku a 1. júna 2005 v Holandsku, proces ratifikácie euroústavy nemohol byť dokončený. Na Slovensku bola euroústava prijatá rozhodnutím Národnej rady 11. mája 2005, ale ratifikácia zmluvy prezidentom bola Ústavným súdom SR dňa 14. júla 2005 pozdržaná na základe sťažnosti občanov, ktorí požadovali vypísanie referenda. Ústavný súd nakoniec 28. februára 2008 v celom znení nálezu rozhodol, že referendum nie je potrebné. V tejto dobe bol už proces ratifikácie euroústavy v únii pre neúspech v referendách v iných členských krajinách zastavený.
V roku 2007 lídri únie rozhodli, že vypracujú návrh novej reformnej zmluvy, ktorá dostala názov Lisabonská zmluva a po procese ratifikácie v členských krajinách nadobudla platnosť od 1. decembra 2009. 
Obsah ústavy.
Zmluva o Ústave pre Európu mala 4 časti obsahujúce 448 článkov. Ďalej k nej patrilo 36 protokolov, 30 vyhlásení k ústavným ustanoveniam, 11 vyhlásení k protokolom a 9 vyhlásení členských krajín. V anglickej jazykovej verzii mal celý dokument 852 strán – 382 strán protokolov a príloh, 121 strán vyhlásení.
Preambula.
Preambula poukazovala na spoločné dedičstvo Európy, historické skúsenosti, presvedčenie o spoločnej budúcnosti v rámci európskej integrácie a obsahovala tiež poďakovanie Konventu.
Časť I..
Bola úvodom do zmluvy, popisovala vymedzenie a ciele Únie, výslovne dávala Únii právnu subjektivitu a ustanovuje, že právo Únie má prednosť pred právom jej členských štátov. časti I. boli vymenované aj symboly Európskej únie. Boli nimi 
Zmluva výslovne uvádzala, ktoré právomoci patria výlučne Únii, v ktorých oblastiach má spoločné právomoci Únia a členské štáty a v ktorých oblastiach má únia podporné, koordinačné a doplnkové právomoci, pričom zachováva sa doložka flexibility, v zmysle ktorej, ak Ústava nedáva výslovne Únii nejakú právomoc, ale dosiahnutie niektorého z cieľov Únie je efektívnejšie na úrovni Únie než na úrovni členských štátov, môže si stanoveným postupom Únia takúto právomoc "prisvojiť", rešpektujúc pritom zásady proporcionality a subsidiarity. Stanovovala základné slobody a práva a definovala občianstvo EÚ. V hlave IV sa definovali inštitúcie a orgány Únie. Inštitúciami Európskej únie by podľa Ústavy mali byť:
Ďalšími inštitúciami a poradnými orgánmi Únie by mali byť:
Euroústava novým spôsobom definovala kvalifikovanú väčšinu uplatňovanú pri rozhodovaní Rady ministrov a po novom aj Európskej rady. Kvalifikovanú väčšinu malo tvoriť najmenej 55 % členov Rady, ktorí pozostávajú najmenej z 15 členských štátov a zastupujú štáty, ktorých obyvateľstvo predstavuje najmenej 65 % obyvateľstva Únie. Blokujúcu menšinu by mysela tvoriť najmenej štyria členovia Rady. Ak sa však nerozhoduje na návrh Európskej komisie alebo ministra zahraničných vecí Únie, kvalifikovanú väčšinu by mala tvoriť väčšina najmenej 72 % členov Rady, ktorí zastupujú členské štáty, ktorých obyvateľstvo prestavuje najmenej 65 % obyvateľstva Únie. Podľa euroústavy malo platiť, keď rozhoduje Európska rada, jej predseda ani predseda Európskej komisie nehlasujú.
Euroústava definovala jednotný systém právnych aktov Únie. Mali nimi byť:
Hlava V opisovala demokratické princípy platné v EÚ. Hlava VII sa venovala financovaniu Únie. Hlavy VIII a IX opisovali vzťah Únie s okolitými štátmi a podmienky pre vstup do Únie a vystúpenie z Únie.
Z dôležitých ustanovení Časti I. euroústavy možno spomenúť, že Únia sa má zaviazať pristúpiť k Európskemu dohovoru o ochrane ľudských práv a základných slobôd.
Časť II. Charta základných práv Únie.
Časť II. euroústavy bola vlastne implantovaný dokument s podobným názvom Charta základných práv Európskej únie. Na tomto právne nezáväznom dokumente sa dohodli Európsky parlament, Rada a Európska komisia a ktorý bol podpísaný počas zasadnutia Európskej rady v Nice 7.decembra 2000. Práve na tomto zasadnutí Európskej rady sa európski lídri dohodli aj na Zmluve z Nice.
Časť II. euroústavy sa skladala z preambuly a siedmich hláv. (Prítomnosť preambuly v tejto časti Ústavy robila z Ústavy do istej miery jedinečný dokument, pretože je to vlastne dokument s dvoma preambulami.) Časť II. euroústavy obsahovala štandardný katalóg základných práv, ako sú právo na život, na dôstojnosť, nedotknuteľnosť osoby, právo na vzdelanie, sloboda myslenia, právo vlastniť majetok, sloboda podnikania a ďalšie. Hlava V nazvaná Občianstvo obsahovala politické práva občanov Únie jednak voči štátom, jednak voči Európskej únii. Obsahovala právo voliť a byť volený do Európskeho parlamentu a do orgánov územnej samosprávy podľa bydliska bez ohľadu na štátne občianstvo.
Euroústava v Časti II. výrazne preferovala sociálne práva. Spomeňme napríklad právo pracovníkov na informácie a konzultácie v rámci podniku, právo na kolektívne vyjednávanie a na kolektívne akcie, ktoré zahŕňa aj právo na štrajk, právo na prístup k službám zamestnanosti, právo na ochranu v prípade bezdôvodného prepustenia, právo na sociálne zabezpečenie a sociálnu pomoc či právo na zdravotnú starostlivosť.
Predpokladalo sa, že ak by euroústava vstúpila do platnosti, z Charty základných práv Únie, ktorá mala v tej dobe formu nezáväznej deklarácie, by sa stal právne záväzný dokument a práva v nej zahrnuté by bolo možné vymôcť aj súdnou cestou.
Časť III. Politiky a fungovanie Únie.
Časť III. euroústavy bola najrozsiahlejšia časť ústavy. Jej základom boli existujúce základné zmluvy EÚ, ktoré z veľkej časti preberala. V hlave II sa deklarovali zásady rovnosti a nediskriminácie, hlava III podrobne opisovala vnútornú politiku EÚ, vrátane otázok jednotného vnútorného trhu, hospodárskej a menovej politiky, fungovania meny euro, politiky zamestnanosti, poľnohospodárstva a rybolovu, životného prostredia, ochrany spotrebiteľa, sociálnej politiky, dopravnej, telekomunikačnej a energetickej infraštruktúry, výskumu (vrátane výskumu vesmíru a spolupráce s ESA), či energetiky. V kapitole IV sa ďalej definoval tzv. "priestor slobody, bezpečnosti a práva": nachádzal sa tu opis agendy sektorov spravodlivosti a vnútra a niektorých ďalších činností, kde Únia vykonávala iba podpornú činnosť. Hlava IV bola venovaná niektorým zámorským teritóriám. Hlava V upravovala vonkajšie aktivity Únie, spoločnú zahraničnú, bezpečnostnú, obrannú a obchodnú politiku, humanitárnu a inú spoluprácu s tretími krajinami a medzinárodné zmluvy. V hlave VI bolo podrobnejšie rozvedené fungovanie Únie a jej inštitúcií, vrátane pravidiel pre tzv. "posilnenú spoluprácu".
Časť IV. Všeobecné a záverečné ustanovenia.
Časť IV. euroústavy opisovala právnu kontinuitu Únie pri procese prijímania ústavy, rušila niektoré skoršie zmluvy, definovala postupy pre zmeny a doplnenia ústavy a stanovovala dobu platnosti. K zmluve boli priložené protokoly, prílohy a vyhlásenia.
Kritika ústavy.
Návrh ústavnej zmluvy zaznamenal sériu kritických ohlasov, ktoré jej vytýkajú hlavne:
Všeobecná kritika európskej ústavy smerovala k tomu, že pred jej vznikom neboli jasne zodpovedané otázky, či EÚ vôbec nejakú ústavu potrebuje, aké hlavné požiadavky sa na ňu kladú a čo má ústava riešiť. Podľa kritikov tiež nebola splnená úloha, ktorú obsahuje vyhlásenie z Laekenu, ktoré požaduje viac demokracie a Európu bližšiu občanom.
Ratifikácia.
Ratifikácia na Slovensku.
Národná rada Slovenskej republiky vyslovila so Zmluvou o Ústave pre Európu súhlas 11. mája 2005. Pri hlasovaní podporilo euroústavu 116 poslancov z koalície aj opozície, nepodporili ju poslanci KDH a KSS a niektorí nezávislí poslanci. Na dokončenie procesu ratifikácie bol potrebný podpis ratifikačnej listiny prezidentom Slovenskej republiky.
Na Ústavný súd SR v Košiciach však bola 11. júla 2005 doručená ústavná sťažnosť podľa čl. 127 Ústavy SR, v ktorej skupina fyzických osôb namietla porušenie svojho práva zúčastňovať sa na správe verejných vecí priamo, v referende. K porušeniu tohto základného práva malo podľa sťažovateľov dôjsť tým, že Národná rada dňa 11. mája 2005 vyslovila súhlas so zmluvou bez toho, aby bolo zároveň vyhlásené referendum, ako to o vstupe Slovenskej republiky do štátneho zväzku s inými štátmi predpokladá Ústava SR.
Ústavný súd 14. júla 2005 sťažnosť prijal na ďalšie konanie a súčasne rozhodol o odklade vykonateľnosti uznesenia parlamentu, ktorým poslanci schválili euroústavu. V odôvodnení súd napísal, že odklad vykonateľnosti uznesenia znamená, že prezident do právoplatného rozhodnutia Ústavného súdu nemôže euroústavu ratifikovať.
Dňa 27. februára 2008 Ústavný súd o tejto ústavnej sťažnosti vecne rozhodol nálezom. Podľa nálezu právo sťažovateľov konaním NR SR porušené nebolo. V odôvodnení sa uvádza, že NR SR konala pri vyslovovaní súhlasu s euroústavou v súlade s Ústavou SR. Okrem toho Ústavný súd vyslovil názor, že referendum o euroústave by nebolo v súlade s Ústavou SR, pretože Ústava pre Európu obsahuje vo svojej druhej časti úpravu základných práv. Zároveň sa Ústavný súd SR vyjadril, že prípadným nadobudnutím platnosti Zmluvy o Ústave pre Európu by Slovenská republika nevstúpila do štátneho zväzku s inými štátmi.
Prezident Ivan Gašparovič Zmluvu o Ústave pre Európu neratifikoval.
Pristupujúce krajiny.
Vzhľadom na to, že Bulharsko a Rumunsko mali do EÚ vstúpiť v roku 2007, ústavu už akceptovali v rámci ratifikácie prístupovej zmluvy.
Krach Ústavy.
Po vyslovení nesúhlasu v referendách o ratifikácii Ústavy pre Európu vo Francúzsku a Holandsku v roku 2005 a po pomerne dlhom období sebareflexie sa lídri Európskej únie v roku 2007 rozhodli, že vypracujú návrh novej reformnej zmluvy, ktorá dostala názov Lisabonská zmluva. 
Lisabonská zmluva preberá prevažnú časť obsahu Ústavy pre Európu, vynecháva však niektoré politicky citlivé ustanovenia, najmä symboly Únie, ktoré sa považujú za príčinu krachu Ústavy, ako je hymna, vlajka, motto, Deň Európy a opúšťa aj samotný názov "Ústava". Symboly budú následne upravené v rokovacích poriadkoch orgánov Európskej únie. Okrem toho sa od Ústavy odchyľuje aj v ďalších ustanoveniach. Napríklad modifikuje úpravu veľmi citlivej otázky hlasovania kvalifikovanou väčšinou v Rade. Lisabonská zmluva po ratifikácii vo všetkých členských štátoch Únie nadobudla platnosť k 1. decembru 2009.

</doc>
<doc id="20314" url="https://sk.wikipedia.org/wiki?curid=20314" title="Messierove objekty">
Messierove objekty



</doc>
<doc id="20316" url="https://sk.wikipedia.org/wiki?curid=20316" title="Guľová hviezdokopa M55">
Guľová hviezdokopa M55



</doc>
<doc id="20317" url="https://sk.wikipedia.org/wiki?curid=20317" title="M55">
M55



</doc>
<doc id="20323" url="https://sk.wikipedia.org/wiki?curid=20323" title="Edmonton">
Edmonton

Edmonton je hlavné mesto kanadskej provincie Alberta.
Edmonton je po Calgary druhé najväčšie mesto v Alberte. Leží v nadmorskej výške a v roku 2011 mal aj s predmestiami 960 015 obyvateľov. Edmonton získal štatút mesta v roku 1904 a dnes je kultúrnym, vládnym a vzdelávacím centrom.
Edmonton sa rozprestiera na ploche 670 km². Je to jedno z najrozľahlejších miest v Severnej Amerike, väčšie ako Chicago, Philadelphia alebo Detroit. Edmonton patrí aj medzi mestá s najnižšou hustotou obyvateľstva v Severnej Amerike, asi 67-krát nižšou ako má New York. Edmonton sa pýši najdlhším pásom súvislého mestského parku v Severnej Amerike, ktorý tvorí údolie rieky Severný Saskatchewan a na osobu tu pripadá najväčšia plocha parkov zo všetkých kanadských miest.
Dejiny.
Edmonton bol založený v roku 1795, keď tu bola vybudovaná pevnosť Fort Edmonton a obchodná stanica Spoločnosti Hudsonovho zálivu. Pevnosť bola pomenovaná podľa mesta Edmonton, ktoré je predmestím Londýna v Spojenom kráľovstve, rodiska Sira Jamesa Wintera Lake, vtedajšieho riaditeľa spoločnosti. V roku prišiel do Edmontonu John Rowand, obchodník s kožušinami pre Severozápadnú spoločnosť, ktorý si získal rešpekt prériových indiánov a ktorý organizoval obchod s kožušinami s indiánmi kmeňa Cree a Blackfoot v Edmontone počas 30 rokov. Fort Edmonton sa stal miestnym ekonomickým centrom, hlavným východiskovým bodom pre pionierov mieriacich na sever, alebo ďalej na západ.
Viac ľudí sa začalo usadzovať v okolí Fort Edmontonu po roku 1870, keď vláda ponúkla osadníkom pôdu za výhodnú cenu. Edmonton sa oficiálne stal mestečkom v roku 1892. Mal vtedy asi 700 obyvateľov. Začal prekvitať počas zlatej horúčky na Klondike v roku 1897, keď tisícky dychtivých zlatokopov smerovali na sever a zastavovali sa v Edmontone po zásoby. V roku 1904 mal Edmonton už 9 000 obyvateľov a o rok neskôr, keď sa Alberta stala provinciou, bol vyhlásený za mesto a stal sa hlavným mestom provincie. Zákonodarný zbor sa pôvodne schádzal v miestnej škole, kým na severnom brehu rieky Severný Saskatchewan nebola postavená budova provinčného parlamentu.
V roku 1912 sa Edmonton, lokalizovaný na severnom brehu rieky Severný Saskatchewan, zlúčil so susedným mestom Strathcona na južnom brehu rieky a počet obyvateľov tak stúpol na 53 000. V tridsiatych rokoch 20. storočia Edmonton naďalej properoval ako severné obchodné centrum a východiskový bod pre letecké dodávky potravín a liekov do divočiny. V roku 1942 vybudovanie cesty Alaska Highway urobilo z mesta najväčšie dopravné a zásobovacie centrum na ďalekom severe. Asi v tomto čase sa Edmonton stal známym pod menom „Vstupná brána na Sever“.
Krátko po 2. svetovej vojne bola v okolí Edmontonu objavená ropa. Okolité územie sa stalo najväčším producentom ropy v Alberte a vďaka ropnému boomu, ktorý nasledoval, sa Edmontonu začalo hovoriť hlavné mesto ropného priemyslu v Kanade. Rozmach bol ešte výraznejší po celosvetovej ropnej kríze v roku 1973. Ťažba a rafinácia ropy zostáva doteraz najdôležitejším ekonomickým odvetvím v Edmontone, ale konjuktúra a následný rast počtu obyvateľstva priniesol rozvoj i do iných odvetví ekonomiky.
V roku 1981 tu bolo otvorené najväčšie obchodné centrum na svete, West Edmonton Mall. Stalo sa najpopulárnejšou turistickou atrakciou Alberty a okrem obchodných priestorov zahŕňa aj zábavný park, vodný park a luxusný hotel.
Doprava.
Pôvodná električková doprava fungovala od roku 1908 do roku 1951. V roku 1978 sa mesto ako prvé v Severnej Amerike vydalo proti trendu rušeniu električkovej dopravy. K linkám Capital Line a Metro Line sa v roku 2016 začala stavať 13-kilometrová linka Valley Line Southeast, ktorá bola otvorená v novembri 2023. Prvé dve linky mali v roku 2023 dĺžku 24 kilometrov, v roku 2024 má pribudnúť ďalších 1,5 kilometra trate.

</doc>
<doc id="20347" url="https://sk.wikipedia.org/wiki?curid=20347" title="Počítačová veda">
Počítačová veda



</doc>
<doc id="20348" url="https://sk.wikipedia.org/wiki?curid=20348" title="Veda o počítačoch">
Veda o počítačoch

Veda o počítačoch alebo počítačová veda je vedná disciplína zaoberajúca sa teóriou, konštrukciou a použitím počítačov. (ČSN 36 9001; z angl. (ISO) "computer science"), v poslednej dobe sa uprednostňuje pojem počítačová veda (napríklad v slovenskej MDT). Na Slovensku sa počítače spravidla študujú v rámci informatiky, čo je súbor vedeckých disciplín a špeciálnych postupov pri spracovaní informácií (ČSN 36 9001).
Veda o počítačoch sa zaoberá aj konštrukciou, fungovaním a použitím počítačov pri spracovaní informácií. Počítačová veda kombinuje teoretické i praktické aspekty techniky, elektroniky, teórie informácií, matematiky, logiky a teórie ľudského správania. Oblasť výskumu počítačovej vedy siaha od programovania a počítačovej architektúry až po umelú inteligenciu a robotiku.

</doc>
<doc id="20350" url="https://sk.wikipedia.org/wiki?curid=20350" title="Prešporek">
Prešporek



</doc>
<doc id="20351" url="https://sk.wikipedia.org/wiki?curid=20351" title="Pozsony">
Pozsony



</doc>
<doc id="20352" url="https://sk.wikipedia.org/wiki?curid=20352" title="Istropolis">
Istropolis

Istropolis môže byť:

</doc>
<doc id="20360" url="https://sk.wikipedia.org/wiki?curid=20360" title="Chlodovik I.">
Chlodovik I.

Chlodovik I. alebo Clovis I. (* asi 466, Tournai, Rímska ríša – † 27. november 511, Paríž, Franská ríša), bol kráľom salských Frankov a franský kráľ (481 - 511) z rodu Merovejcov, syn kráľa Childericha I.
Rodina.
Chlodovik mal jedného syna s neznámou manželkou:
V roku 492 se stala jeho druhou manželkou Chrodichilda (Klotilda), s ktorou mal štyroch synov a jednu dcéru:
Prvotné výboje a získanie moci.
Chlodovik nastúpil na trón po svojom otcovi. Rozklad rímskej moci v Galii umožnil Chlodovikovi začať úspešné výboje do vnútrozemia ríše. Okolo roku 486 zaútočil na Soissons, kde vládol Syagrius, rex Romanorum, Syagriovu armádu zničil a Syagrius utiekol k vizigótskemu kráľovi Alarichovi II. (484–507). Chlodovik naliehal na Alaricha, aby mu ho vydal. Ten tak urobil a Chlodovik Syagria zabil.Moc Sálských frankov sa tak rozšírila na juh až po Loiru, teda vlastne na celú severnú Gáliu. Toto víťazstvo natoľko posilnilo Chlodovikovu pozíciu, že mohol pokračovať v expanzii a zjednocovaní všetkých franských kmeňov. Ďalším terčom Chlodovikových výbojov sa stali Durínkovia usadení na ľavom brehu Sály. V roku 491 si ich Chlodovik podrobil, hoci iba dočasne. Nasledovali boje s Alamanmi, ktorých kmeňový zväz sídlil v oblastiach okolo horného Dunaja (na východe od ústia rieky Lech (rieka) Lech do Dunaja). V súvislosti s Alamanmi sa viaže aj legenda o Chlodovikovom krste. Podľa franského kronikára Gregora z Tours Chlodovik počas veľkej bitky s Alamanmi, ktorá sa odohrala asi pri Zülpichu (Tolbiacum) niekedy v roku 496 - 497, sľúbil, že ak sa mu podarí zvíťaziť, tak sa dá pokrstiť. Jeho vojská zázračne zvíťazili a franský kráľ - aj pod vplyvom svojej katolíckej manželky, prijal z rúk remešského arcibiskupa krst (496/497). Alamanov Chlodovik definitívne porazil aj za pomoci Porýnskych frankov až v roku 502 resp. 506. Chlodovík sa pokúsil ovládnuť aj Burgundov. Zaútočil na nich v roku 500 až 501, avšak po zásahu Vizigótov a Teodoricha Veľkého od ďalších útokov upustil. 
Boje s Vizigótmi.
Najvýznamnejší vojenský úspech Chlodovik dosiahol v juhozápadnej Galii proti Vizigótom. V roku 502 uzavrel s Alarichom II. mier. Napriek tejto dohode vpadol Chlodovik v spojenectve s Burgundmi a Porýnskymi frankami v roku 507 do jeho kráľovstva. Byzantská ríša, ktorá videla v Chlodovikovi významného konkurenta ostrogótskeho kráľa Teodoricha Veľkého, vyslala proti Ostrogótom flotilu, čim zabránila, aby prišli na pomoc Vizigótom. V bitke pri Vouillé Frankovia zvíťazili a Vizigóti sa stiahli až k Narbonne v Septimánii. Vizigótsky kráľ Alarich II. bol v bitke zabitý, údajne samotným Chlodovíkom. Po tomto víťazstve sa v Chlodovikových rukách ocitla bohatá Akvitánia. Nevedel si však vynútiť prístup k Stredozemnému moru, lebo tieto oblasti boli v moci Vizigótov (Septimánia) a Ostrogótov (Provensálsko). Byzantská podpora sa prejavila aj vo formálnom uznaní Chlodovikovho postavenia: v roku 508 mu byzantské posolstvo vedené cisárom Anastasiom I. odovzdalo v Tourse odznaky konzulskej moci, čo znamenalo, akoby vládol v mene cisára. 
Zjednotenie kmeňov a smrť.
Po ovládnutí Akvitánie Chlodovik I. prikročil k zjednoteniu franských kmeňov. Tajne dal zavraždiť kráľa Porýnskych Frankov Sigiberta aj jeho syna - a svojho dovtedajšieho spojenca - Chlodericha. Rovnako odstránil Charachira, kráľa bližšie neznámeho franského kmeňa. Podobný osud stihol ďalšieho franského vládcu, sídliaceho v Cambrai, Ragnachara. Po týchto víťazstvách mal Clodovik I. vo svojich rukách už bezmála celú Gáliu. Ku koncu svojej vlády preniesol kráľovské sídlo do Paríža, kde aj v roku 511 zomrel. Štyria Chlodovikovi synovia si podľa germánskeho zvyku rozdelili ríšu medzi seba. Každý z nich mal titul "Rex Franconum" (franský kráľ) a kráľovskými sídlami (sedes regiae) sa stali Remeš, Orleáns, Paríž a Soissons. Všetci štyria dostali okrem svojho údelu aj podiel v jadre ríše, v tzv. Francii (územie medzi Rýnom a Loirou) a podiel v Akvitánii - hospodársky najrozvinutejšej časti kráľovstva.
Pozri aj.
Merovejovci

</doc>
<doc id="20363" url="https://sk.wikipedia.org/wiki?curid=20363" title="Chlotar I.">
Chlotar I.

Chlotar I. (* okolo 497 – † 561) bol v rokoch 511 - 561 kráľ Frankov. 
Bol najmladším synom Chlodovika z rodu Merovejovcov. Po Chlodovikovej smrti roku 511 bola ríša (ako bolo medzi Frankami vo zvyku) rozdelená medzi jeho troch synov (na západe Neustria, v strede Burgundsko a na východe Austrázia).
Chlotar bol:

</doc>
<doc id="20368" url="https://sk.wikipedia.org/wiki?curid=20368" title="Hugo Kapet">
Hugo Kapet

Hugo I. Kapet (* 939/941, Paríž, Západofranská ríša – † 24. október 996, Paríž, Francúzske kráľovstvo) vládol v rokoch 987 až 996 Frankom. Zakladateľ rodu Kapetovcov.
Bol držiteľom parížskeho kraja. Za kráľa ho zvolili mocní lénnici želajúci si slabého kráľa. Ani žiaden jeho nástupca sa po dve storočia nevymanil spod vplyvu lénnych pánov.
V čase, keď bol zvolený na trón (987), bolo Francúzsko rozdelené na samostatné vojvodstvá a grófstva, ktorých vládcovia si sami určovali zákony a zvádzali vojny podľa chuti, nedbali na kráľa, ktorý bol za pána uznávaný iba formálne, aj to nie všetkými veľmožmi.
Najpoprednejší z veľmožov boli vojvodovia normanský, aquitánsky a burgundský, ktorých moc bola oveľa väčšia ako moc kráľa, ktorému patrila iba skupina grófstiev v okolí Paríža.
Hugo Kapet si bol vedomý svojho postavenia a nedráždil zbytočne mocných vazalov, zachádzal s nimi ako so seberovnými a nikdy sa vraj v ich prítomnosti neozdoboval znakmi kráľovskej moci.
On a ďalší panovníci z jeho rodu panovali bez veľkého hluku. 100 rokov bolo kráľovstvo Kapetovcov maličké a ich autorita skôr iba morálna. Boli síce obľúbení u duchovenstva, ale francúzski cirkevní hodnostári neboli samostatnými pánmi, ako to bolo v Nemecku, boli závislí od svetských kniežat a nemohli poskytnúť trónu takú oporu, akú mali na začiatku v duchovenstve nemeckí králi.
Dôležitý pre rast moci Kapetovcov bol fakt, že následníci trónu boli korunovaní spravidla už za života svojich predchodcov, čím bola zabezpečená dedičnosť dynastie a nevyplytvalo sa zbytočne veľa síl bojmi o obsadenie trónu.

</doc>
<doc id="20381" url="https://sk.wikipedia.org/wiki?curid=20381" title="Róbert II. (Francúzsko)">
Róbert II. (Francúzsko)

Róbert II. Pobožný (* 27. marec 972, Orléans, Západofranská ríša – † 20. júl 1031, Melun, Francúzske kráľovstvo) bol v rokoch 996 – 1031 kráľ Francúzska. Bol z rodu Kapetovcov.
Bol jediným synom Huga Kapeta a Adelaidy z Poitiers, mal štyri sestry. Bol vzdelaným panovníkom, presláveným dobročinnosťou. Jeho učiteľom bol reimský biskup Gerbert z Aurillacu , ktorý sa stal neskôr aj dobrým priateľom nemeckého cisára Otta III. a pápeža.
Charakteristika.
Historik Michelet ho opisuje ako panovníka zbožného, dobrého ale tiež slabého. Isté je, že bol na svoju dobu neobyčajne vzdelaný, lebo jeho učiteľom bol slávny Gerbert, reimský arcibiskup. Róbert skladal duchovné piesne a rád spieval s mníchmi na chóre. Preslávil sa aj až naivnou štedrosťou k žobrákom a vôbec láskavosťou k ľuďom. Je zaznamenaná historka, ako mu zlodej odrezal polovicu zlatých strapcov na plášti. Kráľ ho pri čine pristihol a pokojne mu poradil, aby utiekol a uspokojil sa s tým, čo má, nech pre iného zostane tiež. Inokedy zase, keď išiel za chladnej noci do kostola a videl v kúte spať dvoch milencov prikryl ich vraj vlastným plášťom, aby neprechladli.
Život.
Bol trikrát ženatý:
S kráľovnou Constance zavítalo vtedy do Paríža mnoho gavalierov z južného Francúzska, ktorí svojimi spôsobmi a oblečením vzbudzovali veľké pohoršenie, pretože nosili nakrátko ostrihané vlasy a mali oholené tváre. Nosili farebné nohavice a topánky smiešne zakončené zahnutým zobákom a prechádzali sa skákavou chôdzou. Aj v tomto malom detaile vidno rozdiel medzi vtedajšími pomermi na francúzskom severe a juhu. Na severe bol charakter obyvateľstva vážnejší, pretože to bol kraj plný ponurých lesov a ľudia sídlili v malých dedinkách alebo dvorcoch. Na juhu ľudia bývali v starých rímskych mestských osadách, bol to kraj vína a olív, obyvateľstvo prichádzalo do styku s arabsko-španielskou vzdelanosťou a bolo pod vplyvom obchodných stykov s východom. Constance so svojou družinou priniesla na sever kus južného ovzdušia a juhofrancúzske spôsoby zdomácneli čoskoro aj na severe. Rozpor medzi severom a juhom však trval a v neskorších storočiach pokračoval vášnivým bojom proti albigéncom. 
Do obdobia kraľovania Róberta Kapeta spadá aj rok 1000, o ktorom sa myslelo, že bude koncom sveta. V knihe Zjavenie svätého Jána sa totiž píše, že anjel uväzní satana na 1000 rokov, potom bude satan prepustený, aby zvádzal národy, a potom príde Boží súd a koniec sveta. Rok 1000 sa blížil a ľudia s úzkosťou pozorovali nebo, či neprichádzajú anjeli ohlasujúci koniec sveta. Nikto už nechcel pracovať, ľudia len plnili kostoly a obetovali v mene cirkvi, aby sa Boh zľutoval. Ale satan ani anjeli neprichádzali a ľudia si vydýchli a plní vďačnosti stavali chrámy a zakladali kláštory. V tomto období vzniklo v burgundskom kláštore v Cluny hnutie, ktoré žiadalo od kňazstva vyšší život. Tisíce pútnikov každoročne putovalo do Jeruzalema a do Ríma, najmä od doby, keď uhorský kráľ Štefan povolil prechod pútnikov do Palestíny cez svoje územie. 
Kráľ Róbert mal nepríjemnosti nielen s manželkou, ale aj so synmi. Boli štyria, prvý z nich už ako korunovaný kráľ nežil s otcom v mieri a čoskoro zomrel. Druhý bol slabomyseľný a z nástupníctva vylúčený, tretí Henrich bol slaboch, a štvrtý Róbert, bol násilník a nemravník. Po otcovej smrti vznikli medzi synmi boje.

</doc>
<doc id="20382" url="https://sk.wikipedia.org/wiki?curid=20382" title="Prípona názvu súboru">
Prípona názvu súboru



</doc>
<doc id="20383" url="https://sk.wikipedia.org/wiki?curid=20383" title="Verzia názvu súboru">
Verzia názvu súboru



</doc>
<doc id="20384" url="https://sk.wikipedia.org/wiki?curid=20384" title="Rozšírenie názvu súboru">
Rozšírenie názvu súboru

Rozšírenie, prípona alebo verzia názvu súboru sú pojmy označujúce množinu (zvyčajne) alfanumerických znakov pridávaných na koniec názvu súboru, aby mohli používatelia (ako aj softvér) rýchlo určiť typ údajov uložených v súbore. Je to jedna z populárnych metód označenia súborového formátu.
Príklady.
 .c ; .exe ; .temp ; .dll ; .mp3 ; .wav ; .dat ; .gif etc.

</doc>
<doc id="20386" url="https://sk.wikipedia.org/wiki?curid=20386" title="Natalie Portman">
Natalie Portman

 
Natalie Portman (občianskym menom Neta-Lee Heršlag, * 9. jún 1981, Jeruzalem) je izraelsko-americká herečka, producentka a režisérka. Na radu svojich rodičov používa umelecké meno Portman (rodné priezvisko jej starej mamy). Z otcovej strany je židovsko-poľského pôvodu. Je vydatá za Benjamina Millepieda, choreografa a tanečníka z filmu "Čierna labuť", s ktorým má syna.
Životopis.
Hereckú kariéru odštartovala v roku 1994 ako objav vo filme Leon, kde si zahrala po boku francúzskej hviezdy Jeana Rena. Z ďalších výrazných postáv, ktoré stvárnila, je možné menovať kráľovnú Amidalu a Padmé z , prenasledovanú Evey z "V ako Vendetta" alebo Oskarom ocenenú Čiernu labuť (Black Swan). V anglickej verzii Simpsonovcov od roku 2007 dabuje postavu Darcy. Portman sa zúčastňovala na environmentálnych aktivitách už od detstva. Od dvanástich rokov bola členka environmentalisticko-hudobno-tanečnej skupiny „The World Patrol Kids“. Vyhlasuje sa za milovníčku zvierat, od ôsmich rokov je vegetariánka. Vo voľnom čase sa zúčastnila na aktivitách spojených s predvolebnou kampaňou Demokratickej strany USA v roku 2004, ale zúčastňuje sa aj na aktivitách na potlačenie chudoby. Jej rodičmi sú Avner Heršlag, izraelský lekár špecializujúcí sa na plodnosť a reprodukčné lekárstvo, a Shelley Stevens, americká žena v domácnosti, ktorá je zároveň aj jej agentkou. 

</doc>
<doc id="20387" url="https://sk.wikipedia.org/wiki?curid=20387" title="Natalie Hershlag">
Natalie Hershlag



</doc>
<doc id="20388" url="https://sk.wikipedia.org/wiki?curid=20388" title="Victoria (Britská Kolumbia)">
Victoria (Britská Kolumbia)

Victoria () je hlavné mesto kanadskej provincie Britská Kolumbia. Je to najjužnejšie položené mesto v západnej Kanade, nachádzajúce sa na južnom konci Vancouverovho ostrova. Je vyhľadávanou turistickou destináciou, ktorú navštívi ročne viac ako 3,65 milióna turistov, ktorí prispejú do miestnej ekonomiky miliardou kanadských dolárov.
Vo Victorii je terminál "Ogden Point" slúžiaci ako prístav pre výletné lode a trajekty. Mesto má ekonomické výhody z prítomnosti neďalekej vojenskej námornej základne "CFB Esquimalt", ktorá je hlavnou základňou kanadského vojnového námorníctva v Tichom oceáne. Downtown vo Victorii nie je len centrom mesta, ale aj celej oblasti Veľká Victoria s veľkým počtom nočných klubov, divadiel, reštaurácií a pubov a kultúrnych podujatí. a návštevníkov Downtownu. 
Mesto hostilo aj viaceré športové podujatia, ako mužské majstrovstvá sveta v curlingu v roku 2005, Commonwealth Games v roku 1994 a medzinárodnú súťaž v krasokorčuľovaní Skate Canada International v roku 2006. Victoria bola v roku 2007 spoluhostiteľským mestom Majstrovstiev sveta vo futbale hráčov do 20 rokov, ktorého zápasy sa odohrali na multifunkčnom športovom štadióne Royal Athletic Park. Okrem toho sa v meste konajú každoročné cyklistické preteky "Bastion Square Grand Prix Criterium". Hokejový kub Victoria Cougars sa stal v sezóne 1924/1925 víťazom Stanley Cupu.
Victoria je tiež častým miestom konania rôznych veľtrhov, mítingov a konferencií, ako napríklad stretnutia náčelníkov generálnych štábov členských krajín NATO v roku 2007.

</doc>
<doc id="20390" url="https://sk.wikipedia.org/wiki?curid=20390" title="Prirodzené číslo">
Prirodzené číslo

Pojem prirodzené číslo može znamenať buď kladné celé číslo (1, 2, 3...) alebo nezáporné celé číslo (0, 1, 2, 3...). Prirodzené čísla majú dve hlavné použitia: počítanie ("na stole sú 3 jablká") alebo poradie ("toto je 3. najväčšie mesto na Slovensku"). Vlastnosti prirodzených čísel súvisiace s deliteľnosťou (ako napr. rozdelenie prvočísel) študuje teória čísel. Problémy, s ktorými sa stretávame pri počítaní (ako napr. Ramseyova teória), študuje kombinatorika. (Pozn.: Už uvedený význam prirodzených čísel nie je matematická definícia, pretože zvyčajne všetky ostatné čísla sa definujú pomocou prirodzených, čo by viedlo k definícii kruhom. Korektné matematické definície sú uvedené nižšie.)
História prirodzených čísel a príslušnosť čísla nula.
Prirodzené čísla majú podľa všetkého pôvod v slovách, ktoré sa používali na počítanie vecí, začínajú číslom jedna.
Prvý veľký pokrok smerom k abstrakcii bolo použitie číslic na reprezentovanie čísel. Systém číslic umožnil zapisovať veľmi veľké čísla. Napríklad v Babylone vyvinuli silný pozičný systém založený na čísliciach pre 1 a 10. Starovekí Egypťania mali číselný systém s rôznymi hieroglyfmi pre 1, 10 a všetky mocniny čísla 10 až do miliónu. Zárezy na kameňoch z Karnaku, datované približne z roku 1500 pred Kr. (teraz uložené v Louvre v Paríži), zobrazujú číslo 276 ako 2 stovky, 7 desiatok a 6 jednotiek (podobne pre číslo 4622).
Ďalší krok k abstrakcii sa udial oveľa neskôr. Bola ním myšlienka nuly ako čísla s vlastnou číslicou. Číslica nula bola používaná v pozičných číselných systémoch už okolo roku 700 pred Kr. Babylončanmi, ale nikdy sa nepoužívala samostatne. Civilizácie Olmekov a Mayov používali nulu ako samostatné číslo okolo prvého storočia pred Kr., ale tento zvyk sa nikdy nerozšíril za hranice Mezoameriky. Koncept nuly, tak ako je to v súčasnosti, má pôvod v Indii a môžeme ho pozorovať u matematika Brahmaguptu v roku 628. Tak či tak, nulu používali ako číslo všetci stredovekí kalkulátori ("živé kalkulačky") počnúc Dionysiom Exiguusom v roku 525, ale vo všeobecnosti pre ňu neexistovala žiadna rímska číslica. Namiesto toho sa používalo slovo označujúce "nič" ("nullae").
Prvé systematické štúdium čísel ako abstrakcií (t. j. ako abstraktných entít) za zvyčajne pripisuje starovekým gréckym filozofom, konkrétne Pytagorovi a Archimedovi. Ale podobné štúdium prebiehalo približne v rovnakom čase paralelne v Indii, Číne a Mezoamerike.
V devätnástom storočí bola vyvinutá prvá definícia prirodzených čísel založená na teórii množín. V rámci tejto definície je pohodlnejšie zahrnúť nulu (zodpovedajúcu prázdnej množine) medzi prirodzené čísla. Táto konvencia je dnes bežná v teórii množín, logike, diskrétnej matematike a informatike. V iných odvetviach matematiky, ako napr. v teórii čísel, je tento zvyk menej badateľný a častejšie sa používa staršia tradícia, ktorá nezahrňovala nulu ako prirodzené číslo.
Notácie.
Matematici používajú zvyčajne na označenie množiny prirodzených čísel symbol veľkého písmena N v latinke (najčastejšie sádzané tučne N alebo tzv. matematickým tabuľovým fontom formula_1. Táto množina je nekonečná množina, ale spočítateľná (z definície).
Na predídenie nejednoznačnosti či autor považuje nulu za prirodzené číslo alebo nie sa niekedy pridáva dolný index "0" v prvom prípade (t. j. ak nula "je" zahrnutá medzi prirodzené čísla), či horný index "*" v druhom prípade (t. j. ak "nie je"):
 N = N0 = { 0, 1, 2, ... } ; N* = { 1, 2, ... }.
Formálne definície.
Historicky sa exaktné matematické definície prirodzených čísel rodili s veľkými ťažkosťami. Peanove axiómy špecifikujú podmienky, ktoré musia spĺňať všetky úspešné definície prirodzených čísel. Isté konštrukcie (ako napr. v teórii množín, teórii modelov) ukazujú, že (aspoň jedna) štruktúra vyhovujúca Peanovým axiómom existuje.
Peanove axiómy.
Je dôležité si uvedomiť, že "0" v Peanových axiómach nemusí nutne zodpovedať číslu nula tak, ako ho bežne poznáme. "0" je jednoducho symbol nejakého objektu, ktorý spolu s vhodnou funkciou nasledovníka vyhovuje Peanovým axiómam. Existuje veľa rôznych systémov, ktoré im vyhovujú, "klasická" množina prirodzených čísel je len jedna z nich (a to aj nezávisle či rátame od nuly alebo jednotky).
Konštrukcie založené na teórii množín.
Štandardná konštrukcia.
V teórii množín sa prirodzené čísla definujú nasledovnou štandardnou konštrukciou:
Označme 0 := { }
a definujme "S"("a") = "a" U {"a"} pre všetky "a".
Množina prirodzených čísel je potom "definovaná" ako prienik všetkých množín obsahujúcich 0, ktoré sú uzavreté vzhľadom na funkciu nasledovníka.
Predpokladajúc axiómu nekonečnosti, dá sa dokázať, že táto definícia spĺňa Peanove axiómy.
V "klasickom" zápise čísel potom každému prirodzenému číslu zodpovedá množina prirodzených čísel menších ako ono samo, takže
a tak ďalej. Keď uvidíte prirodzené číslo použité ako množinu, zvyčajne sa tým myslí toto. Pri tejto definícii množina "n" obsahuje presne "n" prvkov (v naivnom zmysle) "n" ≤ "m" (v naivnom zmysle) práve vtedy, keď "n" je podmnožina "m".
Pri tejto definícii sa taktiež prelínajú rozličné interpretácie zápisov ako R"n" ("n"-tice vs. zobrazenia z "n" do R).
Ďalšie konštrukcie.
Napriek tomu, že štandardná konštrukcie je užitočná, nie je jediná možná. Napríklad:
položme 0 = { }
a súčasne "S"("a") = {"a"},
teda výsledkom
 0 = { }
 1 = {0} = {{ }}
 2 = {1} = {{{ }}}, atď.
a "S"("a") = "a" U {"a"}
čo by znamenalo
 0 = {{ }}
 1 = {{ }, 0} = {{ }, {{ }}}
 2 = {{ }, 0, 1}, atď.
Vo zvyšku textu predpokladáme štandardnú konštrukciu popísanú vyššie.
Vlastnosti.
Operáciu sčítania na prirodzených číslach môžeme definovať rekurzívne a to takto: "a" + 0 = "a" a súčasne "a" + "S"("b") = "S"("a" + "b") pre všetky prirodzené čísla "a", "b". Touto konštrukciou získame komutatívny monoid (N, +) s neutrálnym prvkom 0. V tomto monoide platí zákon krátenia, a preto ho je možné vložiť do grupy. Najmenšia grupa obsahujúca prirodzené čísla sa nazýva celé čísla.
Ak definujeme "S"(0) := 1, potom "S"("b") = "S"("b" + 0) = "b" + "S"(0) = "b" + 1; t. j. nasledovník "b" sa dá vyjadriť pomocou práve definovanej operácie + jednoducho ako "b" + 1.
Analogicky, pri už definovanom sčítaní, môžeme ďalej definovať násobenie nasledovne: "a" × 0 = 0 a súčasne "a" × S ("b") = ("a" × "b") + "a". Týmto získame ďalší komutatívny monoid (N, ×) s neutrálnym prvkom 1 (t. j. nasledovníkom 0). Generátor tohto monoidu je množina prvočísel. Ľahko sa dokáže, že takto definované operácie sčítanie a násobenie vyhovujú distributívnemu zákonu, presnejšie povedná, násobenie je distributívne vzhľadom na sčítanie: "a" × ("b" + "c") = ("a" × "b") + ("a" × "c"). Znamená to, že (N, +, ×) tvorí komutatívny polookruh.
Vo zvyšku textu píšeme "ab" ako skrátený zápis pre "a" × "b" a taktiež predpokladáme štandardnú precendciu operátorov.
Ďalej môžeme definovať totálne usporiadanie na prirodzených číslach: "a" ≤ "b" (definotoricky) práve vtedy, keď existuje iné prirodzené číslo "c" také, že "a" + "c" = "b". Pre toto usporiadanie platí: ak "a", "b" a "c" sú prirodzené čísla a "a" ≤ "b", potom "a" + "c" ≤ "b" + "c" a "ac" ≤ "bc". Dôležitá vlastnosť tohto usporiadania je, že na množine prirodzených čísel tvorí dobré usporiadanie: každá neprázdna množina prirodzených čísel má najmenší prvok.
Aj keď všeobecne nie je možné deliť ľubovoľné čísla ("delenie" nazývame inverznú operáciu k násobeniu) (prirodzené čísla totiž netvoria pole), používa ako náhradu procedúru nazývanú "delenie so zvyškom": pre každé dve prirodzené čísla "a" a "b", pričom "b" ≠ 0, existujú prirodzené čísla "q" a "r" také, že
"a" = "bq" + "r" a "r" &lt; "b"
a navyše čísla "q" a "r" sú jednoznačne určené. Číslo "q" nazývame "celočíselný podiel" a "r" "zvyšok". Táto veta je jednou z kľúčových pri budovaní rôznych myšlienok v teórii čísel.
Zovšeobecnenia.
Z dvoch rôznych použití prirodzených čísel v bežnom živote sa objavujú ich dve rôzne zovšeobecnenia: ordinálne čísla (ordinály) sa používajú na popísanie pozície prvku v usporiadanej postupnosti a kardinálne čísla, ktoré používame na určenie veľkosti danej množiny.
Pri konečných postupnostiach sú obidve zahrnuté v prirodzených číslach.

</doc>
<doc id="20391" url="https://sk.wikipedia.org/wiki?curid=20391" title="SDK">
SDK



</doc>
<doc id="20393" url="https://sk.wikipedia.org/wiki?curid=20393" title="Krabia hmlovina">
Krabia hmlovina

Krabia hmlovina (iné názvy: Messierov objekt 1, NGC 1952) je plynová difúzna hmlovina v súhvezdí Býk. Je pozostatkom supernovy SN 1054, ktorá bola zaznamenaná čínskymi a arabskými astronómami v roku 1054, keď bola viditeľná počas 23 dní za denného svetla. Nachádza sa vo vzdialenosti približne 6500 ly od Zeme, má priemer 6 ly a rozpína sa rýchlosťou 1800 km za sekundu. Neutrónová hviezda v strede hmloviny sa otáča rýchlosťou 30-krát za sekundu.
Pôvod mena.
Názov Krabej hmloviny pochádza z jej vzhľadu v kresbe od Lorda Rosseho z roku 1844, ktorý na jej pozorovanie použil 36-palcový teleskop. V tomto jeho náčrtku sa hmlovina skutočne ponáša na kraba, ale neskôr pri pozorovaní hmloviny v roku 1848 s jeho novopostaveným 72-palcovým teleskopom vytvoril oveľa presnejšiu kresbu, ktorá sa len málo ponášala na originál. Meno „Krabia hmlovina“ však pretrvalo.
SN 1054.
Supernova, ktorej explóziou vznikla Krabia hmlovina a Krabí pulzar, dostala označenie SN 1054. Patrila k zriedkavým supernovám, ktorej výbuch bol zaznamenaný a popísaný. V Číne počas panovania dynastie Sung a Japonsku sa o nej zachovalo celkove 8 záznamov. Číňania ju nazvali "Hviezda hosť" a pozorovali ju ako veľmi intenzívne svetlo porovnateľné s najjasnejšou planétou Venušou, podľa iných zdrojov jej jasnosť porovnávali dokonca s Mesiacom v splne. Opísali ju ako červenkastobielu „návštevníčku“ a pozorovali ju počas dvoch rokov, pričom jej jasnosť pomaly slabla. Medzi tými, ktorí „novú hviezdu“ pozorovali, boli aj Indiáni Navajo, pôvodní obyvatelia Nového Mexika. Zaznamenali ju ako piktogramy na skalných stenách. S magnitúdou -5 to bola jedna z najjasnejších zaznamenaných supernov. Jej svetlo dorazilo na Zem 4. júla 1054. Svietivosť supernovy bola taká obrovská, že takmer celý mesiac po výbuchu ju bolo vidieť aj za bieleho dňa.
Zvyšok po supernove objavil v roku 1731 John Bevis a nezávisle od neho v roku 1758 Charles Messier, ktorý ju považoval za kométu. Hmlistý obláčik sa nachádzal neďaleko hviezdy zéta (Alheka) presne na mieste, kde pred niekoľkými storočiami bola pozorovaná supernova. Hmlovina je zakreslená aj v Bevisovom diele "Uranometria Britannica" z roku 1750. 
Všeobecné informácie.
Krabí pulzar.
V strede hmloviny je Krabí pulzar, neutrónová hviezda ako pozostatok supernovy, ktorá má priemer zhruba . Bola objavená v roku 1969. Jej oficiálne označenie je PSR 0531+21 (NP0532), častejšie je však známa ako Krabí pulzar. Krabí pulzar sa okolo svojej osi otočí každých 33 milisekúnd, teda 30-krát za sekundu a zväzok jeho žiarenia náhodne zasahuje Zem. Ako u všetkých pulzarov, aj u Krabieho pulzaru sa rotácia pomaly spomaľuje pod vplyvom brzdenia okolitého magnetického poľa. Lúče žiarenia, ktoré emituje, interagujú s hmlovinnými plynmi a produkujú tak komplexné vzory vetra a taktiež fluorescenciu. Najdynamickejšou črtou vnútornej časti hmloviny je bod, kde jeden z polárnych prúdov pulzaru naráža na okolitý materiál a tvorí tak šokový front. Tvar a poloha tejto vlastnosti sa posúva veľmi rýchlo s rovníkovým vetrom, ktorý sa prejavuje sériou akoby zviazaných útvarov, ktoré sa zostrmujú, zjasňujú, a potom oslabujú, keď sa tryskom vzďaľujú od pulzaru do hlavného telesa hmloviny.
Pulzar poskytuje silne periodický signál, ktorý sa používa pre časovanie röntgenových detektorov. V röntgenovej astronómii sa niekedy používajú 'Krab' a 'miliKrab' ako jednotky hustoty toku. Len veľmi málo röntgenovým zdrojom sa podarí prekonať v jasnosti jeden Krab.
Hmlovina.
Krabia hmlovina ako najľahšie pozorovateľný zvyšok po supernove je veľmi dobre preskúmaná. Žiadny iný kozmický objekt nebol takým prínosom pre rozvoj astrofyziky, ako práve Krabia hmlovina so svojím pulzarom. Hmlovina patrí k vzácnym typom zvyškov supernovy, ktorý označujeme ako "plerion". Sú to hmloviny, ktoré sú zaplnené magnetickým poľom a v ktorých sa nachádza pulzar dodávajúci do hmloviny nabité častice. Pleróny delíme do dvoch typov, pričom Krabia hmlovina je typickým zástupcom 1. typu, v ktorom je zdrojom žiarenia rotačná energia pulzaru. Pri druhom type je zdrojom žiarenia kinetická energia, ktorú zvyšky hviezdy dostali pri výbuchu supernovy a ktorá sa v rázovej vlne postupne mení na žiarenie. Materiál, ktorý bol z hviezdy odvrhnutý v 11. storočí, sa za ten čas rozptýlil do priestoru s priemerom 10 ly. Rozpínanie ešte stále pokračuje a to rýchlosťou /s. Vzdialenosť hmloviny od nás je asi 6 300 svetelných rokov. Jej prvé fotografie boli zhotovené v roku 1862.
Relativisické elektróny emitované pulzarom sa zachytávajú v magnetických poliach okolitej hmloviny a emitujú spojité vysoko polarizované tzv. synchrotrónové žiarenie. Spôsobuje modrasté pozadie Krabej hmloviny. Toto žiarenie budí neutrálny vodík v okrajových vláknach a ten potom žiari ako emisná hmlovina.
Krabia hmlovina sa často používa ako kalibračný bod pre röntgenovú astronómiu. Je veľmi jasná v röntgenovej oblasti spektra, no a jej hustota toku spolu so spektrom sú známe ako konštantné, s výnimkou pulzaru.
Podľa meraní Johna Duncana z roku 1939 sa rozpínanie vlákien zrýchľuje, čo astrofyzika nebola v tej dobe schopná vysvetliť. Spôsobuje to pravdepodobne tlak svetla.
Pozorovanie.
Donedávna sme vek zvyškov dávnych supernov odhadovali len z pozorovaní rýchlosti rozpínania ich vláknitej štruktúry vo viditeľnom svetle. V poslednom čase sa objavili nové metódy založené na analýze žiarenia s inými vlnovými dĺžkami. Vznikajú fotografie Krabej hmloviny v rôznych spektrách, Rádiová mapa napríklad ukáže svietivé vyžarovanie elektrónov pozdĺž magnetických siločiar silného poľa v strede pulzaru.
Hmlovina je ľahko pozorovateľná v binokulári a pomerne malých ďalekohľadoch, ale nie v presvetlených mestských oblastiach. Jej jasnosť leží medzi 8. a 9. magnitúdou a uvidíme ju už v lepšom triédri ako hmlistý obláčik viac ako 1° severozápadne od hviezdy zéta Tauri. Centrálnu hviezdu menším amatérskym ďalekohľadom nie je možné pozorovať. V malom ďalekohľade je hmlovina málo pôsobivá. Aby sme videli jej nesmierne zložitú štruktúru, musíme ju odfotografovať.

</doc>
<doc id="20395" url="https://sk.wikipedia.org/wiki?curid=20395" title="M1">
M1

M1 môže byť:

</doc>
<doc id="20396" url="https://sk.wikipedia.org/wiki?curid=20396" title="NGC 1952">
NGC 1952



</doc>
<doc id="20401" url="https://sk.wikipedia.org/wiki?curid=20401" title="Pozostatok supernovy">
Pozostatok supernovy

Pozostatok supernovy alebo zvyšok supernovy je materiál, ktorý za sebou zanechal gigantický výbuch hviezdy nazvaný supernova. Sú známe dve možné cesty k takémuto koncu: buď sa stane, že hmotná hviezda zastaví produkciu energie syntézou jadier vo svojom jadre a kolabuje dovnútra vďaka vlastnej gravitácii, alebo hviezda typu biely trpaslík môže naakumulovať hviezdny materiál zo svojej ďalšej hviezdnej spoločnice až dosiahne kritickú hmotnosť a exploduje v termonukleárnom výbuchu. V oboch prípadoch vymrští výsledná explózia supernovy veľa alebo dokonca všetok hviezdny materiál s obrovskou silou.
V prípade výbuchu hmotnej hviezdy sa môže jadro hviezdy zrútiť tak rýchlo, že vytvorí formy mimoriadne stlačenej (degenerovanej) hmoty. Tento kompaktný objekt, ktorým môže byť neutrónová hviezda alebo čierna diera, sa označuje ako kompaktný pozostatok supernovy. Pre oboch, hmotného aj bielotrpaslíčieho, hviezdnych predchodcov supernovy najkrajnejšie vrstvy hviezdy sa odtrhnú silou explózie do zväčšujúceho sa oblaku prachu a plynov. Šoková vlna a vyvrhnutý materiál rozpínajúci sa z explózie, spolu s medzihviezdnym materiálom, ktorý je pohltený cestou, sa nazývajú difúzny pozostatok supernovy.
Známy a dobre pozorovaný pozostatok supernovy je SN 1987A, novovytváraný pozostatok supernovy vo Veľkom Magellanovom mraku. Ďalšie známe pozostatky supernov sú Krabia hmlovina, pozostatok relatívne nedávneho výbuchu (v roku 1054); Tycho, pozostatok pomenovaný po Tychovi Brahe, ktorý zaznamenal jasnosť jeho pôvodnej explózie (v roku 1572); a Keplerov pozostatok supernovy (SN 1604), pomenovaný po Johannesovi Keplerovi.

</doc>
<doc id="20412" url="https://sk.wikipedia.org/wiki?curid=20412" title="Genealógia">
Genealógia

Genealógia môže byť:

</doc>
<doc id="20413" url="https://sk.wikipedia.org/wiki?curid=20413" title="Rodopis">
Rodopis



</doc>
