<doc id="34923" url="https://sk.wikipedia.org/wiki?curid=34923" title="Zoznam moderných súhvezdí podľa rozlohy">
Zoznam moderných súhvezdí podľa rozlohy



</doc>
<doc id="34926" url="https://sk.wikipedia.org/wiki?curid=34926" title="Kostol Najsvätejšieho Spasiteľa (Bratislava)">
Kostol Najsvätejšieho Spasiteľa (Bratislava)

Kostol Najsvätejšieho Spasiteľa (ľudovo Kostol jezuitov) je neskororenesančná, neskôr barokovo upravovaná sakrálna stavba v centrálnej mestskej zóne Bratislavy v okrese Bratislava I.
História vzniku.
Kostol v tesnom susedstve Starej radnice patriaci dnes reholi jezuitov postavili v prvej polovici 17. storočia pôvodne ako protestantskú modlitebňu.
Okolnosti súvisiace s narastajúcim počtom evanjelikov nemeckej národnosti v Bratislave, si v rokoch 1636 – 1638 vynútili postavenie svätostánku pre potreby veriacich. Stavbu v štýle doznievajúcej renesancie, postavenú na mieste niekdajšieho tzv. Armbrusterovho domu, viedol nemecký staviteľ Hans Stoss z Augsburgu.
Podľa vtedajších nariadení evanjelický kostol musel spĺňať isté kritériá: svojím vzhľadom nesmel pripomínať sakrálnu stavbu a musel byť bez veže, presbytérium muselo tvoriť súčasť pôdorysu hlavnej stavby. Kostol, ktorý sa svojou veľkosťou nápadne odlišoval od okolitých budov, po dokončení zasvätili svätej Trojici. Pôvodné zariadenie kostola nie je známe.
Kostol však evanjelici používali iba do sedemdesiatych rokov 17. storočia. V roku 1672 im ho po potlačení protestantského sprisahania odňali a 1. januára nasledujúceho roku ho odovzdali jezuitom.
Noví užívatelia ho pôvodne zasvätili svätej Margite, neskôr naň preniesli patrocínium Najsvätejšieho Spasiteľa (Salvatora) z Dómu. Chrám vnútri prestavali, zvonku nad portál umiestnili štukový reliéf znaku rehole (predpokladá sa, že autorom štukovej výzdoby priečelia bol Johann Wüngler).
Inak sa vzhľad exteriéru kostola nezmenil. Na streche nad presbytériom pribudol sanktusník, do ktorého umiestnili tri zvony (ani jeden z nich sa dodnes nezachoval; dnes tu visí iba jeden, vážiaci 135 kilogramov, ktorý v roku 1846 ulial bratislavský majster Anton Belloni).
Najväčšie zmeny sa udiali v interiéri kostola: boli odstránené bočné empory a pôvodná kazateľnica; v roku 1722 pribudol nový hlavný oltár, ktorý tu existoval až do 19. storočia. V priebehu 18. storočia postupne dochádzalo k nahrádzaniu pôvodného mobiliáru novým, barokovým.
Kostol sa po zrušení jezuitskej rehole Jozefom II. v roku 1773 dostal do mestskej správy a stal sa dvorným chrámom uhorského miestodržiteľa Alberta Saského.
Jezuitom bol chrám vrátený v roku 1855. V päťdesiatych rokoch 20. storočia bol im štátnou mocou opäť odňatý a prešiel pod správu diecéznych kňazov. Stal sa filiálnym kostolom Farnosti svätého Martina. Na definitívny návrat si jezuiti museli počkať až do roku 1989.
Prehliadka kostola.
Jezuitský Kostol Najsvätejšieho Spasiteľa je svojou dispozíciou typickým predstaviteľom protestantskej sakrálnej architektúry.
Exteriér.
Svojím mohutným hlavným priečelím, členeným štvoricou vysokých polkruhovo zakončených okien a trojicou portálov, sa stavba obracia do rozhrania Hlavného a Františkánskeho námestia. Pomerne jednoduchú fasádu ozdobujú dvere dvoch bočných portálov a hlavného portálu s nad jeho hornou rímsou reliéfne stvárneným erbom jezuitskej rehole umiestneným v štylizovanom akantovom venci, po stranách podopieranom plastickými štukovými volútami. Erb tvoria v hornej časti písmená IHS (skratka latinského "Iesus Hominum Salvator" t. j. "Ježiš Najsvätejší Spasiteľ"), pod nimi blčiace srdce a v kartušiach umiestnený nápis "SIC DEVS DILEXIT MVNDVM" (citát z Jánovho evanjelia "Lebo Boh tak miloval svet" (Jn 3,16)). (Pôvodne boli v kartušiach miesto nápisu reliéfne erby Uhorska a kardinála Leopolda Koloniča).
Do chrámu sa vstupuje cez pilastrový hlavný portál. Nádherné bohato vyprofilované dvojkrídlové dvere s ústredným motívom maskarónov sú unikátnym príkladom rezbárskeho umenia prvej polovice 17. storočia.
Interiér.
Striedmosť na vonkajšom vzhľade kostola je v ostrom protiklade s jeho bohatým interiérom. Návštevníka zaujme množstvo a historická i umelecká kvalita jeho vybavenia, ktorému dominuje hlavný oltár, šesť bočných oltárov, tri barokové spovedeľnice a najvzácnejší artefakt – bohato zdobená rokoková kazateľnica.
Priestor trojloďového kostola halového typu presvetľujú vysoké okná v bočných lodiach. Presbytérium včlenené do pôdorysu kostola je od hlavnej lode výškovo oddelené tromi stupňami, mramorovou balustrádou a víťazným oblúkom. Vstupnej časti chrámu dominuje organová empora, pozostatok pôvodnej interiérovej architektúry z tridsiatych rokov 17. storočia. Na začiatku severnej steny vo vstupnej časti je osadená sadrová socha svätého Antona Padovského z roku 1912 od známeho bratislavského sochára a maliara Alojza Rigeleho.
Presbytérium.
Pôvodný barokový stĺpový hlavný oltár v presbytériu bol postavený v rokoch 1721 – 1722 viedenským stolárom Johannom Jakubom Müllerom. Oltárny obraz namaľoval viedenský maliar Anton Wellser. Sochy svätého Jána Krstiteľa, svätého Jána Evanjelistu, Michala archanjela a anjela strážcu, ako aj ďalšie plastiky v nadstavci oltára vyhotovil ďalší Viedenčan Johann Andreas Englauer.
Oltár koncom 19. storočia odstránili (pôvodné sochy sa dostali do Galérie mesta Bratislavy) a nahradili dnešným, veľkým neobarokovým oltárom s monumentálnym obrazom "Premenenie Pána na vrchu Tábor" od bratislavského umelca Sebastiána Majscha (1807 – 1859). V nadstavci oltára je v najvrchnejšej časti umiestnený kríž a emblém jezuitov, pod ktorým sa nachádza obraz Boha Otca od Jozefa Henricha Kriklera z roku 1884. Oltár dopĺňajú sochy svätých Petra a Pavla (s tradičnými atribútmi) a v nadstavci archanjela Michala a anjela strážneho. Spodná časť hlavného oltára a menza sú zdobené nádhernými rezbárskymi reliéfmi s kresťanskými symbolmi.
Presbytérium okrem hlavného oltára zaujme i rozmernou nástennou maľbou "Eucharistický Ježiš" (880 x ) z roku 1926 na pravej stene nad vchodom do sakristie od Alojza Rigeleho. Zaujímavosťou je, že fresku namaľoval umelec bez akejkoľvek prípravy priamo v konečnej podobe. Z toho istého roku a od rovnakého autora pochádza aj olejomaľba na strope presbytéria – drevený puk s priemerom jeden meter s tvárou Krista ako Najsvätejšieho Spasiteľa v orámovaní tŕňovou korunou. Rigele bol aj spoluautorom fresiek s motívom eucharistie na klenbe hlavnej lode kostola. Tieto fresky však boli pri oprave kostola v roku 2004 odstránené.
Po pravej strane presbytéria sa nachádza najcennejšie umelecké dielo v chráme – rokoková kazateľnica. Na základe objednávky bratislavského komorníka Antona Jägera jednu z najkrajších kazateľníc tohto umeleckého slohu na území Slovenska vyhotovil majster Ľudovít Gode (? – 1759), žiak sochára G. R. Donnera, v roku 1753. Mimoriadne pôsobivé dielo zaujme sochársky modelovaným tvarom, pozoruhodnou kombináciou materiálov, bohatstvom umeleckých slohových prvkov i nádhernými plastikami. Dominuje jej na vrchole baldachýnu socha sediaceho Krista – Spasiteľa a nižšie umiestnených plastík dvoch anjelov držiacich v rukách symboly Svätého písma – vpravo anjel s krížom a s kamennými tabuľami Desatora, symbolizujúcimi Starý zákon, a vľavo anjel s otvorenou knihou a kalichom (symbol Nového zákona). Na čele baldachýnovej zvukovej striešky je v kartuši umiestnený nápis "QUI EX DEO EST VERBADEI AUDIT" (citát z Jánovho evanjelia "Kto je z Boha, počúva Božie slovo" (Jn 8,47))
Sochársku výzdobu kazateľnice dotvárajú štyri olovené reliéfy na schodisku a ústredný reliéf na parapete kazateľnice s výjavmi kristologického cyklu ("Ježiš na návšteve v Betánii u Márie a Marty", "Reč na vrchu", "Nechajte maličkých prísť ku mne", "Nanebovstúpenie Pána" a "Dvanásťročný Ježiš v jeruzalemskom chráme").
Ľavá bočná loď.
Obe z bočných lodí obsahujú po tri oltáre. Architektúra všetkých je podobná: ide o stĺpové oltáre s dominantným oltárnym obrazom a bohatou sochárskou výzdobou. V ľavej lodi sa v smere k presbytériu nachádzajú oltár svätého Júdu Tadeáša, oltár svätého Ignáca z Loyoly a oltár Kalvárie.
Prvý oltár v ľavej bočnej lodi je zasvätený jednému z Kristových apoštolov Júdovi Tadeášovi, ktorého obraz, dielo Jozefa Henricha Kriklera z roku 1886, je jediným obrazom venovaným tomuto svätcovi v celej Bratislave. Pod oltárnym obrazom je v oválnom ráme umiestnený obraz svätého Jána Nepomuckého od neznámeho umelca. V nadstavci sa nachádza reliéfne stvárnenie Božej Trojice. Samotný oltár, vyhotovený v neobarokovom slohu, pochádza z roku 1895.
V strede ľavej lode kostola stojí oltár od dolnorakúskeho architekta Johanna Fiedlera zasvätený zakladateľovi jezuitskej rehole Ignácovi z Loyoly, pochádzajúci z rokov 1759 – 1761. Je jedným z dvoch, tzv. jezuitských oltárov v kostole. Na rozdiel od predchádzajúceho oltára vyniká bohatšou výzdobou. Ústredným obrazom je "Videnie svätého Ignáca z Loyoly" od Franza Antona Palka z roku 1757. Po stranách sú plastiky svätcov uctievaných v jezuitskej reholi, vľavo svätého Františka Borgiu (v rehoľnom rúchu držiaceho lebku s korunkou) a vpravo svätého Františka Xaverského (s pútnickou palicou a knižkou v ruke a dieťaťom, ktoré mu stojí pri nohách) z roku 1761. Autorom sôch je Anton Štefan Steinmassler (1721 – 1773), Godeho žiak, ktorý okrem sochárskej výzdoby na oltári Panny Márie je autorom všetkých oltárnych plastík vrátane reliéfnej výzdoby na dekoratívnych vázach a sochárskej výzdoby v nadstavcoch oltárov. Na všetkých sochách sa spoluautorsky podieľal mramorár Václav Pfeifer, ktorý Steinmaslerove sochy nabielo politúroval a polychrómoval, čím im dodal lesk a farebnosť. Na oltárnej menze oltára svätého Ignáca z Loyoly je umiestnený kruhový obraz "Srdce Ježišovo" od Franza Rulza z roku 1865.
V závere ľavej lode sa nachádza oltár Kalvárie z rokov 1760 – 1770. Dominuje mu sochárska skupina Kalvárie z roku 1760 na maľovanom pozadí od rovnakého autora ako pri predchádzajúcom oltári. Nadstavec oltára obsahuje obraz "Kristus na Olivovej hore" z roku 1758 od Franza Antona Palka. Námetovo sa k obrazu viažu skulptúry plačúcich anjelov po jeho stranách.
V blízkosti tohto oltára je umiestnený historicky významný mramorový epitaf z roku 1737. Ide o ďakovný nápis venovaný kardinálovi Leopoldovi Koloničovi, ktorého zásluhou kostol v roku 1673 odovzdali jezuitom.
Nemenej historicky cenným doplnkom v ľavej lodi je baroková vyrezávaná spovedeľnica z roku 1761, dielo Antona Štefana Steinmaslera (ten istý umelec je autorom aj ďalších dvoch spovedelníc v pravej lodi). Trojdielna otvorená spovedeľnica je v nadstavci doplnená obrazom kajúcej sa svätej Márie Magdalény.
Pravá bočná loď.
Rovnako ako ľavá loď i táto obsahuje tri oltáre – v smere od presbytéria je to oltár Panny Márie, oltár svätého Františka Xaverského a oltár svätého Jozefa. Mobiliár lode tvoria dve barokové spovedeľnice štylisticky zhodné so spovedeľnicou v ľavej lodi (tieto v nadstavcoch obsahujú obrazy "Kristus ustanovujúci sviatosť zmierenia" a "Svätý Peter").
Z rokov 1759 – 1761 pochádza oltár Panny Márie v závere pravej lode. Dominuje mu v retabule umiestnená socha Panny Márie Immaculaty na pozadí pozlátených slnečných lúčov z konca 19. storočia. Jej autorom je taliansky sochár Ferdinand Stuffaser. Pôvodne tu visel obraz "Svätý Anton pred Madonou" od Fra Antonia z roku 1773. V nadstavci oltára nad rozoklaným tympanónom sa nachádza obraz znázorňujúci Pannu Máriu a svätú Annu.
Spolu s protiľahlým oltárom svätého Ignáca z Loyoly, umelecky najhodnotnejším oltárom chrámu je oltár svätého Františka Xaverského z rokov 1759 – 1761. Podobne ako ostatné oltáre v kostole ide o stĺpovú architektúru, tvorenú korintskými stĺpmi pokrytými štukolustrom. Ústredným obrazom je "Smrť svätého Františka Xaverského" od Franza Antona Palka z päťdesiatych rokov 18. storočia. Sochársku výzdobu oltára tvoria po stranách stojace sochy jezuitských svätcov – vľavo svätého Alojza Gonzagu a vpravo Stanisława Kostku. Objednávateľom tohto, ako aj protiľahlého oltára, bol rektor Jozef Koller. Na základe istých indícií sa predpokladá, že pôvodne bolo vyhotovenie sôch svätcov na oboch oltároch zadané sochárovi Ľudovítovi Godemu. Tento významný umelec, známy svojou spoluprácou s jezuitmi, však v roku 1759 zomrel, a tak zákazkou poverili jeho bývalého žiaka Štefana Steinmasslera.
V nadstavci oltára zaujme nádherná reliéfna výzdoba – anjel držiaci kríž s ukrižovaným Kristom, ktorému sa klaňajú ďalší anjeli. Na rozoklanom tympanóne sa nachádzajú dekoratívne vázy s reliéfnymi výjavmi zo svätcovho života. Na oltárnej menze stojí na osobitnom podstavci obraz Milostivej Panny Márie s Ježiškom v náručí.
Oltár svätého Jozefa z roku 1895 obsahuje v nike svätcovu sochu. Jednoduchý nadstavec nesie kartušový nápis "ITE AD JOSEPH" (citát z Prvej knihy Mojžišovej "Choďte k Jozefovi" (Gn 41,55)).
Organová empora.
Organová empora nad hlavným vchodom je pozostatkom pôvodnej interiérovej architektúry. Je na nej umiestnený dvojmanuálový organ, pochádzajúci z 18. storočia. Jeho zhotoviteľom je neznámy majster. Vzhľadom na vynikajúcu akustiku chrámu sa organ využíva nielen na liturgické účely ale aj na koncertnú interpretáciu organových skladieb. V kostole sa tiež príležitostne usporadúvajú vokálne koncerty sakrálnej hudby.
Podzemie kostola.
Z hlavnej lode sa vstupuje do krypty, ktorá sa rozprestiera pod celou severnou (ľavou) bočnou loďou. Nachádzajú sa tu telesné ostatky významných jezuitov, ktorí pôsobili v bratislavskej komunite a tu aj zomreli. Jedným z nich bol aj kardinál Leopold Kolonič, ktorého zásluhou kostol pridelili do správy jezuitskej rehole (zomrel v roku 1707 vo Viedni, no podľa jeho želania ho pochovali "„...podľa zvykov mníchov Spoločnosti Ježišovej bez pohrebnej nádhery.“" v krypte jezuitského kostola).
Okolie kostola.
Z historického hľadiska nemenej zaujímavým je priestranstvo pred kostolom. Dominuje mu mariánsky stĺp ako pamätník víťazstva cisára a uhorského kráľa Leopolda I. nad vzburou protestantských rebelov.
Zo severnej strany sa k stavbe kostola primkýna budova domova mladých jezuitov.
Južný múr kostola tvorí severné ohraničenie Kostolnej ulice, spájajúcej Františkánske námestie s Primaciálnym námestím.

</doc>
<doc id="34927" url="https://sk.wikipedia.org/wiki?curid=34927" title="Nicolas-Louis de Lacaille">
Nicolas-Louis de Lacaille

Nicolas-Louis de Lacaille (* 15. marec 1713, Rumigny, Francúzsko – † 21. marec 1762, Paríž) bol francúzsky astronóm.
Je významný predovšetkým vďaka jeho katalógu, ktorý obsahoval okolo 10 000 južných hviezd, vrátane 42 hmlovín. Tento katalóg, nazvaný "Coelum Australe Stelliferum", bol publikovaný v roku 1763. Lacaille zaviedol 14 nových súhvezdí, ktoré sa stali štandardom.
Bol členom niekoľkých európskych akadémií, od roku 1760 aj Royal Society. Je po ňom pomenovaný červený trpaslík Lacaille 8760 a Lacaille 9352, mesačný kráter La Caille, teleskop na ostrove Réunion a ulica "Rue Lacaille" v Paríži.

</doc>
<doc id="34928" url="https://sk.wikipedia.org/wiki?curid=34928" title="Serpens Cauda">
Serpens Cauda



</doc>
<doc id="34929" url="https://sk.wikipedia.org/wiki?curid=34929" title="Serpens Caput">
Serpens Caput



</doc>
<doc id="34930" url="https://sk.wikipedia.org/wiki?curid=34930" title="Lacaille">
Lacaille



</doc>
<doc id="34931" url="https://sk.wikipedia.org/wiki?curid=34931" title="Kaplnka Kristovho Tela (Bratislava)">
Kaplnka Kristovho Tela (Bratislava)

Kaplnka Kristovho Tela je malý barokový sakrálny objekt nachádzajúci sa na Panskej ulici č. 11 v historickom jadre Bratislavy v okrese Bratislava I.
Svojím vzhľadom nepripomína cirkevnú stavbu; jej priestory sú súčasťou barokovo-klasicistického domu v radovej uličnej zástavbe. Pôvodná kaplnka, ktorá sa po úpravách tu nachádza dodnes, sa v dome (v dvorovom krídle) nachádzala už v roku 1396. Patrila Bratstvu Božieho tela, ktoré vzniklo v roku 1349. Počas bojov o Bratislavu medzi cisárskymi vojskami a vojskami Gabriela Bethlena bola poškodená.
V roku 1772 pod vedením stavebného majstra Mateja Walcha prišlo k jej radikálnej prestavbe, kedy sa zmenilo aj jej umiestnenie - presťahovali ju do uličného krídla. Z obdobia druhej polovice 18. storočia pochádza i baroková výzdoba interiéru s alegorickými maľbami. Od roku 1850 kaplnku s domom spravovali jezuiti, ktorých emblém sa zachoval na vstupných dverách do objektu.
Na uličnej fasáde je nad vstupom osadený reliéf s výjavom Vzkriesenia, obsiahlym nápisom, datovaním 1627 a rodovým erbom mecenáša stavebnej úpravy, kaločského arcibiskupa Jána Telegdyho.

</doc>
<doc id="34933" url="https://sk.wikipedia.org/wiki?curid=34933" title="Zoznamy súhvezdí">
Zoznamy súhvezdí



</doc>
<doc id="34934" url="https://sk.wikipedia.org/wiki?curid=34934" title="Kostol Loretánskej Panny Márie (Bratislava)">
Kostol Loretánskej Panny Márie (Bratislava)

Kostol Loretánskej Panny Márie, ľudovo Uršulínsky kostol je renesančná sakrálna stavba rehole uršulínok v historickej zóne Bratislavy, v okrese Bratislava I. Je zapísaný do zoznamu národných kultúrnych pamiatok.
História výstavby.
V novembri 1535 v talianskej Brescii vznikla na popud Angely Merici rehoľa sestier uršulínok. Ako hlavné poslanie si zvolili výchovu mladých dievčat a žien. Čoskoro sa rád rozšíril do viacerých oblastí Európy. V druhej polovici 17. storočia sa rehoľné sestry usadili v Prešporku (v prvom meste vo vtedajšom Uhorsku) a hneď nato začali vyvíjať svoju činnosť. V roku 1676 im bolo na základe listiny ostrihomského arcibiskupa Juraja Selepčéniho povolené rozšírenie činnosti v celej krajine.
Dnešný kostol rehole uršulínok si v rokoch 16591663 pôvodne postavili bratislavskí protestanti. Jednoloďová stavba v renesančnom slohu vyrástla na samom okraji vtedajšieho mesta, tesne pri jeho severných hradbách (okrem neho už v Bratislave mali evanjelici kostol stojaci oproti mestskej radnici) .
Prešporskí protestanti však kostol užívali iba krátko (do roku 1670), pretože po odhalení Vešeléniho sprisahania im bol odňatý a v roku 1672 ho pridelili uršulínkam. Tie ho zasvätili Loretánskej Panne Márii.
Opis.
Dnešná stavba až na malé výnimky je vzhľadovo totožná so stavbou protestantov. Hlavná fasáda je orientovaná do ulice. Zakončená je drevenou hranolovou vežičkou so zvonicou, pôvodne pokrytou šindľovou strechou. V roku 1683 strecha zhorela a novú strechu, už v barokovom štýle s cibuľovitým tvarom, pokryli medeným plechom.
Kostol je zariadený jednoducho. Dominuje mu neskorobarokový polychrómovaný hlavný oltár z poslednej štvrtiny 18. storočia so stĺpovou architektúrou. V strede retabula je nika so sochou čiernej Panny Márie. Sochu Loretánskej Panny Márie daroval uršulínkam v roku 1684 neskorší arcibiskup Leopold Kolonič. Oltár je doplnený sochami patrónov rehole - svätej Barbory, svätej Uršule, svätej Kataríny Alexandrijskej a svätej Agnesy.
Bočné oltáre svätej Anny a svätého Augustína majú stĺpovú drevenú architektúru so štítovým nadstavcom; drevo je polychrómované a pozlátené. Architektúry oltárov vznikli v poslednej štvrtine 18. storočia. V retabule oltára svätej Anny je ústredný obraz svätice s malou Máriou; v nadstavci je menší obraz svätej Barbory. Po stranách sú sochy svätého Jozefa a svätého Jána Krstiteľa. V retabule oltára svätého Augustína je ústredný obraz svätca so svätou Monikou. V nadstavci je obraz svätej Agnesy, po stranách sú umiestnené sochy svätého Zachariáša a svätého Jána Evanjelistu. Autorom obrazov je Martin Speer, pravdepodobne v roku 1739, sochy sú dielom Petra Brandenthala.
Kazateľnicu z druhej štvrtiny 18. storočia tvorí zavesené baňaté rečnisko so sochami Mojžiša a starozákonného veľkňaza Árona a baldachýn so sochou svätého Michala archanjela.
Pri príležitosti 10. výročia navštívenia Bratislavy Jánom Pavlom II. bol v roku 2006 odkrytý a posvätený bronzový reliéf dnes už zosnulého pápeža. Reliéf pochádza z dielne slovenského sochára Jána Borka.
Na stavbu kostola nadväzuje budova kláštora rehole.

</doc>
<doc id="34935" url="https://sk.wikipedia.org/wiki?curid=34935" title="Magnifikat">
Magnifikat

Magnifikat () alebo Chválospev Panny Márie je Máriin chválospevov uvedený v Evanjeliu podľa Lukáša (Lk 1,4655). Názov pochádza zo začiatočného slova chválospevu v latinskej Vulgáte: „"Magnificat (anima mea Dominum)""Velebí (moja duša Pána)“". Napísaný bol však pôvodne v gréčtine Septuaginty. 
Magnifikat patrí k najcennejším textom biblickej literatúry, v ktorom Mária, matka Ježiša Krista, vyjadruje Bohu vďačnosť za preukázané milosti. Chválospev je oslavou Božieho milosrdenstva prejavenému ľudstvu od čias Abraháma až po vtedajšie potomstvo. Odráža tak typické starozákonné zmýšľanie. Modlitba je pevnou súčasťou večernej modlitby kňazského breviáru tzv. vešpier.
Biblický kontext.
Magnifikat je chválospev, ktorý hovorí Mária pri navštívení svojej príbuznej Alžbety, matky Jána Krstiteľa. Táto návšteva sa uskutočnila po tom, čo anjel zvestoval Márii, že počne a porodí syna a zároveň sa dozvedela, že Alžbeta v svojej starobe čaká svoje prvé dieťa.
Popis tohto stretnutia podáva len evanjelista Lukáš, ostatní novozákonní autori ho nespomínajú. Chválospev obsahuje prvky starozákonných mesiášskych chválospevov, ako napr. Annin chválospev v 1 Sam 2,110, ale jeho terajšia forma pochádza zrejme od evanjelistu Lukáša. Chválospev sa člení na dve strofy (4650 a 5155).

</doc>
<doc id="34936" url="https://sk.wikipedia.org/wiki?curid=34936" title="Kostol Navštívenia Panny Márie a kláštor Milosrdných bratov">
Kostol Navštívenia Panny Márie a kláštor Milosrdných bratov

Kostol Navštívenia Panny Márie, ľudovo Kostol Milosrdných bratov, je baroková sakrálna stavba v bratislavskej mestskej časti Staré Mesto situovaná na Námestí Slovenského národného povstania. Kostol je súčasťou architektonického komplexu nemocnice a kláštora hospitálskej rehole Milosrdných bratov.
História stavby.
V druhej polovici 17. storočia sa na terajšom území Slovenska usadili príslušníci rehole Milosrdných bratov. Do Bratislavy prišli v roku 1672 na pozvanie vtedajšieho ostrihomského arcibiskupa Juraja Selepčéniho. Mimo mestských hradieb, neďaleko Laurinskej brány si na darovaných pozemkoch postavili kostol s kláštorom a nemocnicu určenú pre pomoc nemajetným obyvateľom mesta (v súlade s poslaním rehole).
Komplex stavieb vydržal v takomto stave však iba do osemdesiatych rokov 17. storočia, kedy bol počas tureckých nájazdov vypálený.
Zásluhou viacerých dobrodincov bolo možné začať so stavbou nového kostola a kláštora. Významnú pomoc poskytol barón Ján Maholányi, ktorý z vlastných prostriedkov dal pre potreby rehole postaviť nový kostol. Základný kameň bol posvätený 2. júla 1690 a stavba bola ukončená 13. mája 1692. Po ukončení výstavby kostola kúpil kardinál Leopold Kolonič južne stojaci palác s cieľom výstavby nového kláštora. Vzhľadom na nepriaznivé okolnosti (kardinál Kolonič medzitým zomrel a v krajine vypuklo Rákociho povstanie) musela byť výstavba kláštora odložená. K jej realizácii prišlo až v rokoch 17231728. Celý komplex, v podobe akú poznáme dnes, tak dostavali po takmer štyridsiatich rokoch. Predlohou komplexu sa stala stavba materského kláštora milosrdných bratov vo Viedni. Bratislavský staviteľ však architektúru stavby prispôsobil miestnym danostiam a vytvoril pôsobivé architektonické dielo mimoriadne esteticky dotvárajúce tunajšie prostredie.
Popis stavby.
Stavebný komplex, ktorému dominuje Kostol Navštívenia Panny Márie, svojou architektonickou i historickou hodnotou patrí k najcennejším barokovým sakrálnym stavbám v Bratislave.
Exteriér.
Rozľahlý komplex je po celej šírke obrátený smerom do námestia. Dominantným prvkom je stavba kostola, ktorá vyniká medzi postrannými krídlami kláštora – jednoposchodovou stavbou s krížovou chodbou okolo uzavretého nádvoria. V južnej časti komplexu sa nachádza nemocnica. Za kláštorom sa rozprestierala zeleninová záhrada, ovocný sad a park.
Na fasáde chrámu i v rizalitoch bočných krídel sú kamenné barokové plastiky, ktoré nevznikli v jednej sochárskej dielni ani v rovnakom čase; najstaršie z nich sú sochy sv. Petra a sv. Pavla v dolných nikách na chrámovej fasáde a pravdepodobne ich vytvoril viedenský sochár Ján Schwanthaler.
Interiér.
Jednoloďová stavba kostola svojím vybavením pripomína interiér rímskeho jezuitského kostola del Gesù.
Zariadeniu interiéru kostola dominuje hlavný oltár, ktorý vypĺňa celé presbytérium. Ide o stĺpovú architektúru so štítovým nadstavcom z rokov 17351737. Oltárny obraz "Navštívenie Panny Márie" je dielom nemeckého neskorobarokového maliara Martina Speera (je takisto autorom oltárnych obrazov na bočných oltároch). Po stranách oltára sú plastiky štyroch svätcov – svätého Augustína, svätého Zachariáša, svätého Joachima a svätého Jána z Boha, zakladateľa rehole. V nadstavci oltára sú plastiky anjelov a sochy Boha Otca i Ducha Svätého v podobe holubice.
Okrem hlavného oltára sa v kostole nachádza šesť bočných oltárov: oltársvätej Barbory s plastikami svätej Ľudmily a svätej Alžbety, oltár svätého Jána z Boha so sochami svätého Cyrila a svätého Metoda, oltár svätého Jozefa a oltár svätého Jána Nepomuckého. Autorom oltárnych skulptúr je bratislavský sochár Alojz Rigele.
Z polovice 18. storočia pochádzajú oltáre Božského Srdca (pôvodne sv. Kríža s obrazom Ukrižovaného) a Panny Márie; obraz Panny Márie je v rokokovom ráme.
V prvej polovici 18. storočia vznikla baroková kazateľnica s reliéfmi svätcov. Zaujímavým interiérovým doplnkom je mramorový náhrobok grófa O´Neila z roku 1745 od viedenského sochára Balthasara Ferdinanda Molla.

</doc>
<doc id="34937" url="https://sk.wikipedia.org/wiki?curid=34937" title="Čching-ma ta-čchiao">
Čching-ma ta-čchiao

Čching-ma ta-čchiao (čínskym písmom 青马大桥) je most v Hongkongu, ktorý patrí medzi najdlhšie visuté mosty. Doprava je vedená po dvoch úrovniach. Horná mostovka nesie šesťpruhovú diaľnicu, na spodnej je dvojkoľajová trať a dvojpruhová servisná komunikácia (využíva sa aj pre dopravu za silného vetra).
Rozpätie hlavného poľa je (6. najväčšie na svete), celková dĺžka mosta , šírka mosta a výška pylónov .
Most sa staval od mája 1992 do mája 1997. Je súčasťou projektu Lantau link, ktorý v rámci vybudovania nového letiska Chek Lap Kok prepojil ostrovy Lantau, na ktorom sa letisko nachádza, s ostrovom Hongkong, ktoré je obchodným centrom mesta. Samotný most spája ostrovy Tsing Yi, Lantau a Ma Wan, ktorý leží uprostred. Názov mostu je spojením prvých znakov zo slov Tsing Yi a Ma Wan, teda ostrovov, ktoré spája.

</doc>
<doc id="34938" url="https://sk.wikipedia.org/wiki?curid=34938" title="Tsing Ma">
Tsing Ma



</doc>
<doc id="34939" url="https://sk.wikipedia.org/wiki?curid=34939" title="Kostol Nanebovzatia Panny Márie (Notre Dame)">
Kostol Nanebovzatia Panny Márie (Notre Dame)

Kostol Nanebovzatia Panny Márie nazývaný aj Kostol kanonistiek Notre Dame v Bratislave je súčasťou komplexu kláštora a školy kanonisiek Notre Dame v Bratislave v mestskej časti Staré Mesto, neďaleko historickej budovy Slovenského národného divadla.
Dejiny.
Kostol stavali ako posledný pri ukončovaní komplexu kláštora. Celú stavbu financovala grófka O´Neillová, ktorá náhle umrela a stavba sa ocitla bez investora. Kostol preto dokončili v roku 1754 iba s nevyhnutnými úpravami. Sanktuárium pôvodného kostola tvorí celú hlavnú loď súčasného kostola. Prvá svätá omša sa slávila 28. augusta 1760.

</doc>
<doc id="34940" url="https://sk.wikipedia.org/wiki?curid=34940" title="Rudi Dutschke">
Rudi Dutschke

Rudi Dutschke, celým menom Alfred Willi Rudolf Dutschke (* 7. marec 1940, Schönefeld, Brandenbursko, nacistické Nemecko – † 24. december 1979, Århus, Dánsko) bol nemecký sociológ, jedna z najznámejších osobností študentského hnutia konca 60. rokov 20. storočia v Spolkovej republike Nemecko.
Mladosť v NDR.
Dutschke sa narodil v Schönefelde pri Luckenwalde (blízko Berlína), na území, ktoré sa po vojne stalo súčasťou NDR, ako syn poštového úradníka. V blízkom Luckenwalde navštevoval gymnázium a stal sa členom evanjelickej mládeže a mládežníckej organizácie FDJ. Po povstaní v Maďarsku roku 1956 začal zastávať pozície demokratického socializmu s odstupom od USA ako aj od ZSSR. O rok neskôr sa verejne prihlásil k pacifizmu a odmietol nastúpiť na výkon vojenskej služby (verejne k tomu vyzýval aj iných). Týmto postojom sa dostal do rozporu s platnou ideológiou NDR a po maturite v roku 1958 ho neprijali na štúdium športu. Dutschke sa vyučil za obchodníka a stále častejšie navštevoval Západný Berlín, kam sa krátko pred stavbou berlínskeho múra v roku 1961 presťahoval.
V Západnom Berlíne študoval Dutschke na Slobodnej univerzite (1961-1968) sociológiu, etnológiu, filozofiu a dejiny, roku 1973 promoval (témou jeho záverečnej práce bol maďarský marxista György Lukács). 
Študentské hnutie.
Počas štúdia Dutschkeho ovplyvnil Heideggerov existencializmus, najmä marxistickí filozofi ako György Lukács a Ernst Bloch, veľmi sa zaujímal o takzvanú kritickú teóriu Frankfurtskej školy (Theodor W. Adorno, Max Horkheimer, Herbert Marcuse), aj o práce rôznych teológov (jeho neskoršia manželka, Gretchen Klotz-Dutschke, študovala teológiu).
Roku 1962 založil v Berlíne radikálnu skupinu Subverzívna akcia ("Subversive Aktion"), s ktorou roku 1964 vstúpil do Socialistického nemeckého študentského zväzu ("SDS, Sozialistischer Deutscher Studentenbund"), o rok neskôr sa stal jeho funkcionárom. Dutschke organizoval mnoho zhromaždení a demonštrácií proti vojne vo Vietname a proti vytvoreniu veľkej koalície medzi SPD a CDU. Patril k hlavným iniciátorom mimoparlamentnej opozície "APO". Vo februári 1966 organizoval spolu s SDS kongres o Vietname, ktorý dočasne zjednotil mnoho prúdov vtedajšej západonemeckej ľavice a vyústil v tom čase v najväčšiu demonštráciu proti vojne vo Vietname.
Napätá situácia sa vystupňovala v júni 1967, keď bol v Západnom Berlíne na návšteve iránsky šach Rezá Pahlaví. Počas študentskej demonštrácie zameranej proti tejto návšteve zastrelil policajt Karl-Heinz Kurras (v roku 2009 sa ukázalo, že bol tajným spolupracovníkom východonemeckej Stasi) študenta Benno Ohnesorga.
Atentát.
Po týchto udalostiach sa v bulvárnej tlači, najmä v novinách Springerovho koncernu zosilnila kampaň proti študentskému hnutiu. Dutschke bol označovaný za najväčšieho nepriateľa štátu (nem. "„Volksfeind Nr. 1“"). Na tomto pozadí spáchal pomocný robotník, pravicový radikál Josef Bachmann 11. apríla 1968 na Dutschkeho atentát. Atentát vyvolal mnoho medzinárodných protestov a búrlivých demonštrácií. 
Rudi Dutschke atentát prežil s ťažkým poranením mozgu, musel sa dokonca znovu učiť rozprávať. Rekonvalescenciu prežil vo Švajčiarsku, Taliansku a Veľkej Británii, kde sa chcel usadiť a začal študovať v Cambridgi, bol však britskými úradmi kvôli údajnej subverzívnej (podvratnej) činnosti vypovedaný. Dutschke sa neskôr usadil v dánskom Århuse, kde pôsobil ako docent na tamojšej univerzite.
Pri svojich cestách do Nemecka nadviazal v NDR kontakt s disidentami Wolfom Biermannom a Robertom Havemannom. V roku 1978 sa angažoval pri založení západonemeckej strany Zelených.
Dutschke zomrel 24. decembra 1979 ako 39 ročný na následky atentátu (mal epilepsiu). 
Dutschkeho pozície a názory.
Svoje nekonvenčné názory manifestoval aj pri narodení svojho prvého syna (mal tri deti) v roku 1968, ktorý dostal meno "Hosea-Che" – po biblickom prorokovi Hozeášovi a kubánskom revolucionárovi Che Guevarovi.
Názory Rudi Dutschkeho sú veľmi kontroverzné. Mnohí hovoria o nábožensky fundovanom socializme, niektorí (aj zástancovia západonemeckej ľavice) ich označovali ako ľavicový fašizmus a teoretický základ neskoršej teroristickej organizácie RAF. V každom prípade boli silno provokujúce, pričom ústredným pojmom tu bola otázka násilia.
Dutschke, sám veľký kritik nielen monopolného kapitalizmu, ale i diktatúry sovietskeho razenia, síce zastával stanovisko, že v prípade neriešiteľnosti konfliktov (nereformovateľnosť buržoáznej spoločnosti, vykorisťovanie) je použitie násilia legitímne, toto násilie sa však dá použiť len proti veciam (a represívnemu systému), nie proti jednotlivým ľuďom. Vychádzal tiež z toho, že rôzne provokačné akcie môžu vychádzať i z malých skupín (najprv bez podpory obyvateľstva). Takéto akcie potom motivujú iné, zatiaľ len potenciálne revolučné skupiny a ústia do revolučného procesu, ktorý je podporovaný väčšinou; cieľom spoločenskej premeny je potom socialistická republika rád. 
Ako "autoritatívny" marxista sa ohradil nielen od neskorších akcií teroristických skupín (ako RAF), chápajúcich revolučný proces ako atentáty na predstaviteľov kapitalistického politického a hospodárskeho systému, ale i od niekoľkých tuctov skupín a takzvaných strán prevažne dogmaticky-maoistického razenia, ktoré mali v sedemdesiatych rokoch v Spolkovej republike konjunktúru.
Počas roku 1968 sa tiež živo – aj keď kriticky – zaujímal o proces Pražskej jari v Česko-Slovensku, kde sa zúčastnil na rôznych diskusiách na pražských fakultách.

</doc>
<doc id="34941" url="https://sk.wikipedia.org/wiki?curid=34941" title="Placebo (album)">
Placebo (album)

Placebo je eponymný debutový album britskej rockovej skupiny Placebo. Bol vydaný v polovici roku 1996 a zabezpečil skupine úspešný štart kariéry. V júni 1996 sa album umiestnil na 40. mieste britského rebríčka albumov. Neskôr, v januári 1997, vystúpil až na 5. miesto. Čitatelia britského hudobného časopisu "Q" zvolili tento album za 87. najlepší album všetkých čias. 
Zoznam skladieb.
Autorom textov je Brian Molko a autorom hudby je skupina Placebo .
Single.
Celkovo vyšlo v Spojenom kráľovstve ako singel až päť skladieb z tohoto albumu.

</doc>
<doc id="34942" url="https://sk.wikipedia.org/wiki?curid=34942" title="Without You I’m Nothing">
Without You I’m Nothing

Without You I'm Nothing je druhý album britskej rockovej skupiny Placebo. Bol vydaný v polovici roku 1998 a mnohými kritikmi bol označený za album roka. 
Skladby.
Autorom textov je Brian Molko, okrem skladby "Every You Every Me", ktorú napísal Brian Molko a Paul Campion. Autorom hudby je skupina Placebo .
Single.
Celkovo vyšli vo Veľkej Británii štyri skladby ako singel. Singel "Burger Queen Français" bol vydaný pre francúzsky a belgický trh. 

</doc>
<doc id="34948" url="https://sk.wikipedia.org/wiki?curid=34948" title="Sleeping with Ghosts">
Sleeping with Ghosts

Sleeping with Ghosts je v poradí štvrtý album skupiny Placebo, vydaný v roku 2003.
Zoznam skladieb.
Autorom textov je Brian Molko. Autorom hudby je skupina Placebo.
Netrvalo dlho a album vyšiel opäť (22. septembra 2003 - CDFLOORX17), v reedícii na dvoch diskoch. Na prvom disku bol album Sleeping with Ghosts a na druhom disku boli zozbierané všetky doterajšie cover-verzie skupiny. Pôvodný interpret sa nachádza v zátvorke. Skladby na druhom disku: 
Špeciálne pre francúzsky trh, vyšla 16. júna 2004 ďalšia reedícia. Okrem bonusového disku s cover-verziami obsahoval aj francúzsku verziu skladby "Protect Me From What I Want", pod názvom "Protège-Moi".

</doc>
<doc id="34950" url="https://sk.wikipedia.org/wiki?curid=34950" title="Ľudovít XV.">
Ľudovít XV.

Ľudovít XV. (* 15. február 1710, Versailles, Francúzske kráľovstvo – † 10. máj 1774, Versailles, Francúzske kráľovstvo) bol francúzsky a navarrský kráľ z rodu Bourbonovcov, ktorý vládol v rokoch 1715 – 1774. Bol pravnukom slávneho kráľa Ľudovíta XIV. a pokračoval v jeho absolutistickej vláde. Za jeho vlády viedlo Francúzsko v rokoch 1756 – 1763 tzv. sedemročnú vojnu. Veľký vplyv na kráľa Ľudovíta XV. mala jeho milenka Madame de Pompadour. V umení dominuje rokoko. Honosný kráľovský život Ľudovíta XV. ešte viac zaťažoval štátny rozpočet, ktorý bol na pokraji bankrotu už za vlády jeho predchodcu Ľudovíta XIV.
Život.
Prvých osem rokov vlády regentsky vládol knieža Filip II. Orleánsky. Vo veku 13 rokov bol uznaný za plnoletého a ujal sa vlády. V 15 rokoch sa oženil s o sedem rokov staršou dcérou poľského kráľa Stanislava Leszczyńského, Máriou. Stanislaw Leszczyński sa vtedy, po úteku z Poľska pred vrátiacim sa kráľom Augustom III. Saským, zdržiaval v Paríži. Ľudovít XV. sa po Augustovej smrti (1733) osobne bezúspešne angažoval za jeho návrat na poľský trón. Tak regent, ako aj kráľ sa po získaní plnoletosti snažili pokračovať v absolutistickom štýle vlády, vytvorenom ešte Ľudovítom XIV. Naďalej hlavnú úlohu v štáte zohrávala šľachta a rodová aristokracia, ktorá sa doslova kúpala v dostatku a luxuse, čoho prejavom boli početné bály, koncerty, divadelné a baletné vystúpenia, predstavenia v prírode, lovy, rôzne dvorné pikle a pokles mravov. V architektúre, umení a móde prevládal aristokratický štýl rokoka: dekoratívne interiéry, jemné figúrky z porcelánu, krinolíny a vysoké účesy dám, parochne, trojrohé klobúky, ozdobné kordy šľachticov a iné.
Kráľovský dvor.
Hlavným strediskom ostentatívneho bohatstva, voľnosti správania a finančnej márnotratnosti bol nepochybne kráľovský dvor. Ľudovít XV. si vydržiaval na ňom mnoho svojich favoritiek, z ktorých prvou bola a najväčší vplyv na neho mala Madame de Pompadour. Na jej príhovor mnohí osvietenskí filozofi a veľkí umelci získavali podporu a objednávky na svoje diela. Okrem iného boli vďaka nej vybudované reprezentačné objekty pri Palace de la Concorde v Paríži a malý palác Malý Trianon vo Versailles. Madame de Pompadour organizovala aj pompézne zábavy vo Versailles, na účet kráľa. Jej sa pripisuje výrok: "Po nás potopa!" Na druhej strane neustály rast daní, zvyšovanie cien, devalvácia, neúroda v poľnohospodárstve, hlad a epidémie spôsobovali stále väčšiu biedu zvyšku spoločnosti, najmä však pri rastúcom počte obyvateľstva na vidieku, ktoré nevlastnilo žiadnu pôdu (viac ako 50%). Parlament, pokúšajúci sa získať podiel na moci v štáte, chcel urobiť určité zmeny a reformy v hospodárstve a financiách štátu, čo sa mu však nepodarilo.
Vojny.
V dobe vlády Ľudovíta XV. Francúzsko viedlo mnoho vojen, z ktorých najvážnejšia bola sedemročná vojna (1756 – 1763), spôsobená expanziou Pruska v Európe a anglo-francúzskou koloniálnou rivalitou. Zúčastnili sa na nej široké koalície štátov Európy. Skončila sa Parížskou zmluvou, v ktorej dôsledku Francúzsko stratilo v prospech Anglicka svoje kolónie v Kanade a Indii. Predtým sa Ľudovít XV. zúčastnil niekoľkých dynastických vojen, vedených najmä v Taliansku, kde dŕžavy Habsburgovcov prechádzali z rúk do rúk, a v rakúskom Nizozemsku. Francúzsko definitívne získalo ostrov Korziku, i Lotrinské vojvodstvo, ktoré Ľudovít XV. doživotne daroval svojmu svokrovi, Stanislavovi Leszczyńskému. Bývalý kráľ Poľska potom úspešne panoval vo vojvodstve, kde sa ako mecenáš zaslúžil o rozvoj vedy a umenia.
Hospodárstvo.
O hospodárske veci sa Ľudovít XV. veľmi nezaujímal. Prenechával to na svojich ministrov pokladu, ktorí používali všetky možné krkolomné experimenty, aby vyviedli štátny rozpočet z obrovského zadlženia, ako napríklad založenie Prvej štátnej banky, emitujúcej papierové peniaze, predaj akcií Indickej spoločnosti súkromným spoločnostiam, ktoré potom zbankrotovali a pod. Následkom týchto operácií zbohatlo niekoľko stovák špekulantov a tisíce drobných sporiteľov bolo zruinovaných. Po r. 1750 sa popri mnohých negatívnych javoch vo francúzskom hospodárstve však prejavila značná konjunktúra. Rozhodujúci vplyv na to mal obchod a vznikajúci veľkopriemysel. Predovšetkým vzrástol obchod so zámorím, najmä s vlastnými kolóniami, s takými dôležitými komoditami, ako boli cukor, káva, čaj, tabak a bavlna. V jednotlivých krajoch bola stimulátorom obchodu výstavba siete nových a úprava povrchu pôvodných ciest, výstavba riečnych kanálov, organizácia trhu a tovarová burza v mnohých väčších mestách. Koncentrácia kapitálu a rôzne technické vynálezy spôsobili, že od sedemdesiatych rokov 18. storočia začalo vo Francúzsku na základe nových technológií vznikať mnoho manufaktúr.
Ľudovít XV. zomrel v r. 1774 na kiahne. Nástupcom sa stal jeho vnuk Ľudovít XVI. (1774 – 1792)
Potomkovia.
V roku 1725 sa oženil s Máriou Leszczyńskou (* 1703 – 1768), dcérou poľského kráľa Stanislava Leszczyńského. Mali spolu desať detí:

</doc>
<doc id="34951" url="https://sk.wikipedia.org/wiki?curid=34951" title="Kasiopeja">
Kasiopeja

Kasiopeja môže byť:

</doc>
<doc id="34952" url="https://sk.wikipedia.org/wiki?curid=34952" title="Cefeus">
Cefeus



</doc>
<doc id="34953" url="https://sk.wikipedia.org/wiki?curid=34953" title="Kéfeus">
Kéfeus

Kéfeus alebo Kefeus alebo Cefeus (po grécky "Kéfeus", po lat. "Cepheus") môže byť:

</doc>
<doc id="34954" url="https://sk.wikipedia.org/wiki?curid=34954" title="Juraj Slezáček">
Juraj Slezáček

Doc. Juraj Slezáček (* 14. január 1943, Zvolen – † 5. august 2016, Piešťany) bol slovenský herec a divadelný pedagóg. Od roku 1985 nositeľ titulu zaslúžilý umelec. 
V roku 1964 absolvoval štúdium herectva na VŠMU. Členom Činohry SND bol od roku 1964. Stvárnil desiatky postáv ako herec na javisku Činohry SND, v televízii a filme. Od roku 1979 zastával funkciu umeleckého šéfa činohry SND. V roku 1990 sa ako dlhoročný člen KSS vzdal funkcie umeleckého šéfa a popri hereckej profesii sa venoval najmä pedagogickej činnosti na VŠMU, kde v roku 1996 získal titul docent. K tomu istému postu, len pod titulom riaditeľ činohry SND sa vrátil v roku 1997. V októbri 2005 požiadal o uvoľnenie z funkcie. Venoval sa aj pedagogickej práci spočiatku ako pedagóg a v rokoch 19962002 ako dekan Činohernej a bábkarskej fakulty VŠMU v Bratislave.
V roku 2003 dostal Cenu ministra kultúry, o rok neskôr mu prezident udelil ocenenie Kríž prezidenta SR II. stupňa za významné zásluhy o rozvoj slovenského divadelníctva a filmového umenia.
V roku 2015 mu diagnostikovali zhubný nádor ústnej dutiny.

</doc>
<doc id="34956" url="https://sk.wikipedia.org/wiki?curid=34956" title="MMF">
MMF



</doc>
<doc id="34957" url="https://sk.wikipedia.org/wiki?curid=34957" title="IMF">
IMF



</doc>
<doc id="34960" url="https://sk.wikipedia.org/wiki?curid=34960" title="Chválospev Panny Márie">
Chválospev Panny Márie



</doc>
<doc id="34961" url="https://sk.wikipedia.org/wiki?curid=34961" title="Štetín">
Štetín

Štetín (, ) je poľské mesto, hlavné v Západopomoranskom vojvodstve. Mesto leží nad ústím rieky Odry do Štetínskeho zálivu v severozápadnom Poľsku. Je to historická metropola Pomoranska. Počet obyvateľov: 408-tis. (2014). Rozloha: . 
V meste je dôležitý námorný aj riečny prístav, strojársky (lodenice), chemický a textilný priemysel a technická univerzita (Zachodniopomorski Uniwersytet Technologiczny), lekárska univerzita (Pomorski Uniwersytet Medyczny) a Univerzita v Štetíne (Uniwersytet Szczeciński).
Od vstupu Poľska do NATO v roku 1999 sídli v meste Veliteľstvo Mnohonárodného zboru Sever-Východ.
Dejiny.
V 8. – 9. storočí slovanská osada rybárov a obchodníkov. Prvá zmienka o meste je z roku 967. Od 10. storočia súčasť Poľska. Mestské práva získal v roku 1243. V roku 1278 sa stal súčasťou hanzy. Na prelome 15. – 16. storočia hlavné mesto západného Pomoranska. Roku 1630 ho obsadilo Švédsko a roku 1648 na základe Vestfálskeho mieru pripadol Švédsku. Počas severnej vojny (1700 – 1721) ho obsadilo Brandenbursko a roku 1720 definitívne pripadol Prusku. Počas 2. svetovej vojny bol takmer úplne zničený. Od roku 1945 súčasť Poľska. Mesto Dąbie (na pravom brehu rieky Odry) bolo včlenené do Štetína v roku 1948. Zámok v Štetíne a Staré Mesto boli znovu postavené v renesančnom slohu po zničení v druhej svetovej vojne – zámok v rokoch 1958 až 1980. Okrajových oblastí boli zväčšené. Historické pamiatky sú okrem iného v múzeách a na centrálnom cintoríne.

</doc>
<doc id="34962" url="https://sk.wikipedia.org/wiki?curid=34962" title="Pound">
Pound

Pound môže byť:

</doc>
<doc id="34963" url="https://sk.wikipedia.org/wiki?curid=34963" title="Funt">
Funt

Funt môže byť:

</doc>
<doc id="34964" url="https://sk.wikipedia.org/wiki?curid=34964" title="Libra (mena)">
Libra (mena)

Libra alebo funt (po lat. "libra" alebo "pondus", po angl. "pound", po nem. "Pfund", po fr. "livre", po tal. "lira", po špan. "libra", po rusky "funt") je/bol názov rôznych mien:
Bývalé meny.
Pozri aj:

</doc>
<doc id="34965" url="https://sk.wikipedia.org/wiki?curid=34965" title="Libra (hmotnosť)">
Libra (hmotnosť)

Libra alebo funt (skr. "lb" [v USA aj "#"], po lat. "libra" alebo "pondus", po angl. "pound", po nem. "Pfund", po fr. "livre", po tal. "lira", po špan. a port. "libra", po rusky "funt", po hol. "pond(e)" ) je/bol názov rôznych hmotnostných jednotiek. V dnešných kontextoch sa, ak nie je uvedené inak, myslí obyčajne libra avoirdupois [vyslov: avuárdüpua] (453,59237 g) alebo metrická libra (1/2 kg):

</doc>
<doc id="34966" url="https://sk.wikipedia.org/wiki?curid=34966" title="Hospodárstvo USA">
Hospodárstvo USA

USA sú hospodársky najsilnejší štát sveta, s veľmi vyspelým priemyslom, poľnohospodárstvom a veľkým podielom vedy a výskumu.
Stručné dejiny.
Za menej ako 400 rokov sa Spojené štáty americké zmenili z divočiny obývanej Indiánmi na najmocnejšiu priemyselnú krajinu sveta. Dnes sú hospodársky najrozvinutejším štátom na Zemi. Vyrábajú štvrtinu hospodárskej produkcie sveta. Spojené štáty vynakladajú veľa peňazí na výskum nových spôsobov výroby a nových výrobkov. Po osamostatnení sa najrýchlejšie rozvíjal textilný a potravinársky priemysel. Postavenie transkontinentálnej železnice a dostatok nerastných surovín podnietili rozmach strojárskeho, oceliarskeho priemyslu a výroby elektrickej energie. V 20. storočí svetové vojny neoslabili hospodárstvo USA, ale boli zdrojom rozmachu (výroba zbraní, potravín). USA posilnili svoj hospodársky a politický rast.
Poľnohospodárstvo.
USA sú prvé na svete vo výrobe a vývoze poľnohospodárskych výrobkov, dovážajú iba niektoré plodiny (banány, kokosové orechy a iné.) V USA vznikli územia zamerané na dopestovanie určitej plodiny.
Najvýznamnejšie je kukuričné pásmo (kukurica, sójové bôby, ozimná pšenica), ktoré sa tiahne na juh a západ od Veľkých kanadských jazier a zaberá hlavne Centrálne roviny. Na západ od kukuričného pásma na Veľkých prériách sa rozprestiera pšeničné pásmo (pšenica, ovos, cukrová repa). V južných oblastiach s dostatkom vlahy je bavlníkové pásmo (bavlník, tabak, citrusy, podzemnica olejná). Na západnom pobreží sa pestujú citrusy, hrozno a iné ovocie.
Hlavné oblasti chovu zvierat sú kukuričné pásmo a pšeničné pásmo, kde sa chová hovädzí dobytok a ošípané. Horské štáty zaberajú takmer polovicu povrchu štátu. Ich význam je najmä v ťažbe dreva.
Priemysel.
Priemysel USA má dostatok nerastných surovín a elektrickej energie. Produkuje takmer tretinu priemyselnej výroby sveta. Hlavnými prednosťami priemyslu sú schopnosť rýchlo sa prispôsobiť požiadavkám trhu. Najdôležitejšia je tradičná priemyselná oblasť v tvare trojuholníka ohraničená mestami Boston, Washington D.C. a Chicago. Táto oblasť sa stala prvou priemyselnou oblasťou USA. Druhou oblasťou, ktorej vplyv stále narastá je južná a západná oblasť (Sun Belt).
Priemysel USA sa opiera o vyspelé hutníctvo železa a farebných kovov. Hlavné strediská sú v okolí Veľkých kanadských jazier (Detroit, Cleveland), miest na severe Atlantického oceánu (Baltimore), miest na brehoch Mississippi a Ohio. Chemická výroba sa sústreďuje do miest ťažby a dovozu ropy (Mexický záliv) a do oblastí s dlhou tradíciou (New York, Baltimore). Strojárstvo tvorí až 40 % z celkovej priemyselnej výroby USA. Z množstva odvetví vyniká najmä výroba automobilov, lietadiel a kozmických dopravných prostriedkov (Chicago, Buffalo, Kansas City, Atlanta, Houston, Los Angeles). Elektrotechnický a elektronický priemysel sa sústreďuje do výskumných a vývojových centier.
Mestá ležiace na tichomorskom pobreží, ako Seattle, Portland a San Francisco, vypravujú lode s drevom, rybami a ovocím do celého sveta. Západ je takisto domovom Hollywoodu, hlavného mesta multimiliónového filmového priemyslu a Silicon Valley, doliny v severnej Kalifornii, ktorá je strediskom výroby a obchodu so špičkovými počítačmi. Sun Valley v Idahu je najnavštevovanejším strediskom zimných a letných športov.
Táto oblasť zaberá vysoké pohoria, úrodné roviny a mississippský riečny systém. Najväčšie polia s ropou a zemným plynom ležia v Texase (ropu objavili v Texase začiatkom 20. storočia, dnes je hneď po Aljaške na druhom mieste v ťažbe ropy) a v Oklahome, uhlie sa ťaží vo Wyomingu a v Montane. V Skalnatých vrchoch sa nachádzajú významné národné parky, napr. Yellowstonský národný park a Glacier, ako aj bohaté náleziská nerastných surovín. Horúce letá a chladné zimy, silné krupobitia a tornáda, spôsobujú v tejto oblasti veľké výkyvy počasia.
Táto oblasť vďaka vynikajúcim prístavom, úrodnej pôde a bohatým náleziskám nerastných surovín stala jednou z najhustejšie obývaných častí krajiny. Na východnom pobreží sa totiž v 16. storočí usadzovali prvousadlíci z Európy. Dnes sa tu nachádzajú najväčšie mestá krajiny, ako napr. New York, Washington, ale aj historicky dôležité priemyselné centrá, napr. Chicago, Detroit a Cleveland, ležiace pri Veľkých kanadských jazerách. Smerom na juh sa nachádzajú oblasti, kde farmári pestujú bavlnu, tabak, zeleninu a rastliny, z ktorých sa získavajú jedlé oleje. Najrozľahlejším pohorím tejto oblasti sú Apalačské vrchy.
Služby.
V súčasnosti tvorí základ hospodárstva USA sektor služieb. Pracuje v ňom najviac ľudí a vytvorí sa väčšina hospodárskej produkcie. Mimoriadne dôležité sú bankovníctvo, obchod. Celosvetový dosah má tvorba filmov, reklám, hudobná produkcia a telekomunikácie. Mnoho špičkových odborníkov pracuje vo sfére výroby softwaru, počítačových programov a hier. Prím z celosvetového hľadiska dosahuje región vo využívaní internetu, rýchlom šírení a získavaní informácií. Globálny vplyv USA na svet možno badať pri presadzovaní sa firiem, ako Microsoft, IBM, Coca-Cola, Pepsi, McDonald’s, General Motors, Ford a iné...
Cestovný ruch.
Medzi najvýznamnejšie centrá cestovného ruchu patria veľkomestá (New York, Los Angeles, Las Vegas atď.), na juhu krajiny Florida, na strednom západe Skalnaté vrchy a na západe Kalifornia. Množstvo turistov navštevuje národné parky, ale aj mnohé atrakcie ako napr. Disneyland, Hollywood atď.

</doc>
<doc id="34968" url="https://sk.wikipedia.org/wiki?curid=34968" title="Staré mesto (Bratislava)">
Staré mesto (Bratislava)



</doc>
<doc id="34970" url="https://sk.wikipedia.org/wiki?curid=34970" title="Kostol a kláštor Uršulínok (Bratislava)">
Kostol a kláštor Uršulínok (Bratislava)



</doc>
<doc id="34971" url="https://sk.wikipedia.org/wiki?curid=34971" title="Kostol a kláštor Milosrdných bratov (Bratislava)">
Kostol a kláštor Milosrdných bratov (Bratislava)



</doc>
<doc id="34976" url="https://sk.wikipedia.org/wiki?curid=34976" title="Nordic Mobile Telephone">
Nordic Mobile Telephone

Nordic Mobile Telephone skrátene NMT je analógový štandard pre mobilné telefóny. Často býva označovaný ako sieť prvej generácie, tzv. 1G. Na Slovensku bola pre NMT vyčlenená frekvencia 450 MHz. V niektorých krajinách Európy je pre NMT vyčlenená frekvencia 900MHz. V súčasnosti už zaniká (na Slovensku už prevádzkovaná nie je) a je vytláčaný novým štandardom GSM, ktorý na rozdiel od NMT sprostredkuje šírenie elektromagnetických vĺn kódovane. Pri NMT bol problém s odpočúvaním telefonátov. 
Úvod.
NMT (Nordisk MobilTelefoni alebo Nordiska MobilTelefoni- gruppen, škandinávsky mobilný telefón v angličtine) je prvý plnoautomatický celulárny telefónny systém. Špecifikácia systému bola vytvorená Škandinávskými telekomunikačnými operátormi (PTTs) v 70. rokoch 20. storočia, a spustený do prevádzky v roku 1981 ako odozvu na rastúce preťaženie a veľké požiadavky manuálnej siete mobilného telefónu: ARP (150 MHz) vo Fínsku a MTD (450 MHz) vo Švédsku, Nórsku aj Dánsku. Osten Mäkitalo je považovaný za otca tohoto systému, aj mobilného telefónu.
NMT je založený na analógovej technológii a existujú dve varianty: NMT 450 a NMT 900. Čísla indikujú použité kmitočtové pásmá. NMT 900 bolo uvedené v roku 1986, pretože umožňuje vytvoriť viac kanálov než predošlá NMT 450 sieť.
Technické princípy.
Technické princípy NMT boli hotové v roku 1973 a špecifikácie pre základné stanice boli hotové v roku 1977. Špecifikácie NMT boli bezplatné a otvorené, čo umožňilo množstvu spoločností vytvoriť NMT hardvér a tlačilo jeho ceny nadol. Úspechy NMT znamenali veľa pre Nokiu (vtedy Mobira) a Ericsson. Prvé NMT telefóny boli typické prenosné telefóny: dali sa presúvať, ale boli určené pre automobilové použitie. Novšie modely (ako napríklad Benefon) boli veľké okolo 100 mm a vážili iba asi 100 gramov. 
Sieť bola spustená vo Švédsku a Nórsku v roku 1981, a v Dánsku a Fínsku v roku 1982. Island sa pripojil v roku 1986. Avšak, kuriózne pre mobilný telefónny štandard, ktorý obsahuje slovo "Škandinávsky" je, že prvá rádiokomunikačná služba tohto štandardu bola spustená v Saudskej Arábii prvého septembra 1981 pre 1200 užívateľov, jeden mesiac pred Švédskom. Do roku 1985 sieť vzrástla na 110 000 zákazníkov v Škandinávii, 63 300 v Nórsku samotnom, čo z neho robilo najväčšiu mobilnú telefónnu sieť na svete v tej dobe.
Použitie.
NMT sieť bola použitá hlavne v škandinávskych krajinách, Švajčiarsku, Holandsku, Maďarsku, Slovensku, Slovinsku, Srbsku, Chorvátsku, Bosnu, Baltských krajinách a Rusku, ale taktiež na Strednom východe a v Ázii. Zavedenie digitálnych mobilných sietí, ako napríklad GSM, zmenšili popularitu NMT a niektoré zo škandinávskych telefónnych spoločností pozastavili ich NMT siete (napr. sieť Sonera NMT vo Fínsku bola pozastavená 31. decembra 2002). NMT sieť (450 MHz) avšak má jednu veľkú výhodu pred GSM, a tou je rozsiahlosť; táto výhoda je cenená vo veľkých, ale riedko zaľudnených krajinách, ako napríklad Island. Na Islande GSM sieť dosahuje 98% miestnej populácie avšak iba malú časť jeho oblasti. NMT systém však dosahuje väčšiu časť krajiny a veľa okolitých vodstiev, a tak je sieť populárna pre cestovateľov v pohoriach a rybárov.
Bunka v NMT sieti má veľkosť od 2 do 30 km. S menšou veľkosťou bunky táto sieť môže obsluhovať viac volajúcich súbežne na rovnakom území; napríklad v meste rozsah môže byť menší pre lepšiu prevádzku, avšak vyžiada si montáž väčšieho množstva základňových staníc. NMT plne využíval duplexný prenos, umožňujúci súčasné prijímanie a vysielanie hlasu. Autotelefónne verzie NMT používali vysielaci výkon až do 15 watt (NMT - 450), alebo 6 watt (NMT - 900), mobilné telefóny až do 1 watt. NMT malo automatické prepínanie (vytáčanie) ako aj odovzdávanie hovoru vstavané do normy už zo začiatku, čo nebolo súčasťou väčšiny predošlých automobilových telefonických služieb, ako napríklad vo Fínsku. Navyše NMT štandard špecifikoval účtovanie, ako aj národný a medzinárodný roaming.
Nevýhody.
Nevýhoda pôvodnej NMT špecifikácie je, že telefónny prenos nie je nijakým spôsobom šifrovaný. Takto ktokoľvek, kto chcel, mohol odpočúvať. Potrebné bolo len zadovážiť si skenovacie zariadenie a naladiť ho na korektný kmitočet. Následkom toho bolo, že niektore skenery mali NMT pásmo "vymazané", takže nebolo možné ich skenovať. To však nebolo veľmi účinné, pretože nie je ťažké získať skener, ktorý nemá tieto obmedzenia; je taktiež možné preprogramovať skener tak, že "vymazané" pásma môžu byť sprístupnené. Neskoršie verzie NMT špecifikácií mali definované voliteľné analógové šifrovanie, ktoré bolo založené na dvojpásmovom obrátení kmitočtu zvuku. Keď obe základňové stanice a mobilná stanica podporovali šifrovanie, mohli sa dohodnúť na použití v čase, keď sa zostavoval telefónny hovor. Taktiež ak dvaja užívatelia mali mobilné stanice (= mobilné telefóny) podporujúce šifrovanie, mohli mať spustené šifrovanie počas hovoru aj keď to základné stanice nepodporovali. V tomto prípade bol zvuk šifrovaný po celej ceste medzi dvomi mobilnými stanicami. Zatiaľ čo šifrovacia metóda vôbec nebola tak účinná ako šifrovanie v novších digitálnych telefónoch, ako napríklad GSM, zabránilo to príležitostnému odpočúvaniu skenermi. Šifrovanie je definované v NMT Doc 450 - 1: Popis systému (1999 - 03 - 23) a NMT Doc 450 - 3 a 900 - 3: Technická špecifikácia pre mobilnú stanicu (1995 - 10 - 04) prídavok 26 v.1.1: Mobilná stanica so šifrovaním reči - rozdelený spôsobom obrátenia (voliteľný) (1998 - 01 - 27).
Podpora a prenosová rýchlosť.
NMT tiež podporoval jednoduchý, ale robustný integrovaný režim prenosu dát nazývaný DMS (služba údajov a správ) alebo NMT - text, ktorý používal signalizačný kanál siete na prenos dát. Použitím DMS bolo možné taktiež prenášať textové správy medzi dvoma NMT mobilnými telefónmi ešte pred zavedením služby SMS, ktorú zaviedol systém GSM, ale táto funkcia nikdy nebola komerčne k dispozícii s výnimkou českých, ruských a poľských NMT sietí. Ďalšia metóda prenosu dát bola nazývaná NMT Mobidigi s prenosovou rýchlosťou od 380 bitov za sekundu. To ale vyžadovalo externé zariadenie.
Prenosová rýchlosť signalizačnej komunikácie v NMT sieti sa pohybovala medzi 600 a 1200 bitov za sekundu, použitím FFSK (Fast Frequency Shift Key) modulácie. Signalizácia medzi základnou stanicou a mobilnou stanicou bola zrealizovaná použitím rovnakého RF kanála, ktorý bol používaný pre zvuk, a použitím 1200 bit/s FFSK modemu. To spôsobovalo pravidelný, krátky praskavý šum, napríklad počas odovzdávania hovoru zo základňovej stanice na základňovú stanicu, čo bolo charakteristicke pre prenos zvuku v NMT sieti.

</doc>
<doc id="34977" url="https://sk.wikipedia.org/wiki?curid=34977" title="Albert Škarvan">
Albert Škarvan

Albert Škarvan (* 31. január 1869, Tvrdošín – † 29. marec 1926, Liptovský Hrádok) bol slovenský lekár, spisovateľ a prekladateľ. Považujú ho za pacifistu.
Životopis.
Pochádzal z úradníckej rodiny Alberta Škarvana (1835 – 1881) a jeho manželky Márie, rodenej Jarošovej (1841 – 1905). Vzdelanie získaval v Hybiach, v Levoči, Spišskej Novej Vsi a Kežmarku, vysokoškolské štúdiá absolvoval na lekárskej fakulte v Budapešti, Prahe a v Innsbrucku, kde v roku 1894 získal titul MUDr. Od roku 1895 pracoval ako lekár v Košiciach, v roku 1896 – 1897 žil v Rusku (Jasná Poľana, Moskva, Petrohrad), v roku 1897 v Anglicku. V roku 1898 sa kvôli zdraviu presťahoval do Švajčiarska. V roku 1898 – 1904 pôsobil ako lekár v Locarne, v roku 1904 – 1910 žil na predmestí Ženevy. V roku 1910 získal milosť od panovníka Františka Jozefa I. a vrátil sa na Slovensko. V roku 1910 – 1915 žil v Dolných Teranoch, v Bátovciach, v roku 1918 v Liptovskom Mikuláši a napokon v roku 1919 – 1926 sa stal okresným lekárom v Liptovskom Hrádku. Ešte počas univerzitných štúdií v Prahe bol členom spolku slovenských študentov Detvan. V rokoch štúdií žil bohémskym životom, ale vzrastala v ňom vnútorná nespokojnosť. Tá bola vystupňovaná aj pod vplyvom myšlienok Leva Nikolajeviča Tolstého, ktorého diela v tom čase čítal. Tie mali mimoriadny vplyv aj na ďalší Škarvanov život. Ovplyvnili ho najmä myšlienky všeobecného mieru a bratského spolunažívania všetkých národov. 
Po ukončení školy nastúpil na vojenskú službu do Košíc. Štyri mesiace pred ukončením služby 7. februára 1895 napísal hlavnému štábnemu lekárovi tento list: 
"Mal by som Vám ústne zdeliť, o čom Vám píšem, ale používam na to pero, pretože sa obávam, že ústne by som Vám to neoznámil dostatočne jasne a spokojne. Umienil som si nevrátiť sa viac k svojím vojenským povinnostiam, zaumienil som si nebyť viac vojakom, nenosiť vojenskú rovnošatu, ani nekonať nemocničnú službu, ktorá vlastne nie je nič iné ako vojenská služba. Zriekam sa týchto vecí preto, lebo sa ony priečia môjmu svedomiu, môjmu náboženskému citu. Som kresťan a ako taký nemôžem byť napomáhateľom vojenčiny ani slovom, ani skutkom. Doteraz som neurobil tak preto, lebo nemal som dosť duševnej sily, aby som sa vzoprel takej mohutnej moci, ako je vojenská organizácia. Ale teraz moje presvedčenie zmocnelo a stalo sa to nie hádam pod vplyvom nejakej patetickej chvíľkovej nálady, ale ako dôsledný výsledok premýšľania a mojich snáh v priebehu niekoľko rokov."
Po odmietnutí vojenskej služby ho uväznili a po eskortovaní z Košíc sa dostal s diagnózou "náboženská pomätenosť spletená s ideami Tolstého" do Viedne na pozorovanie na psychiatrickú kliniku. Tam sa zblížil s mladou grófkou Adelou Mazuchelliovou. Chodila navštevovať Škarvanovho suseda na lôžku, poľského gardového dôstojníka, ktorý sa kvôli nej zadlžil a hodil do Dunaja, ale zachránili ho. Aby sa nestal spoločenský škandál, vyhlásili ho za duševne chorého a dali do nemocnice. Grófka Mazuchelliová sa však zaľúbila do Škarvana, ale ten jej lásku napokon neprijal.
Vojenský súd Škarvanovi vymeral štyri mesiace väzenia a odobratie diplomu lekára. Z Viedne do Košíc, kde si mal odsedieť trest, ho odprevádzala milujúca grófka, ktorá sa kvôli nemu presťahovala do Košíc. Chýr o mladom lekárovi-tolstojovcovi obletel svet. Spolu s tým však Škarvan okúsil aj výčitky najbližšej rodiny. Od brata si musel Škarvan, keď ho šikovali do Viedne pred súd, vypočuť: 
"Naša mať ošedivela od hrôzy, je chorá a možno ani neprežije úder, ktorý si jej dal. Nechaj tolstojovské bláznovstvá. Ľahko Tolstojovi kázať mučeníctvo, keď si pansky sedí na svojom majetku, v bohatstve a nik mu nebráni hovoriť, robiť, čo chce! My sme však chudobní, tvojou svätou povinnosťou je podporiť matku na jej staré kolená... Pravda, tebe je ľahko konať, oko konášl Skončil si univerzitu, stálo to hrúzu peňazí, trápenia a starostí, a teraz, keď mať naša ostarela, zoslabla, teraz ťa nič po nej, len o to ide, aby si mohol robiť, čo sa ti páči. Zadĺžil si sa ako študent a teraz nepomýšľaš na platenie. Nech platia však tí, čo sa podpísali na veksle. Našiel si dobrý spôsob zbaviť sa svojich povinností."
O osudy Škarvana sa živo zaujímal aj L. N. Tolstoj vo svojich listoch písaných D. Makovickému. Čin mladého lekára sa však stretol s nepochopením v politickom centre Slovákov v Martine. Vajanský v "Národných novinách" napísal: 
""Mladý muž, na adresu ktorého znie list, sám sa stal odstrašujúcim príkladom nielen preto, že pre pletku i sám mnoho trpel, i rodinu do biedy uvalil, ale menovite preto, že upadol tak charakterom, že mohúc byť samostatným, rodine i národu užitočným, takmer anjelsky šľachetným mužom (tá šľachetnosť bola v ňom), stal sa následkom svojho osudného poblúdenia človekom bez zamestnania... príživníkom bohatej rodiny, bez cieľa a serióznej práce požívajúcim plody opulentného cudzieho stola a pohodlnosti miliónového majetku v studenej cudzine na západe."
Po prepustení z väzenia v roku 1896 Škarvan odcestoval na pozvánku od L. N. Tolstého do Jasnej Poľany. Počas svojho pobytu v Rusku pôsobil ako jeho osobný lekár. Stal sa Tolstého osobným priateľom a v tom čase sa detailnejšie zoznámil s jeho filozofiou. Neskôr k tejto filozofii zaujal čiastočne kritický postoj. Vo februári 1897 ho z Ruska spoločne s Tolstého nakladateľom Čertkovom vypovedali. Z obáv, že by bol v Uhorsku opäť stíhaný pre nenastúpenie vojenskej služby, odsťahoval sa do Anglicka, kde sa usadil v Čertkovovej kolónii tolstojovcov. Sprevádzala ho povesť nenapraviteľného sukničkára – ďalší obyvateľ kolónie ruský emigrant Bonč-Brujevič, vtedy 22-ročný, neskôr blízky spolupracovník Lenina, napísal: 
"Koľkokrát sa mi chcelo otvoriť túto lebku a pozrieť sa, o čom premýšľa. Nemohol som sa zbaviť dojmu, že pod rúškou tolstojovskej pokory a hľadania Kristovej viery myslí stále na ženy." Pri inej príležitosti Bonč-Brujevič spomína, že ""do Čertkovovej kolónie prišla vysoká, pekne urastená zlatovlasá Angličanka a Škarvan na ňu uprel svoj pozorný a ďaleko nie platonický pohľad, akoby si ju prezrel skrz-naskrz"."
Tvorba.
Venoval sa najmä slovenským národným problémom, vyjadroval svoje pacifistické názory a tiež osobné postoje k spoločenským a iným problémom. Časť jeho diela ostala v rukopise, napr. jeho rozsiahla historicko-sociálno-psychologická štúdia o Slovákoch, v ktorej kriticky vystupuje proti štátu, cirkvi a národnému útlaku. Taktiež po sebe zanechal tiež osobné denníky, ktoré si viedol od roku 1896 a ktoré obsahujú nielen jeho vnútorné stavy a myšlienky, ale i postoje k súdobým problémom. Okrem vlastnej tvorby sa venoval najmä prekladom z ruštiny (Fiodor Michajlovič Dostojevskij, Maxim Gorkij, Lev Nikolajevič Tolstoj, Anton Pavlovič Čechov a i.) a francúzštiny (Guy de Maupassant), a tieto preklady uverejňoval v slovenskej tlači vydávanej v Amerike, tak i v slovenských časopisoch Slovenské pohľady, Dennica, Hlas a i. Venoval sa tiež štúdiu esperanta a do slovenčiny preložil jeho gramatiku.
Prvá slovenská učebnica esperanta.
Albert Škarvan patrí k významným predstaviteľom esperantského hnutia. Esperanto spoznal prostredníctvom Leva Nikolajeviča Tolstého. Svoju činnosť na tomto poli rozvinul predovšetkým v čase svojho pobytu v Švajčiarsku. Tu preložil a na Slovensku vydal v roku 1907 s ruským autorom N. P. Evstifejevom prvú slovenskú učebnicu esperanta „Základy medzinárodnej reči esperanto od Dra Zamenhofa“ „Úplný slovenský preklad“ „Fundamento de internacia lingvo Esperanto do D-ro Zamenhof“ „Kompleta slovaka traduko“. Jej druhé vydanie vyšlo v roku 1918 v Amerike pre potreby slovenskej menšiny žijúcej v meste Chicago. Tretie nezmenené vydanie vydalo v roku 2007 vydavateľstvo Espero pri príležitosti 100. výročia prvého vydania. Štvrté nezmenené vydanie vydalo v roku 2016 vydavateľstvo Espero pri príležitosti 101. ročníka svetového kongresu Esperanta.

</doc>
<doc id="34978" url="https://sk.wikipedia.org/wiki?curid=34978" title="Josef Lada">
Josef Lada

Josef Lada (* 17. december 1887, Hrusice – † 14. december 1957, Praha) bol český maliar, kresliar, ilustrátor a spisovateľ. Tvoril najmä pre deti a pri ilustráciách sa zameral na štylizovaný obraz českej dediny s humorne parodickým akcentom. Ilustroval Haškovho Švejka.

</doc>
<doc id="34979" url="https://sk.wikipedia.org/wiki?curid=34979" title="Škarvan">
Škarvan



</doc>
<doc id="34980" url="https://sk.wikipedia.org/wiki?curid=34980" title="NMT">
NMT



</doc>
<doc id="34981" url="https://sk.wikipedia.org/wiki?curid=34981" title="Adela Gáborová">
Adela Gáborová

Adela Gáborová (* 2. marec 1940, Brekov, Slovensko – † 12. júl 2007, Nitra, Slovensko) bola slovenská herečka. Matka divadelného režiséra Petra Gábora.
Angažmán v Divadle Andreja Bagara v Nitre dostala hneď po absolvovaní štúdia herectva na Vysokej škole múzických umení v Bratislave v roku 1961. Patrila k najvýraznejším osobnostiam tohto súboru a stvárnila tu mnoho významných postáv. Okrem herectva sa venovala aj pedagogickej činnosti. Na Vysokej škole múzických umení učila bábkohercov techniku javiskovej reči v koordinácii s hereckou tvorbou. Čas si však našla aj na prácu s poslucháčmi kňažského seminára, ochotníkmi (napr. réžia v pôvodných slovenských muzikáloch "Láska je silnejšia", "Sen o ruži" - Divadelné spoločenstvo Rafael v Bošanoch) či prípravu recitátorov na Poděbradské dni poézie, Hviezdoslavov Kubín a pod.

</doc>
<doc id="34983" url="https://sk.wikipedia.org/wiki?curid=34983" title="Jang Li-wej">
Jang Li-wej

Generálmajor Jang Li-wej (; * 21. jún 1965, Suej-čung, Chu-lu-tao, provincia Liao-ning, Čína) je pôvodne stíhací pilot a od roku 1998 je členom oddielu čínskych kozmonautov. V roku 2003 vzlietol do vesmíru ako prvý kozmonaut (taikonaut) z Čínskej ľudovej republiky.
Životopis.
Mladosť, pilot, kozmonaut.
Jang Li-wej sa narodil 21. júna 1965 v meste Chu-lu-tao, ktoré leží v okrese Suej-čung v mestskej prefektúre Chu-lu-tao provincie Liao-ning na severovýchode Číny. Jeho matka pracovala ako učiteľka, otec ako účtovník štátneho statku.
Po dokončení strednej školy v roku 1983 začal štúdia na vojenskej leteckej škole. V roku 1987 ju absolvoval, potom bol stíhacím pilotom Vzdušných síl Čínskej ľudovej oslobodzovacej armády. Na rôznych typoch lietadiel nalietal vyše 1 350 letových hodín.
V rokoch 1995 – 1998 prešiel výberom budúcich kozmonautov (taikonautov), v ktorom bolo v januári 1998 z 1 500 pilotov vybraných 12 budúcich kozmonautov. Potom prekonal patričný výcvik, vrátane krátke stáže v Stredisku prípravy kozmonautov v Hviezdnom mestečku v Rusku.
Vesmírny let.
V máji 2003 sa objavila informácia, že patrí k užšiemu výberu kandidátov pre prvý čínsky pilotovaný kozmický let. Do vesmíru vyštartoval 15. októbra 2003 o 01:00:03,497 svetového času (UTC) Jang Li-wej na palube kozmickej lode Šen-čou 5 ("Nebeská loď 5") nesenej raketou Čchang-čeng 2F ("Dlhý pochod 2F") z kozmodrómu Ťiou-čchüan v provincii Kan-su. Štart, ktorému bol osobne prítomný vtedajší čínsky prezident Chu Ťin-tchao, bol vopred oznámený, avšak z obavy pred prípadným zlyhaním nebol vysielaný televíziou v priamom prenose. Let prebehol úplne bez závad. Kozmonaut počas neho obedoval a prehovoril aj s ministrom obrany. Televízia vysielala zábery Janga, ako v kabíne kozmickej lodi ukazuje vlajočky ČĽR a OSN a zdraví obyvateľov celého sveta, kolegov kozmonautov z Expedície 7 na Medzinárodnej vesmírnej stanici, občanov Číny vrátane Hongkongu a Macaa, obyvateľov Taiwanu aj Číňanov v zahraničí. Pohovoril aj s manželkou a synom.
Po 14 obehoch Zeme vo výške 331 až 338 km návratový modul ešte v ten istý deň o 22:22:48 UTC úspešne pristál v plánovanej oblasti v stepiach Vnútorného Mongolska, 4,8 km od plánovaného miesta. Let trval 21 hodín, 22 minút a 45 sekúnd.
Po lete.
Po pristátí Jangovi zablahoželal premiér Wen Ťia-pao, o niekoľko dní neskôr mu bolo oznámené povýšenie na plukovníka a dostal početné vyznamenania. To, že Čína dokázala ako tretia krajina na svete (po Rusku a Spojených štátoch) vyslať vlastnými silami človeka do vesmíru, vyvolalo v tejto krajine veľkú vlnu národnej hrdosti.
Po lete prešiel k administratívnej a organizátorskej práci, stal sa zástupcom riaditeľa Čínskeho centra pre výskum a výcvik kozmonautov a zástupcom riaditeľa čínskeho pilotovaného kozmického programu.
Jang Li-wej je ženatý, jeho manželka tiež pracuje v čínskom kozmickom programe, majú jedného syna.
Zaujímavosti.
Na jeho počesť nesie jeho meno planétka 21064 Yangliwei.
V rozhovore pre štátnu televíziu Jang Li-wej po návrate na Zem poprel desaťročia tradované tvrdenie o viditeľnosti Veľkého čínskeho múru z vesmíru.
Hoci je Jang prvým čínskym občanom, ktorý uskutočnil let do vesmíru, nie je prvým človekom čínskeho pôvodu, ktorému sa to podarilo. Taylor Wang, rodák zo Šanghaja, bol členom posádky amerického raketoplánu v roku 1985. V tom čase však už desať rokov mal občianstvo USA. 

</doc>
<doc id="34984" url="https://sk.wikipedia.org/wiki?curid=34984" title="Marián Gallo">
Marián Gallo

Marián Gallo (* 6. jún 1928, Martin – † 19. január 2001, Bratislava) bol slovenský herec. 
V roku 1952 absolvoval štúdium herectva na ODK pri Štátnom konzervatóriu v Bratislave. V rokoch 1948 - 1950 bol členom Slovenského komorného divadla v Martine a v rokoch 1950 - 1995 členom Činohry SND, kde vytvoril rad postáv vo viac ako 120 inscenáciách. Rozsahom menšie postavy z vážneho i komediálneho repertoáru stvárňoval vždy kultivovane, s dôslednou kresbou charakteru a pôsobivou javiskovou rečou. 

</doc>
<doc id="34989" url="https://sk.wikipedia.org/wiki?curid=34989" title="Chronológia">
Chronológia

Chronológia je:

</doc>
<doc id="34990" url="https://sk.wikipedia.org/wiki?curid=34990" title="Paleolit">
Paleolit

Paleolit (iné názvy: staršia kamenná doba, stará kamenná doba; lingvisticky nevhodne: staršia [alebo stará] doba kamenná), je obdobie v praveku, ktoré sa vyznačuje pôvodným vývojom kamenných nástrojov a ktoré predstavuje takmer celé obdobie ľudskej pravekej technológie. Rozprestiera sa od najstaršieho známeho používania kamenných nástrojov hominínmi, približne pred 3,3 miliónmi rokov, do konca pleistocénu, približne 11 650 rokov pred Kr. 
Paleolit v Európe predchádzal mezolitu, hoci dátum tohto prechodu sa v jednotlivých geografických oblastiach líši o niekoľko tisíc rokov. Počas paleolitu sa hominidi združovali do malých spoločenstiev, ako sú skupiny, a živili sa zberom rastlín, rybolovom a lovom alebo lovom divých zvierat. Paleolit je charakteristický používaním kamenných nástrojov, hoci v tom čase ľudia používali aj drevené a kostené nástroje. Na používanie ako nástroje boli prispôsobené aj iné organické komodity vrátane kože a rastlinných vlákien, ktoré sa však kvôli rýchlemu rozkladu vo väčšej miere nezachovali. 
Približne pred 50 000 rokmi došlo k výraznému nárastu rozmanitosti artefaktov. V Afrike sa v archeologických nálezoch objavujú kostené artefakty a prvé umenie. Zaznamenávajú sa aj prvé dôkazy o ľudskom rybolove, a to z artefaktov na miestach, ako je jaskyňa Blombos v Južnej Afrike. Archeológovia klasifikujú artefakty z posledných 50 000 rokov do mnohých rôznych kategórií, napríklad hroty projektilov, gravírovacie nástroje, ostré čepele nožov a vŕtacie či bodné nástroje.
Ľudstvo sa postupne vyvinulo z prvých príslušníkov rodu "Homo" - ako napríklad "Homo habilis", ktorí používali jednoduché kamenné nástroje - na anatomicky moderného človeka, ako aj na človeka s moderným správaním v mladšom paleolite. Na konci paleolitu, konkrétne v strednom alebo mladšom paleolite, začali ľudia vytvárať prvé umelecké diela a venovať sa náboženskému alebo duchovnému chovaniu, napríklad pochovávaniu a rituálom. Podmienky počas paleolitu prešli radom ľadových a medziľadových dôb, v ktorých klíma pravidelne kolísala medzi teplými a chladnými teplotami.
Približne medzi rokmi 50 000 - 40 000 rokov pred Kr. vkročili prví ľudia do Austrálie. Približne 45 000 rokov pred Kr. žili ľudia v Európe na 61° severnej zemepisnej šírky. Približne 30 000 pred Kr. sa dostali do Japonska a približne 27 000 pred Kr. sa ľudia vyskytovali na Sibíri za polárnym kruhom. Do konca mladšieho paleolitu ľudia prekročili Beringiu a rozšírili sa po celom americkom kontinente.
Etymológia.
Termín „paleolit“ zaviedol archeológ John Lubbock v roku 1865. Pochádza z gréčtiny: παλαιός, "palaios", „starý“; a λίθος, "lithos", „kameň“, čo znamená „starý vek kameňa“ alebo „stará doba kamenná“.
Paleogeografia a podnebie.
Paleolit sa prekrýva s geologickou epochou pleistocén. Obe sa skončili pred 12 000 rokmi, hoci pleistocén sa začal pred 2,6 miliónmi rokov, teda 700 000 rokov po začiatku paleolitu. V tejto epoche došlo k významným geografickým a klimatickým zmenám, ktoré ovplyvnili ľudské spoločnosti.
Počas predchádzajúceho pliocénu kontinenty pokračovali v drifte z miest vzdialených pravdepodobne až 250 km od ich súčasnej polohy do miest vzdialených len 70 km od ich súčasnej polohy. Južná Amerika sa spojila so Severnou Amerikou cez Panamskú šiju, čím sa takmer úplne skončila charakteristická fauna vačkovcov Južnej Ameriky. Vznik priesmyku mal veľké dôsledky na globálne teploty, pretože teplé rovníkové oceánske prúdy boli odrezané a studené arktické a antarktické vody znížili teplotu v teraz izolovanom Atlantickom oceáne.
Väčšina Strednej Ameriky sa sformovala počas pliocénu, kedy sa spojili kontinenty Severná a Južná Amerika, čo umožnilo živočíchom z týchto kontinentov opustiť svoje pôvodné biotopy a kolonizovať nové oblasti. Zrážkou Afriky s Áziou vzniklo Stredozemné more, ktoré odrezalo zvyšky oceánu Tethys. Počas pleistocénu boli kontinenty v podstate na svojich súčasných pozíciách; tektonické dosky, na ktorých ležia, sa od začiatku tohto obdobia od seba pravdepodobne posunuli najviac o 100 km.
V pliocéne sa podnebie zmenilo na chladnejšie, suchšie a sezónne, podobné súčasnému podnebiu. Na Antarktíde narástli ľadové kryhy. Vznik arktického ľadového príkrovu približne pred 3 miliónmi rokov signalizuje náhla zmena v pomere izotopov kyslíka a ľadom vytvorené kryhy v dnách severného Atlantiku a severného Tichého oceánu. Zaľadnenie stredných šírok sa pravdepodobne začalo pred koncom tejto epochy. Globálne ochladenie, ktoré nastalo počas pliocénu, mohlo podnietiť zánik lesov a rozšírenie trávnatých plôch a saván.
Pleistocénne podnebie sa vyznačovalo opakovanými glaciálnymi cyklami, počas ktorých sa kontinentálne ľadovce na niektorých miestach posunuli až k 40. rovnobežke. Boli identifikované štyri hlavné ľadovcové udalosti, ako aj mnoho menších medzihorských udalostí. Hlavnou udalosťou je všeobecný ľadovcový výkyv, označovaný ako „glaciál“. Glaciály sú oddelené „interglaciálmi“. Počas glaciálu zažíva ľadovec menšie prírastky a ústupy. Drobné výkyvy sú „štadiály“; obdobia medzi štadiálmi sú „interštadiály“. Každý ľadovcový postup viazal obrovské objemy vody v kontinentálnych ľadovcoch hlbokých 1 500 - 3 000 m, čo malo za následok dočasný pokles hladiny morí o 100 m a viac na celom povrchu Zeme. Počas medziľadových dôb boli bežné utopené pobrežia, ktoré boli zmiernené izostatickým alebo iným emergentným pohybom niektorých regiónov.
Účinky zaľadnenia boli globálne. Antarktída bola ľadom pokrytá počas celého pleistocénu a predchádzajúceho pliocénu. Andy boli na juhu pokryté patagónskym ľadovcom. Na Novom Zélande a v Tasmánii boli ľadovce. Rozpadajúce sa ľadovce na Keni, Kilimandžáre a pohorí Rwenzori vo východnej a strednej Afrike boli väčšie. Ľadovce existovali aj v etiópskych horách a na západe v pohorí Atlas. Na severnej pologuli sa mnohé ľadovce spojili do jedného. Kordillerský ľadovec pokrýval severozápad Severnej Ameriky, Laurentidský ľadovec pokrýval východ. Fennoskandinávsky ľadovec pokrýval severnú Európu vrátane Veľkej Británie; alpský ľadovec pokrýval Alpy. Roztrúsené dómy sa rozprestierali na Sibíri a arktickom šelfu. Severné moria boli zamrznuté. Počas neskorého vrchného paleolitu (posledný pleistocén) približne 18 000 pred Kr. bol pevninský most Beringia medzi Áziou a Severnou Amerikou zablokovaný ľadom, čo mohlo zabrániť raným paleoindiánom, ako napríklad kultúre Clovis, aby priamo prešli cez Beringiu a dostali sa do Ameriky.
Podľa Marka Lynasa (na základe zozbieraných údajov) by sa celková klíma pleistocénu dala charakterizovať ako nepretržitý El Niño s pasátmi v južnom Pacifiku, ktoré slabnú alebo smerujú na východ, teplým vzduchom stúpajúcim v blízkosti Peru, teplou vodou šíriacou sa zo západného Tichého oceánu a Indického oceánu do východného Tichého oceánu a ďalšími znakmi El Niña.
Paleolit sa často považuje za koniec doby ľadovej (koniec pleistocénu) a zemská klíma sa oteplila. To mohlo spôsobiť alebo prispieť k vyhynutiu pleistocénnej megafauny, hoci je tiež možné, že vyhynutie koncom pleistocénu bolo (aspoň čiastočne) spôsobené inými faktormi, ako sú choroby a nadmerný lov zo strany ľudí. Nový výskum naznačuje, že vyhynutie mamuta srstnatého mohlo byť spôsobené kombináciou klimatických zmien a ľudského lovu. Vedci predpokladajú, že klimatické zmeny na konci pleistocénu spôsobili zmenšenie životného prostredia mamutov, čo viedlo k poklesu ich populácie. Malé populácie potom vylovili paleolitickí ľudia. Globálne otepľovanie, ku ktorému došlo na konci pleistocénu a na začiatku holocénu, mohlo ľuďom uľahčiť prístup k biotopom mamutov, ktoré boli predtým zamrznuté a neprístupné. Malé populácie mamutov srstnatých prežívali na izolovaných arktických ostrovoch, na ostrove Svätého Pavla a Wrangelovom ostrove, až do roku 3700 pred Kr., resp. 1700 pred Kr. Populácia na Wrangelovom ostrove vyhynula približne v rovnakom čase, keď ostrov osídlili pravekí ľudia. Na ostrove Svätého Pavla nie sú žiadne dôkazy o prítomnosti pravekých ľudí (hoci na neďalekých Aleutských ostrovoch sa našli rané ľudské osídlenia datované až do roku 6500 pred Kr.).
Paleolitickí ľudia.
Takmer všetky naše poznatky o paleolitických ľuďoch a spôsobe života pochádzajú z archeológie a etnografických porovnaní s modernými kultúrami lovcov a zberačov, ako sú napríklad Kung San, ktorí žijú podobne ako ich paleolitickí predchodcovia. Ľudia lovili divé zvieratá na mäso a zbierali potraviny, drevo na oheň a materiály na výrobu nástrojov, odevov alebo prístreškov.
Hustota obyvateľstva bola veľmi nízka, len okolo 0,4 obyvateľa na kilometer štvorcový. Pravdepodobne to bolo spôsobené nízkym obsahom tuku v tele, infanticídou, vysokou úrovňou fyzickej aktivity žien, neskorým odstavením detí a kočovným spôsobom života. Okrem toho ani veľká plocha pôdy nemohla uživiť veľa ľudí bez toho, aby sa na nej aktívne hospodárilo - potraviny sa ťažko zháňali, a tak sa skupiny nemohli príliš rozrásť vzhľadom na množstvo potravín, ktoré mohli nazbierať. Podobne ako súčasní lovci a zberači, aj paleolitickí ľudia mali dostatok voľného času, ktorý nemal obdobu v neolitických poľnohospodárskych spoločnostiach ani v moderných priemyselných spoločnostiach. Na konci paleolitu, konkrétne v strednom alebo mladšom paleolite, začali ľudia vytvárať umelecké diela, ako sú jaskynné maľby, skalné umenie a šperky, a začali sa venovať náboženskému konaniu, napríklad pochovávaniu a rituálom.
Homo erectus (človek vzpriamený).
Na začiatku paleolitu sa hominini vyskytovali najmä vo východnej Afrike, východne od Východoafrickej priekopovej prepadliny. Väčšina známych fosílií hominínov pochádzajúcich spred jedného milióna rokov pred Kristom sa nachádza v tejto oblasti, najmä v Keni, Tanzánii a Etiópii.
Približne 2 000 000 - 1 500 000 rokov pred Kr. začali skupiny hominínov opúšťať Afriku a osídľovať južnú Európu a Áziu. Južný Kaukaz bol osídlený približne 1 700 000 rokov pred Kr. a severnú Čínu osídlili približne 1 660 000 rokov pred Kr. Na konci mladšieho paleolitu žili príslušníci hominínov na území dnešnej Číny, západnej Indonézie a v Európe v okolí Stredozemného mora až po Anglicko, Francúzsko, južné Nemecko a Bulharsko. Ich ďalšie rozširovanie na sever mohlo byť obmedzené nedostatočnou kontrolou ohňa: štúdie jaskynných sídlisk v Európe nenaznačujú žiadne pravidelné používanie ohňa pred cca 400 000 - cca 300 000 rokov pred Kr.
Východoázijské fosílie z tohto obdobia sa zvyčajne zaraďujú do rodu "Homo erectus". Zo známych lokalít mladšieho paleolitu v Európe je k dispozícii len veľmi málo fosílnych dôkazov, ale predpokladá sa, že hominini, ktorí tieto lokality obývali, boli rovnako "Homo erectus". V Amerike, Austrálii ani takmer nikde v Oceánii nie sú v tomto období žiadne dôkazy o výskyte hominínov.
Osudy týchto prvých usadlíkov a ich vzťahy s modernými ľuďmi sú stále predmetom diskusií. Podľa súčasných archeologických a genetických modelov došlo po osídlení Eurázie približne 2 000 000 - 1 500 000 rokov pred Kr. k minimálne dvom významným expanzným udalostiam. Okolo 500 000 rokov pred Kr. prišla do Európy z Afriky skupina prvých ľudí, často nazývaná "Homo heidelbergensis", z ktorej sa nakoniec vyvinul "Homo neanderthalensis" (neandertálci). V strednom paleolite sa neandertálci vyskytovali v oblasti, ktorú dnes zaberá Poľsko.
"Homo erectus" aj "Homo neanderthalensis" vyhynuli na začiatku mladšieho paleolitu. Potomok "Homo sapiens", anatomicky moderný "Homo sapiens sapiens", sa objavil vo východnej Afrike približne 300 000 rokov pred Kr., opustil Afriku okolo 50 000 rokov pred Kr. a rozšíril sa po celej planéte. Na určitých miestach istý čas koexistovali viaceré skupiny hominidov. "Homo neanderthalensis" sa v niektorých častiach Eurázie vyskytoval ešte cca 40 000 rokov pred Kr. a v neznámej miere sa krížil s "Homo sapiens sapiens". Štúdie DNA tiež naznačujú neznámu mieru kríženia medzi "Homo sapiens sapiens" a "Homo sapiens denisova".
Fosílie hominínov, ktoré nepatria ani k druhu "Homo neanderthalensis", ani k druhu "Homo sapiens", nájdené v pohorí Altaj a v Indonézii, boli rádiokarbónovo datované do obdobia približne 30 000 - približne 40 000 rokov pred Kr. a približne 17 000 rokov pred Kr.
Počas celého paleolitu boli ľudské populácie na nízkom stupni, najmä mimo rovníkovej oblasti. Celá populácia Európy v období medzi 16 000 a 11 000 rokmi pred Kr. pravdepodobne predstavovala v priemere približne 30 000 jedincov a v období medzi 40 000 a 16 000 rokmi pred Kr. bola ešte nižšia - 4 000 až 6 000 jedincov. V Lapa do Picareiro, jaskyni v Portugalsku, sa však našli pozostatky tisícov zmasakrovaných zvierat a nástroje vyrobené paleolitickými ľuďmi, ktoré sa datujú do obdobia pred 41 000 až 38 000 rokmi.
Periodizácia.
Paleolit sa ďalej delí na niekoľko období, ktorých datácia sa v rôznych častiach sveta líši. 
Pretože sa v rámci paleolitu sčasti zaobchádza so státisícmi či dokonca miliónmi rokov, niekedy sa roky odpočítavajú systémom BP.
Datovanie obvykle používané pre Slovensko (údaje sú pred Kr. teda "BP mínus 1950"; cca 2,6 mil. pred Kr. je celosvetový začiatok paleolitu):
Poznámky k datovaniu: 

</doc>
<doc id="34991" url="https://sk.wikipedia.org/wiki?curid=34991" title="Epigrafia">
Epigrafia

Epigrafia (menej vhodne epigrafika) je historická veda, ktorá sa zaoberá nápismi na rozličných materiáloch pochádzajúcich z rozličných období (obvykle do roku 1650 alebo maximálne 1800). Dokumentuje, analyzuje a sprístupňuje historické nápisy z hľadiska ich formy aj obsahu. 
Epigrafia sa považuje za jednu z pomocných vied historických, no v súčasnosti sa chápe aj ako samostatná historická veda s vlastným predmetom výskumu, vlastnými metódami a cieľmi. Spolupracuje s paleografiou ako všeobecnou vedou o písme, filologickými vedami (náuka o jazyku/jazykoch / filológia), chronológiou, históriou, ikonografiou a ďalšími vednými disciplínami.
Nápisy sa objavujú takmer súčasne s vynájdením písma v najstarších štátoch na Blízkom Východe (Sumeri, Mezopotámia), Egypte, v Malej Ázii (Chetiti), v mínojskej civilizácii (Kréta) a mykénskej civilizácii (staroveké Grécko, Kréta). V týchto kultúrach sa však nápismi zaoberajú predovšetkým jednotlivé historické vedy – asýriológia, egyptológia, chetitológia, mykénológia). Najväčší rozsah nadobudlo písanie nápisov v antickom Grécku a Ríme. V tejto situácii sa epigrafia konštituovala ako samostatná vedná disciplína v rámci vied o antickom staroveku. Mladším nápisom (stredoveké a ranonovoveké) sa bádatelia začali venovať viac až v 20. storočí. 
Latinská epigrafia.
Latinské nápisy z územia Rímskej ríše sa zbierali už v antike a začiatkom stredoveku. V období renesancie sa naplno prejavil záujem o nápisy a vytvárali sa prvé vedecké zbierky nápisov (Cyriacus z Ankony, Petrarca). Epigrafia ako veda sa začala konštituovať v polovici 19. storočia a za zakladateľa latinskej epigrafie sa pokladá nemecký bádateľ Theodor Momsen. Počas svojho štipendijného pobytu po skončení štúdia na vysokej škole strávil dva roky v Neapolskom kráľovstve, kde zozbieral asi 7000 nápisov. Po návrate do Nemecka vypracoval projekt zbierky latinských nápisov z celého územia Rímskej ríše - "Corpus inscriptionum Latinarum" (skrátene CIL - Súpis latinských nápisov), ktorý začala vydávať Pruská akadémia vied a vychádza prakticky dodnes. Theodor Mommsen osobne pripravil na vydanie niekoľko prvých zväzkov (jednotlivé zväzky majú formát A3 a delia sa na menšie časti; doteraz bolo vydaných asi 100 zväzkov). Nápisy sú v jednotlivých zväzkoch radené geograficky podľa jednotlivých rímskych provincií, dejín Slovenska sa týka predovšetkým zv. III - Pannonia a balkánske provincie).
V súčasnosti sa vydávajú revidované nápisy podľa rôznych kritérií:
Materiál.
Latinské nápisy sa nachádzajú na najrôznejšom materiáli. Najstarší latinský nápis majuskulným písmom (archaická kapitála) sa nachádza na Zlatej spone z Praeneste zo 7. storočia pred Kr. a na tzv. Čiernom Romulov kameň (lapis niger Romuli) zo 6. storočia pred Kr. Zákon dvanástich tabúľ boli pôvodne vyryté do bronzových dosiek, podobne na kovových doskách sa nachádzajú vojenské diplomy. Ďalšie nápisy boli ryté alebo tesané do pieskovca, od konca republiky sa hojne používal mramor. Značky jednotlivých rímskych légií sa nachádzajú na pálených tehlách, podobne nachádzame kolky - značky výrobcov - aj na keramike. Často sa nachádzajú texty (vlastnícke značky alebo značky výrobcov) na kovovom riade alebo predmetoch každodenného používania.
Písmo.
Latinské nápisy sú dôležitým prameňom pre poznanie vývoja latinského písma a jazyka, ale sú často aj zdrojom unikátnych informácií o udalostiach, miestach či ľuďoch. V antickom období sa používala pre nápisy najmä kapitála. Tá pretrvala aj na mladších nápisoch (do 12. stor.), hoci sa infiltrovala aj o niektoré znaky iných druhov latinského písma (najmä unciály). V ranej gotike (13. stor. a 1. pol. 14. stor.) sa tvary gotickej majuskuly inšpirovali najmä unciálou. Po polovici 14. storočia začali postupne dominovať nápisy zhotovené gotickou minuskulou. Tá prevládala aj počas 15. storočia. Pod vplyvom humanizmu a renesancie sa začali meniť aj tvary písma používaného na Apeninskom polostrove a v južnom Francúzsku (goticko-humanistické písma, neskôr humanistické - ktoré sa vracajú k tvarom antickej kapitály). Od 16. storočia sa latinské nápisy písali v strednej Európe obvykle kapitálou, nápisy v ľudových jazykoch (napr. nemčine, češtine či slovakizovanej češtine) sa písali najmä fraktúrou. Jednotlivé slová v nápisoch bývajú, ale aj nemusia byť, oddelené osobitnými značkami (napr. bodkami). Osobitný typ nápisov predstavujú sgrafitá.Sgrafitá boli tvorené vyškrabávaním do nástennej omietky.Boli nájdené na stenách domov v Pompejach.Zachovali sa vďaka tomu, že pri výbuchu Vezuvu v roku 79 po Kr. bolo mesto zasypané popolom, takže sa zachovali domy až po strechu a na stenách domov sa nachádzajú rozličné volebné, reklamné alebo iné nápisy, vyryté napr. klincami do omietok domov.
Nástenné nápisy maľované štetcom a farbou boli tzv. dipinté.
Typy nápisov.
Podľa obsahu nápisov ich môžeme rozdeliť do najrozličnejších skupín:
Najstaršie grécke a rímske nápisy.
Grécko.
Najstaršie grécke nápisy pochádzajú z mykénskej doby a boli rozšírené v materskom Grécku i na Kréte, ktorú okolo roku 1450 pred Kr. ovládli achájski Gréci. Boli písané v lineárnom písme B a obsahujú hospodárske záznamy vtedajších mestských štátov. Zachovalo sa dodnes asi 5000 hlinených tabuliek.
Po zániku mykénskej kultúry sa v Grécku písmo nepoužívalo, opäť sa objavilo až v polovici 8. storočia pred Kr. Nové písmo prevzali Gréci z Blízkeho východu (fenické hláskové písmo), ktoré si čiastočne prispôsobili svojim potrebám (znaky pre samohlásky). Nové písmo sa veľmi rýchlo rozšírilo v celom vtedajšom gréckom svete – nielen v materskom Grécku, ale aj v Itálii (ostrov Pithekúsai, Neapol), Malej Ázii a všade tam, kde vznikli grécke kolónie.
Itália.
V Itálii sa znalosť písma rozšírila z Grécka cez Etruskov, ktorí používali grécku abecedu, ale ich texty sú väčšinou nezrozumiteľné, pretože sa doteraz nepodarilo v úplnosti rozlúštiť etruský jazyk. Od Etruskov prevzali grécku abecedu, upravenú na latinku Rimania, ale aj ostatné kmene, ktoré súdlili v Itálii - Faliskovia, Umbrovia, Samniti, Sabíni.
Za najstarší latinský nápis sa pokladá "Lapis niger" (Čierny kameň), ktorý by mal údajne označovať miesto Romulovho hrobu, resp. jeho odchodu zo života. Známa je aj zlatá spona z Praeneste, na ktorej je text "Manios med fefaked Numerior" (Manius ma urobil pre Numesia). V období republiky sa nachádza pomerne málo nápisov, ale v cisárskom období produkcia nápisov značne vzrástla. Dnes sa odhaduje asi 200 000 - 300 000 nápisov, pričom každý rok sa nájde asi 1 500 ďalších nápisov alebo ich fragmentov. Latinské nápisy sa nachádzajú na území všetkých rímskych provincií, ale aj za hranicami Rímskeho impéria (v tzv. barbariku - napr. na Slovensku). Latinské nápisy sú dôležitým prameňom pre poznanie najrôznejších stránok života obyvateľov Rímskej ríše - hospodárske, politické, sociálne, rodinné, náboženské, kultúrne.
Najstaršie rímske nápisy na Slovensku.
Slovensko sa v 1. – 4. storočí po Kr. dostalo do priameho susedstva Rímskej ríše (dokonca menšia časť - bratislavská časť Rusovce boli jeho súčasťou), preto sa tu šírili vplyvy rímsko-provinčnej kultúry, medzi ktoré patrili aj latinské nápisy. Na Slovensku je známych v súčasnosti viac ako sto nápisov, ale väčšina z nich pochádza spoza Dunaja, z bývalej provincie Panónie. Dlho sa za jediný pôvodný nápis, ktorý vznikol na území Slovenska pokladal nápis na Trenčianskej skale. 
Po rozsiahlych archeologických výskumoch v Rusovciach (antická Gerulata) boli objavené desaitky nápisov, ktoré vznikli ako dôsledok rímskeho osídlenia a pôsobenia rímskej vojenskej jednotky v Gerulate. 
V roku 1982 bola v Boldogu, v miestnom kostolíku objavená náhrobná stéla rímskeho vojaka Q. Attilia Prima, ktorá pochádza asi z 80. rokov 1. storočia po Kr. Pravdepodobne tu bola použitá sekundárne a pochádza z južného brehu Dunaja. V súčasnosti je to pravdepodobne najstarší rímsky nápis na území Slovenska. Obsahuje údaje o rímskom vojakovi, ktorý slúžil na podunajskej hranici, po skončení vojenskej služby sa tu usadil ako veterán a obchodoval s kmeňmi za Dunajom, prípadne slúžil ako tlmočník pri kontaktoch s nimi.
V roku 1954 bola v alžírskom meste Zama (ant. Diana Veteranorum) objavený nápis M. Valeria Maximiana, ktorý pochádzal z pannónskeho mesta Poetovio (dn. Ptuj v Slovinsku). Slúžil počas markomanských vojen, bol trikrát správcom provincií a nakoniec skončil svoj život v Afrike, kde mu miestni obyvatelia postavili sochu na podstavci, na ktorom bola opísaná jeho vojenská kariéra. 
Stredoveké a novoveké nápisy.
Stredovekej a novovekej epigrafii sa bádatelia začali venovať neskôr, pričom iniciatívu v Európe vyvinuli najmä vedci z Nemecka a Rakúska (projekt "Deutsche Inschriften" od 1934). Po vojne sa postantickým nápisom začali venovať aj vo Francúzsku a Švajčiarsku, z východného bloku hrali prím poľskí bádatelia. Na začiatku tretieho milénia už existujú projekty katalogizujúce stredoveké a (rano)novoveké nápisy už vo väčšine európskych štátov. Aj na Slovensku sa robia už prvé súpisy nápisov podľa historických šľachtických stolíc (vyšiel katalóg šarišských nápisov, v tlači sú nitrianske, v príprave spišské). Obsahovo sa nápisy rozširujú na ďalšie predmety, napr. na delách a chladných i palných zbraniach, na zvonoch (tými sa zaoberá osobitná vedná disciplína – kampanológia), rozšírené sú náhrobky významných osobností, ktoré sú uložené najmä v kostoloch alebo zamurované na ich vonkajších múroch. Podobne ako v staroveku, aj v stredoveku a novoveku sú časté nápisy na verejných i náboženských stavbách (často sú spojené s tzv. chronogramom - niektoré písmená sú zvýraznené ako rímske číslice a po ich sčítaní uvádzajú letopočet, kedy bola príslušná stavba postavená), ale aj na drobných úžitkových predmetoch. Osobitný charakter majú pamätné tabule, ktoré vznikajú (často po dlhom odstupe) na pamiatku určitých osôb, udalostí alebo javov. Veľmi často sa vyskytujú texty (a nielen podpisy umelcov) na obrazoch, keď uvádzajú meno zobrazovaného alebo jeho životnú kariéru. 

</doc>
<doc id="34992" url="https://sk.wikipedia.org/wiki?curid=34992" title="Ivan Bella">
Ivan Bella

Brigádny generál vo výslužbe Ing. Ivan Bella (* 21. máj 1964, Brezno) je bývalý slovenský stíhací pilot a prvý občan Slovenskej republiky, ktorý vyletel do kozmického priestoru. Do vesmíru letel v roku 1999 ako 385. človek zo Zeme.
Život.
Pochádza z Dolnej Lehoty pri Brezne. V rokoch 19791983 študoval na Vojenskom gymnáziu v Banskej Bystrici. V štúdiu pokračoval na Vysokej vojenskej leteckej škole SNP v Košiciach (19831987). V roku 1983 sa stal pilotom, neskôr pilotom taktických stíhacích lietadiel. Od roku 1993 slúžil na 33. leteckej základni stíhacích a bombardovacích lietadiel v Kuchyni. Lietal na strojoch MiG-21 a Su-22. Dňa 23. marca 1998 odišiel do Hviezdneho mestečka pri Moskve, kde sa začal pripravovať na kozmický let. V auguste 1998 ho vybrali za člena hlavnej rusko-francúzsko-slovenskej posádky 27. expedície na kozmickej stanici Mir, ktorá odštartovala 20. februára 1999.
Od júna 2004 pôsobil ako vojenský pridelenec na veľvyslanectve SR v Moskve. Od roku 2013 pôsobil ako vojenský pridelenec na veľvyslanectve SR v Kyjeve. V roku 2021 pôsobil v leteckom a námornom vyšetrovacom útvare Ministerstva dopravy SR.
Ocenenia.
Od roku 2012 je oficiálnym patrónom Parku tmavej oblohy Poloniny. Dňa 19. októbra 2021 ho prezidentka Zuzana Čaputová vymenovala do hodnosti brigádny generál.

</doc>
<doc id="34994" url="https://sk.wikipedia.org/wiki?curid=34994" title="Mikuláš Kont">
Mikuláš Kont

Mikuláš Kont-Ujlaki (* 1340 – † 1367) syn Vavrinca Tóta nazývaného Sclavus a najstarší z bratov ( Mikuláš, Leukuš a Bartolomej), vyniesol rod na úplný vrchol, okrem iného „zdedil“ po svojom otcovi hodnosť kastelána Šintavy (pravdepodobne ako bratislavský župan spolu s ďalšími kráľovskými hradmi v tejto župe), bol županom asi desiatky ďalších žúp a od roku 1352 aj Uhorským palatínom. Stal sa zakladateľom rodu Újlakiovcov.

</doc>
<doc id="34995" url="https://sk.wikipedia.org/wiki?curid=34995" title="Jurij Gagarin">
Jurij Gagarin



</doc>
<doc id="34996" url="https://sk.wikipedia.org/wiki?curid=34996" title="Carl Linné">
Carl Linné

Carl Linné ("Carl von Linné", ; * 23. máj 1707, Råshult – † 10. január 1778, Uppsala) bol švédsky prírodovedec, lekár, entomológ, botanik a zakladateľ taxonómie. Ako prvý sa pokúsil o systematické zatriedenie rastlín a živočíchov. Zaviedol binomickú nomenklatúru, to znamená pomenovávanie rastlín a živočíchov dvoma menami – rodovým a druhovým. Zaoberal sa aj arachnológiou.
Svoju botanickú a zoologickú taxonómiu Linné založil na aristotelovskej logike.
Bol stúpencom kreacionizmu.
Vyslovil predpoklad o hybridnom pôvode niektorých foriem a pripúšťal obmedzenú premenlivosť druhov pod vplyvom ich existenčných podmienok.
V diele "Systema naturae" (Sústava prírody, 1735) popísal všetky dovtedy známe druhy rastlín a živočíchov, v prácach "Genera plantarum" a "Species plantarum" opísal 7300 druhov rastlín. Zaviedol do vedy pojem druh ako základ prirodzenej sústavy organizmov.
Je po ňom pomenovaný minerál linnéit.
Životopis.
Už od detstva sa zaujímal o prírodu, pozoroval a študoval rastliny. Tento záujem prevzal po svojom otcovi farárovi, ktorý bol vášnivým záhradkárom. Rovnako ako jeho otec však nemal v úmysle pokračovať v úradníckej kariére a v roku 1727 začal študovať medicínu na univerzite v Lunde, aby po roku prestúpil na univerzitu v Uppsale, ktorá bola v tom čase považovaná za najlepšiu univerzitu vo Švédsku. Celý čas sa venoval svojej záľube - botanike. S pomocou profesora biológie Olofa Rudbecka získal Karol miesto záhradníka v univerzitnej botanickej záhrade. V tom čase bola botanika súčasťou vzdelávania lekárov, ktorí používali bylinky na liečbu. Svoje botanické znalosti výrazne rozšíril aj počas expedície v roku 1732 v Laponsku, počas ktorej prešiel viac ako 7 000 km a opísal mnoho nových druhov rastlín. Výsledkom tejto výpravy bola podrobná správa, ktorá obsahovala aj podrobnosti o živote obyvateľov a lekárske pozorovania. 
Po návrate z expedície si ešte nejaký čas zarábal prednáškami, v ktorých informoval o svojich pozorovaniach v Laponsku, vrátane minerálov, o ktoré sa tiež zaujímal. Príjmy z týchto prednášok stačili na financovanie jeho druhej expedície, na ktorú sa vydal dva roky po prvej. Počas druhej výpravy sa zamiloval do Sáry, dcéry lekára z Falunu, a požiadal ju o ruku. Jeho budúci svokor mu však stanovil podmienku – najprv musí dokončiť štúdium medicíny, aby mal stály zdroj príjmu. Preto odišiel študovať do Holandska, napísal dizertačnú prácu o malárii a získal doktorát na univerzite v Harderwijku. Jeho návrat do Švédska sa oneskoril, pretože v Holandsku sa mu podarilo spriateliť s niekoľkými bohatými ľuďmi, ktorí financovali vydanie jeho životného diela "Systema naturae". Neskôr dielo ešte rozšíril, takže v roku 1770 malo nakoniec viac ako 6 000 strán v troch zväzkoch. Potom navštívil Paríž, Londýn, pracoval v niekoľkých botanických záhradách v Holandsku a vydal tam niekoľko menších vedeckých prác. Napokon sa v roku 1738 vrátil do Švédska, už ako uznávaný vedec, a oženil sa so Sarou Moraeusovou. V Štokholme si otvoril lekársku prax a v roku 1742 sa stal profesorom na univerzite v Uppsale. Jeho úspechy boli uznané, stal sa prvým prezidentom práve zakladanej Kráľovskej švédskej akadémie vied (aktívne sa podieľal na jej založení), bol poctený šľachtickým titulom, funkciou lekára kráľovského dvora a zahraničným členstvom na mnohých univerzitách.
V meste Råshult sa nachádza Dom Karla Linného, ktorý bol zrekonštruovaný v štýle Linnaeusovej éry a je v ňom umiestnené vybavenie, ktoré bádateľ zozbieral. Kvetinová záhrada z 18. storočia je stále zachovaná a rastú v nej rovnaké druhy rastlín ako v jeho dobe. 
S manželkou Sarou mal sedem detí – dvoch synov (Carla a Johannesa) a päť dcér (Elisabeth Christinu, Saru Magdalénu, Lovisu, Saru Christinu a Sophiu). V roku 1774 mu v práci na univerzite zabránila mozgová príhoda. Odvtedy sa jeho zdravotný stav zhoršoval, napriek tomu prežil infarkt a zomrel v roku 1778. 

</doc>
<doc id="34999" url="https://sk.wikipedia.org/wiki?curid=34999" title="Leroy Cooper">
Leroy Cooper



</doc>
<doc id="35001" url="https://sk.wikipedia.org/wiki?curid=35001" title="Alfa Ursae Majoris">
Alfa Ursae Majoris



</doc>
<doc id="35002" url="https://sk.wikipedia.org/wiki?curid=35002" title="Alfa Cancri">
Alfa Cancri



</doc>
<doc id="35003" url="https://sk.wikipedia.org/wiki?curid=35003" title="Západný Berlín">
Západný Berlín

Západný Berlín bolo označenie pre západnú časť rozdeleného mesta Berlína, ktoré sa skladalo z troch západných sektorov – amerického, britského a francúzskeho. 
Po stavbe berlínskeho múru roku 1961 došlo k faktickému politickému rozdeleniu mesta, ktoré trvalo až do roku 1989; po zlučení oboch nemeckých štátov a oboch častí mesta sa Berlín stal roku 1991 hlavným mestom zjednoteného Nemecka. 
Západný Berlín ("West-Berlin" respektíve "West Berlin"), je hovorovým, nie úradným pojmom, ktorý sa však najviac vžil. V dôsledku studenej vojny a sporov o prináležitosti západných sektorov mesta viedli k vzniku mnohých názvov a foriem ako napríklad "Samostatná politická jednotka Západný Berlín" v úradnom žargóne NDR (porovnaj aj Poznámky k terminológii). 
Administratívne delenie.
Západný Berlín sa skladal z týchto obvodov (podľa spojeneckých sektorov):
Po zjednotení Berlína došlo v rámci územnej reformy z roku 1998 k zlúčeniu väčšiny mestských obvodov s platnosťou od 1. januára 2001, pričom v niektorých prípadoch boli zlúčené aj susediace obvody východnej a západnej časti mesta.
Pretože spojenci delili Berlín na sektory podľa hraníc obvodov ako existovali pred skončením vojny, došlo ku kurióznemu vzniku rôznych exkláv a enkláv. Na území Západného Berlína sa nachádzali dve veľmi malé územia, patriace k NDR, na území NDR existovalo viacero územných celkov, patriacich k Západnému Berlínu, celkom 12 exkláv s rozlohou 113 ha. 
Najznámejšou západoberlínskou exklávou na územi NDR bola obývaná obec Steinstücken. Až začiatkom 70. rokov sa výmenou území získalo niekoľkostometrové cestné spojenie medzi touto exklávou a Západným Berlínom, do tých čias bola obec zásobovaná helikoptérami americkej armády. Neskôr došlo k ďalším výmenám a predajom a v 1988 boli územnými dohodami vymenené posledné územia. Obe strany vyhlásili, že už nemajú žiadne ďalšie exklávy v inom teritóriu.
Hospodárska a finančná situácia.
Povojnovú výstavbu a obnovu mesta, ktorá začínala prakticky od nuly, skomplikovala berlínska blokáda a neskôr stavba berlínskeho múra. Veľkou pomocou bol preto Marshallov plán, v hospodárstve sa výrazne prejavila aj pomoc Spolkovej republiky. 
Pomoc spočívala okrem iného v rôznych subvenciách, ktoré mali zmierniť negatívne dôsledky takzvaného „vojnového mesta“, a ktoré existovali až do zjednotenia. Tieto subvencie viedli k tomu, že mnoho západonemeckých firiem nechalo v Berlíne formálne zhotovovať len časti svojich výrobkov, mali však nárok na subvencie v celej výške. Prevažná časť finančnej pomoci však mala svoje opodstatnenie. Bolo potrebné kompenzovať nevýhodnú infraštruktúru, problémy zásobovania elektrickým prúdom, problémy, ktoré súviseli so skladovaním odpadov, vtedy ešte prestarnutosť obyvateľstva a podobne.
Isté uľahčenia ako kompenzáciu sťažených okolností pocítili aj obyvatelia. Každý berlínsky pracujúci dostával k svojmu platu ešte takzvaný berlínsky prídavok ("Berlinzulage"), ktorý tvoril 8 percent hrubého platu, zvýšené prídavky na deti, atď. 
Celková výška takzvanej spolkovej pomoci obnášala roku 1983 okolo 10,5 miliárd DM a tvorila tak 53 percent rozpočtu Západného Berlína (ktorého príjmy z daní boli v dôsledku rôznych úľav na veľmi nízkej úrovni). 
Alternatívne a multikultúrne mesto.
Západný Berlín sa na jednej strane vyznačoval mnohými provinčnými rysmi, ktoré boli zapríčinené dlhou územnou odlúčenosťou od Spolkovej republiky, na druhej strane hral vyslovene progresívnu úlohu ako jedno z pre mnohé kruhy najatraktívnejších a najžiadúcejších veľkomiest Nemecka; Západný Berlín bolo jedno z mála miest, v ktorom našli miesto snáď všetky skupiny obyvateľov. 
Značnú úlohu tu hrala Slobodná univerzita ("Freie Universität"), považovaná za jednu z najprogresívnejších v Nemecku. Študentské vzbury koncom šesťdesiatych rokov 20. storočia tu mali svoj začiatok, vyprovokované nielen smrťou Benno Ohnesorga (1967) a atentátom na Rudi Dutschkeho (1968), ale aj veľkou diskusiou o vine a zodpovednosti staršej generácie za nacistickú minulosť. Neskôr sa stal Západný Berlín (najmä v štvrti Kreuzberg) strediskom takzvanej mimoparlamentnej opozície ("APO, Außerparlamentarische Opposition") a alternatívnej kultúry, vedúcej na jednej strane k nepokojom a obsadzovaniu domov v dôsledku berlínskej bytovej politiky, na druhej strane k experimentom s novými formami žitia. Na tomto pozadí vznikli tiež rôzne projekty, ktoré sa zaoberali spolužitím berlínskeho obyvateľstva s početne veľkými menšinami cudzincov; tento projekt integrácie a takzvanej multikultúrnej spoločnosti, známy pod pojmom multi-kulti, sa stal koncom osemdesiatych rokov aj politikou senátu (dnes je však považovaný za stroskotaný). 
Svetoznámy bol však aj orchester Berlínskej filharmónie, dirigovaný osobnosťami ako bol napríklad Herbert von Karajan. K chápaniu Západného Berlína ako kultúrneho strediska prispela aj opera "Deutsche Oper" a ďalší.

</doc>
<doc id="35004" url="https://sk.wikipedia.org/wiki?curid=35004" title="Bluetooth">
Bluetooth

Bluetooth je v informatike proprietárny otvorený štandard pre bezdrôtovú komunikáciu prepájajúci dve alebo viac elektronických zariadení, ako napríklad mobilný telefón, PDA, osobný počítač alebo bezdrôtové slúchadlá. Vytvorený bol v roku 1994 firmou Ericsson ako bezdrôtová náhrada za sériové drôtové rozhranie RS-232.
Jednotlivé zariadenia sú identifikované pomocou svojej adresy "BD_ADDR" (BlueTooth Device Address) podobne, ako je MAC adresa v sieti Ethernet.
Pôvod názvu a loga.
Názov Bluetooth je odvodený z anglického mena dánskeho kráľa Haralda Modrozuba ("bluetooth" znamená v angličtine "Modrozub") vládnúceho v 10. storočí. Ten využil svoje diplomatické schopnosti na to, aby bojujúce kmene pristúpili k diskusii a ukončili vzájomné rozpory. Práve táto analógia bola využitá pre názov technológie Bluetooth, ktorá, podobne ako kedysi kráľ Harald, slúži na uľahčenie vzájomnej komunikácie. Aj logo pochádza z jeho mena. Skladá sa spojením vikingských znakov Harold a Modrozubý.
Špecifikácie.
Technológia Bluetooth je definovaná štandardom IEEE 802.15.1. Spadá do kategórie osobných počítačových sietí, tzv. Personal Area Network (PAN). Vyskytuje sa v niekoľkých verziách, poslednou (marec 2014) je aktuálne verzia 4.0 alebo 4.1, ktorou je vybavená väčšina predávaných zariadení ako sú napr. mobilné telefóny, notebooky, tablety, ale aj televízia.
4. decembra 2013 bola oficiálne uvedená do prevádzky verzia 4.1 s dostupnou aktualizáciou softvéru pre hardvérovú verziu 4.0.
Zariadenie sa delia podľa výkonnosti nasledujúcim spôsobom:
Maximálne teoretické prenosové rýchlosti podľa štandardov:
Rádiové rozhranie.
Bluetooth pracuje v ISM pásme 2,4 GHz (rovnakom ako u Wi-Fi). Na prenos používa metódy FHSS, keď počas jednej sekundy je vykonaných 1600 skokov (preladení) medzi 79 frekvenciami s odstupom 1 MHz. Tento mechanizmus má zvýšiť odolnosť spojenia voči rušeniu na rovnakej frekvencii. Je definovaných niekoľko výkonových úrovní (1 mW, 10 mW, 100 mW), s ktorými je umožnená komunikácia do vzdialenosti až . Uvedené hodnoty však platia len vo voľnom priestore. Ak sú medzi komunikujúcimi zariadeniami prekážky (napríklad steny, telo užívateľa), dosah rapídne klesá. Väčšinou však nedochádza k skokovej strate spojenia, ale postupne sa zvyšuje počet chybne prenesených paketov.
Vyššie sieťové vrstvy.
Prenosová rýchlosť sa pohybuje okolo 720 kbit/s (90 KiB/s) a je možné vytvoriť dátový spoj symetrický prípadne asymetrický, keď prenosová rýchlosť pri príjme (downlink) je vyššia ako pri odosielaní (uplink).
Bluetooth podporuje ako dvojbodovú, tak mnohobodovú komunikáciu. Ak je viac staníc prepojených do ad-hoc siete (tzv. piconet), pôsobí jedna rádiová stanica ako riadiaci (master) a môže simultánne obslúžiť až 7 podriadených (slave) zariadení. Všetky zariadenia v pikosieti sa synchronizujú s taktom riadiacej stanice a so spôsobom preskakovania medzi frekvenciami. Špecifikácia dovoľuje simultánne použiť až 10 pikosietí na ploche s priemerom 10 metrov a tieto pikosiete ďalej združovať do tzv. "scatternets" čiže "rozprestrených" sietí.
Bluetooth a Wi-Fi.
Implementačne je pri Wi-Fi s Bluetooth podobný tzv. ad-hoc spôsob komunikácie. Wi-Fi pracuje na linkovej vrstve sieťového modelu ISO/OSI, nestará sa o typ prenášaného protokolu. Naproti tomu Bluetooth rieši sám o sebe vyššie, až aplikačné vrstvy sieťového modelu. Z toho vyplýva, že pre každý typ pripojiteľného zariadenia musí mať Bluetooth definovaný špeciálny protokol, pomocou ktorého s ním bude komunikovať. Tento spôsob komplikuje vývoj softvérovej podpory Bluetooth (t. j. ovládač zariadenia), ale aj kompatibilitu jednotlivých implementácií, ktoré môžu obsahovať chyby, ktoré spôsobia nefunkčnosť komunikácie. Na druhej strane však zjednodušujú vývoj software, ktorý dané zariadenie používa a konfiguráciu jednotlivých zariadení, ktoré majú byť prepojené.
Zariadenie Bluetooth.
Bluetooth je integrovaný v mnohých mobilných aj nemobilných zariadeniach, ako sú mobilné telefóny (Android, iOS aj Windows Phone), hracie konzoly, slúchadlá a reproduktory, Internet of things a ďalšie. Technológia sa používa pre prenos informácií medzi dvoma alebo viacerými zariadeniami, ktoré sú blízko seba. Bluetooth sa bežne používa v mobilných telefónoch často spojených s náhlavnou súpravou alebo v prenose dát medzi telefónom a počítačom. Protokoly Bluetooth uľahčujú rozpoznanie a nastavenie služieb medzi jednotlivými zariadeniami. Zariadenia Bluetooth môžu využiť všetky služby, ktoré poskytujú.
Požiadavky počítača.
Osobný počítač, ktorý nemá vstavaný Bluetooth, môže použiť externý adaptér Bluetooth, ktorý umožní počítaču komunikovať s ostatnými zariadeniami Bluetooth, napríklad mobilné telefóny, počítačovej myši, klávesnice. Zatiaľ čo niektoré stolné počítače a najnovšie notebooky majú vstavaný prijímač Bluetooth, ostatné zariadenia budú vyžadovať externý prijímač v podobe hardvérového zariadenia. Na rozdiel od svojho predchodcu IrDA, ktorý vyžaduje pre komunikáciu s každým zariadením jeden vyhradený adaptér, Bluetooth umožňuje komunikovať s počítačom niekoľkým zariadeniam zároveň cez jeden zdieľaný adaptér.
Podpora operačných systémov.
Apple podporuje Bluetooth od Mac OS X v10.2, ktorý bol uvoľnený v roku 2002. Pre Windows XP je pre SP2 a novšie podporovaný Bluetooth 1.1, 2.0 a 2.0 + EDR (predchádzajúce verzie vyžadovali od užívateľa inštaláciu ovládačov, ktoré neboli priamo podporované spoločnosťou Microsoft). Windows Vista s Feature Pack pre bezdrôtové siete alebo Windows Vista SP2 podporujú Bluetooth 2.1 + EDR. Windows 7 podporuje Bluetooth 2.1 + EDR a rozšírenú kontrolu EIR. Spomínané verzie Windows natívne podporujú tieto profily: PAN, SPP, DUN, HID, HCRP. Využiť možno tiež implementácia Bluetooth od tretích strán, ktoré môžu podporovať novšie verzie Bluetooth alebo ďalšie profily. Pre Linux existujú dve implementácie: Bluez a affix. Bluez je súčasťou väčšiny linuxových jadier a bol pôvodne vyvinutý spoločnosťou Qualcomm. Affix bol vyvinutý firmou Nokia. Systém FreeBSD ponúka podporu Bluetooth od verzie 5.0. NetBSD podporuje Bluetooth od verzie 4.0, implementácie bola portovaná tiež na OpenBSD.
Požiadavky mobilného telefónu.
Mobilný telefón je schopný sa spárovať s mnohými zariadeniami. Aby bola zaistená čo najširšia podpora funkcií spolu so staršími zariadeniami, Open Mobile Terminal Platform (OMTP) fórum vydalo odporúčací dokument s názvom "Bluetooth Local Connectivity".
Špecifikácie a funkcie.
Špecifikácia Bluetooth bola vyvinutá v roku 1994 Jaapom Haartsenem a Svenom Mattissonem, ktorí pracovali pre Ericsson vo Švédskom Lunde. Špecifikácia je založená na preskakovaní niekoľkých frekvencií FHSS. Špecifikácie boli sformalizované podľa Bluetooth Special Interest Group (SIG). SIG bol oficiálne predstavený 20. mája 1998. Dnes má členstvo viac ako 13 000 spoločností po celom svete. Založené bolo spoločnosťami Ericsson, IBM, Intel, Toshiba a Nokia a neskôr sa pridalo mnoho ďalších spoločností.
Bluetooth v1.0 a v1.b.
Verzia 1.0 a 1.0b mala veľa kazov a výrobcovia mali problémy, aby ich výrobky boli interoperabilné.
Verzia 1.0 a 1.0b obsahovala aj povinné hardvérové adresy Bluetooth zariadenia (BD_ADDR) v pripojenom procese (interpretácia anonymity nie je možná na úrovni protokolu), ktorý bol hlavnou prekážkou pre niektoré služby, plánované na použitie v Bluetooth.
Bluetooth v1.2.
Spätne kompatibilný s 1.1, k hlavným vylepšeniam patrí:
Bluetooth v2.1 + EDR.
Bluetooth Core špecifikácia verzie 2.1 + EDR je plne spätne kompatibilná s 1.2 a bola prijatá združením Bluetooth SIG 26. júla 2007. Hlavným rysom v2.1 je jednoduché bezpečné párovanie (SSP), čo zlepšuje spárovanie zariadení a zároveň používanie zvýšenej bezpečnosti. Podrobnejšie informácie o párovaní nižšie. Verzia 2.1 umožňuje rôzne ďalšie vylepšenia, obsahuje napr: rozšírené informácie EIR, ktoré poskytuje viac informácií v priebehu vyhľadávania. To umožňuje lepšie triedenie zariadení pred pripojením, čo znižuje spotrebu energie v režime nízkej energie.
Bluetooth v3.0 + HS.
Špecifikácia verzie 3.0 + HS Bluetooth Core bola prijatá Bluetooth SIG 21. apríla 2009. Bluetooth 3.0 + HS podporuje teoretickú rýchlosť prenosu dát až 24 Mbit/s aj keď nie cez samotné prepojenie Bluetooth. Namiesto toho je Bluetooth použitý pre nadviazanie spojenia a vysokorýchlostný prenos sa uskutočňuje cez súbežné spojenie 802.11 známe ako Wi-Fi. Novinkou je AMP (Alternate MAC/PHY) ako vysokorýchlostný prenos dát. Pre AMP sa očakávajú dve nové technológie: 802.11 a UWB, ale pre UWB chýbajú špecifikácie. Vysokorýchlostný prenos nie je povinnou súčasťou špecifikácie, a teda len Bluetooth zariadenia s "+ HS" budú skutočne podporovať vysokorýchlostný prenos dát Bluetooth cez Wi-Fi. Zariadenie Bluetooth 3.0 bez prípony HS nebudú podporovať vysokorýchlostný prenos, ale stačí mať podporu UCD (unicast Connectionless Data).
Alternatívna vrstva MAC PHY: Prenos dát technológiou Bluetooth umožňuje použitie alternatívnej vrstvy MAC a PHY. Technológia Bluetooth je stále používaná pre vyhľadávanie zariadení, počiatočné pripojenie a nastavenie konfigurácie. Pre posielanie veľkého množstva dát je použitá vysokorýchlostná alternatíva MAC PHY 802.11 (typicky spojená s Wi-Fi). Znamená to, že osvedčené pripojenie Bluetooth modelu s nízkym výkonom je použité pri nečinnosti systému a pri odosielaní veľkého množstva dát je použité rýchlejšie pripojenie.
Jednosmerné vysielanie dát: Služba povoľuje odosielanie dát bez zriadenia explicitného L2CAP kanála. Určený je pre aplikácie vyžadujúce krátku odozvu medzi akciou, ktorú vykoná používateľ a pripojením alebo prenosom dát. Vhodné iba na prenos malého objemu dát.
Bluetooth v4.0.
Špecifikácia Bluetooth verzie 4.0 bola vydaná v júli 2010. Nová verzia 4.0 prináša oproti vrzii 3.0 najmä zníženú energetickú náročnosť, vhodnú pre zariadenia, nepotrebujúce vysoké dátové toky.
Očakáva sa, že verziu 4.0 budú využívať napríklad handsfree súpravy, ktorým sa tak môže výrazne zvýšiť životnosť na jedno nabitie batérie. Pri prenose väčších súborov (foto, audio, video súbory) sa využije verzia 3.0, ktorá v spojení s Wi-Fi modulom ponúka rýchly prenos dát.
Technické informácie.
Bluetooth protokol.
Bluetooth je definovaný ako vrstva, ktorú tvorí niekoľko základných protokolov. Náhrádza káblový protokol, telefónny kontrolný protokol a adoptované protokoly. Pre Bluetooth sú povinné protokoly LMP, L2CAP a SDP. Okrem toho sú všeobecne podporované protokoly HCI a RFCOMM.
LMP.
Používa sa pre riadenie rádiového spojenia medzi dvoma zariadeniami a realizuje sa na radiči.
L2CAP.
Používa sa pre multiplexové logické spojenie medzi dvoma zariadeniami pomocou rôznych protokolov vyššej úrovne. Poskytuje segmentáciu a on-air pakety. V základnom režime L2CAP majú pakety minimálne MTU 48 bajtov, predvolená hodnota je 672 bajtov a maximálna až 64KiB. Spoľahlivosť L2CAP režimu je daná opakovaným prenosom jedným kanálom a CRC kontrolou.
Do špecifikácia jadra Bluetooth boli dodatočne pridané ďalšie dva L2CAP režimy:
Spoľahlivosť v každom z týchto režimov je voliteľná alebo dodatočne zaručená nižšou vrstvou Bluetooth BDR / EDR rozhraním a to podľa konfigurácie, počtu opakovaných prenosov a vypršaní času (doba, počas ktorej budú vyprázdnené pakety). Iba L2CAP kanál nakonfigurovaný v ERTM alebo SM režime môže byť prepojený na logickú AMP.
SDP.
Service Discovery Protocol (SDP) umožňuje jednému zariadeniu nachádzať služby podporované ďalšími zariadeniami, a ich pridružené parametre. Napríklad pri spojení mobilného telefónu s náhlavnou súpravou Bluetooth, bude SDP použité pre určenie toho, ktoré Bluetooth profily sú podporované náhlavnou súpravou (hands free profil, A2DP, atď.) a multiplexové nastavenie protokolu potrebného pre pripojenie ku každému z nich. Každá služba je identifikovaná (UUID), oficiálna služba Bluetooth profilov pridelí krátku formu UUID (16 bitov namiesto 128).
HCI.
Štandardné komunikácie medzi hostiteľom (napr. PC alebo OS mobilného telefónu) a radičom (Bluetooth IC). Tento štandard umožňuje prijímajúcemu protokolu alebo radiči IC byť vymenený s minimálnou úpravou. Existuje niekoľko HCI noriem transportnej vrstvy, z ktorých každá používa iné hardvérové rozhranie pre prenos rovnakého príkazu, udalosti alebo dátového paketu. Najčastejšie používané sú USB (v PC) a USART (do mobilných telefónov a PDA). V Bluetooth zariadenie s jednoduchou funkciou (napr. slúchadlá), hostiteľský protokol a radič môžu byť realizované na rovnakom mikroprocesora. V tomto prípade HCI je nepovinné, ale často je implementované ako vnútorné softvérové rozhranie.
RFCOMM.
Rádiofrekvenčná komunikácie (RFCOMM) je náhrada káblového protokolu, ktorý slúži na vytvorenie virtuálneho sériového dátového toku. RFCOMM poskytuje binárny prenos dát a emuluje EIA-232 (predtým RS-232) riadiace signály vo vrstve Bluetooth pásma. RFCOMM ponúka jednoduchý spoľahlivý dátový prúd k užívateľovi, podobne ako TCP protokol. Používa sa na mnohých telefónnych profiloch ako nosič pre AT príkazy, rovnako ako transportná vrstva pre OBEX cez Bluetooth. Mnoho aplikácií používa Bluetooth RFCOMM pre jeho širokú podporu a verejne dostupné API na väčšine operačných systémoch. Okrem toho môžu aplikácie, ktoré používajú sériový port pre komunikáciu, použiť aj RFCOMM.
BNEP.
BNEP sa používa pre prenos dát iným protokolom cez kanál L2CAP. Jeho hlavným účelom je prenos IP paketov v sieti PAN. BNEP plní podobnú funkciu SNAP v bezdrôtovej siete LAN.
AVCTP.
Používa diaľkovo ovládaný profil pre prenos audio / video komunikačných príkazov cez kanál L2CAP. Tlačidlo pre ovládanie hudby na stereo headsetu používa tento protokol na ovládanie hudobného prehrávača.
AVDTP.
Používa rozšírený audio prenosový profil na prenos hudby do stereo slúchadiel s mikrofónom cez kanál L2CAP. Je tiež určený na distribúciu video profilu v Bluetooth prenosu.
Telefónny kontrolný protokol.
Telefónny kontrolný binárny protokol (TCS BIN) je protokol, ktorý definuje riadenie hovorov pre vytvorenie hlasovej a dátovej komunikácie medzi dvoma zariadeniami Bluetooth. Ďalej definuje postupy riadenia mobility, pre manipuláciu skupiny Bluetooth zariadenie TCS. TCS-BIN sa používa iba v bezdrôtovom telefónnom profile, ktorý nedokázal zaujať a presadiť. Ako taký má iba historický význam.
Adoptované protokoly.
Medzi Bluetooth protokoly patria aj adoptované štandardy, ktoré sú definované inými organizáciami. Tak je umožnené ich využitie v rámci Bluetooth protokolov len v prípade, že je to nutné. Adoptované protokoly zahŕňajú:
Základná oprava chýb.
V závislosti na type paketu, môžu byť jednotlivé pakety chránené opravou chýb. Miera opravených chýb je 1/3 (FEC) alebo 2/3. Okrem toho, pakety s CRC kontrolou budú prenášané, až kým sa nepotvrdí vyžiadanie automatického opakovania (ARQ).
Nastavenie pripojenia.
Všetky zariadenia Bluetooth v režime viditeľnosti odovzdávajú na vyžiadanie tieto informácie:
Akékoľvek zariadenie môže vyhľadávať ďalšie zariadenia a každé zariadenie je možné nakonfigurovať tak, aby reagovalo na rôzne otázky. Ak sa však zariadenie snaží pripojiť k známemu zariadeniu, vždy reaguje na priame požiadavky na pripojenie. Ak je zariadenie neznáme, požiada o zaslanie spätných informácií uvedených vyššie v zozname. Služby používané zariadením môžu vyžiadať párovanie alebo potvrdenie od majiteľa zariadenia. Spojenie môže začať každé zariadenie a byť nadviazané, kým je v dosahu Bluetooth. Každé zariadenie má unikátnu 48-bitovú adresu. Tieto adresy nie sú obvykle zobrazené. Namiesto toho sa používajú názvy, ktoré môže nastaviť užívateľ. Tento názov sa zobrazí v prípade, keď používateľ hľadá zariadenie v zozname spárovaných zariadení. Väčšina telefónov má v predvolenom nastavení názov nastavený na výrobcu a model telefónu. Špeciálne programy môžu získať ďalšie informácie o vzdialených zariadeniach a v prípade, keď je v dosahu viac telefónov napríklad s menom T610, to môže byť mätúce (pozri Bluejacking).
Párovanie.
Mnohé z ponúkaných služieb Bluetooth zverejňujú súkromné dáta, alebo ovládajú pripojené Bluetooth zariadenie. Z bezpečnostných dôvodov je nutné, aby bolo schopné rozpoznať konkrétne zariadenie a umožniť tak kontrolu nad zariadením, ktoré sa môže pripojiť k danému Bluetooth. Zároveň je vhodné, aby Bluetooth zariadenie bolo schopné nadviazať spojenie bez zásahu užívateľa (napríklad hneď ako je v dosahu Bluetooth). Na vyriešenie tohto problému využíva Bluetooth, proces nazývaný "Párovanie". Proces párovania sa spustí buď na osobitnú žiadosť od užívateľa vytvárajúceho spojenie (napr.: užívateľ výslovne požiada o pridanie Bluetooth zariadenia), alebo je automaticky spustený pri prvom pripojení k službe, kde je z bezpečnostných dôvodov potrebná prvá identifikácia zariadenia. Tieto dve prepojenia sú označované ako jednoúčelové a všeobecné spojenie. Párovanie často zahŕňa určitú spoluprácu s užívateľom, základom spolupráce je potvrdenie totožnosti zariadenia. Po úspešnom spárovaní je vytvorené spojenie medzi dvoma zariadeniami. Tieto dve zariadenia je možné v budúcnosti prepojiť bez nutnosti nového párovacieho procesu, bez potvrdzovania identity týchto zariadení. V prípade potreby môže byť užívateľom automatický párovací proces odstránený.
Realizácia párovania.
Počas procesu párovania dvoch zariadení naväzujúcich spojenie, vytvárajú obe zariadenia spoločný utajený kľúč. Ak je kľúč uložený v oboch zariadeniach, hovoríme tomu párovanie. Zariadenie, ktoré chce komunikovať iba so spárovaným zariadením, možno kryptograficky overiť. Overením druhého prístroja sa dá uistiť, že ide o rovnako spárované zariadenie ako predtým. Hneď ako bol kľúč medzi zariadeniami vygenerovaný a overený, môžu byť dáta šifrované. Tým že sú dáta šifrované a posielané bezdrôtovo, sú chránené proti odposluchu. Kľúče môžu byť kedykoľvek vymazané z oboch zariadení. Ak sa kľúč vymaže, bude odstránené prepojenie medzi zariadeniami. Je možné, aby v jednom zo zariadení ostal kľúč uložený, ale už nebude viazaný na zariadenie súvisiace s daným kľúčom. Služby Bluetooth všeobecne vyžadujú buď šifrovanie, alebo autentizáciu, a preto vyžadujú párovanie umožňujúce vzdialené využívanie danej služby.
Párovacie mechanizmy.
Párovacie mechanizmy sa významne zmenili so zavedením jednoduchého zabezpečenia u Bluetooth v2.1. Nasledujúci text sumarizuje párovacie mechanizmy rôznych zariadení:
SSP je považovaný za jednoduchý z nasledujúcich dôvodov:
Bezpečnostné opatrenia.
Pred Bluetooth v2.1 bolo šifrovanie nepovinné a kedykoľvek mohlo byť vypnuté. Šifrovací kľúč je použiteľný približne 23,5 hodín. Použitím jediného kľúča na dlhšiu dobu možno šifrovací kľúč získať jednoduchými XOR útokmi.
Odkazujúce kľúče môžu byť uložené v súborovom systéme zariadení a nie na samotnom Bluetooth čipu. Mnoho výrobcov čipov Bluetooth umožňuje odkazujúce kľúče ukladať v zariadení. Ak je zariadenie odnímateľné, znamená to, že kľúč sa bude prenášať spolu so zariadením.
Rádiové rozhranie.
Denník pracuje v bezlicenčnom pásme ISM na frekvenciách 2.402 – 2.480GHz. Aby sa zabránilo rušeniu s inými protokolmi, ktoré používajú frekvenciu 2,45 GHz, Bluetooth protokol delí pásmo na 79 kanálov (každý je široký 1 MHz), zmena kanálov je až 1600-krát za sekundu. Implementáciou verzií 1.1 a 1.2 možno dosiahnuť rýchlosť 723,1kbit/s. Implementáciou funkcie Bluetooth EDR u verzie 2.0 sa dosiahne rýchlosť 2,1Mbit/s. Technicky vzaté, zariadenie verzie 2.0 majú vyššiu spotrebu energie, ale trikrát rýchlejší čas prenosu. Za predpokladu rovnakej prevádzkovej záťaže efektívne znižujú spotrebu energie na polovicu.
Bezpečnosť.
Prehľad.
Bluetooth realizuje dôvernú autentizáciu a odvodenie kľúče s vlastným algoritmom, ktorý je založený na šifrovacom algoritme SAFER + blokovej šifry. Generovanie kľúčov je vo všeobecnosti založené na PIN kóde, ktorý musí byť zapísaný v oboch zariadeniach. Tento postup môže byť upravený, pokiaľ jeden z prístrojov má pevný PIN (napr. headsety alebo podobné zariadenia s obmedzeným užívateľským rozhraním). Pri párovaní je inicializačný alebo hlavný kľúč generovaný s použitím algoritmu E22. Streamová šifra E0 sa používa k šifrovaniu paketov poskytujúcich dôvernosť. Šifra je založená na zdieľanom kryptografickom utajení, a to najmä pred vytvorením párovacieho alebo hlavného kľúča. Tieto kľúče, ktoré sa používajú pre následné šifrovanie dát prenášaných prostredníctvom bezdrôtového rozhrania, sa spoliehajú na Bluetooth PIN, ktorý bol napísaný do jedného alebo obidvoch zariadení.
Prehľad o zraniteľnosti Bluetooth bol vydaný Andreasom Beckerom v roku 2007.
Národný inštitút pre štandardy a technológie (NIST) zverejnil v septembri 2008 pokyny k zabezpečeniu Bluetoothu. Prehľad bude slúžiť ako odporúčanie organizaciám k efektívnejšiemu zabezpečeniu funkcií a technológie Bluetooth. Napriek tomu, že má Bluetooth svoje výhody, je citlivý na útoky DDoS, odposluchy, MITM útoky a modifikáciu správ. Uživatelia alebo organizácie musia zhodnotiť prijateľnú mieru rizika a začleniť bezpečnosť do Bluetooth zariadení. Pomôcť znížiť riziko môže dokument NIST. Dokument obsahuje bezpečnostné smernice s pokynmi a odporúčaniami pre vytvorenie a zachovanie bezpečných Bluetooth piconet sietí, sluchátiek a čítačiek čipových kariet.
Bluetooth v2.1 bol dokončený v roku 2007, ale prvýkrát sa v spotrebnej elektronike objavil až v roku 2009, keď významnou zmenou bolo zabezpečenie Bluetooth, vrátane párovania. Viac informacii o týchto zmenách si pozrite na #Párovacie mechanizmy.
Bluejacking.
Bluejacking sa používa pre zasielanie rôznych nevyžiadaných správ na iné zariadenia vo forme vizitiek alebo obrázkov prostredníctvom bezdrôtovej technológie Bluetooth. Bežným použitím sú krátke správy (napr. Práve si bol napadnutý bluejackingom!). Bluejacking neodstraňuje ani nemení žiadne dáta v BT zariadení.
Komerčné využitie.
Bluetooth marketing.
Bluetooth marketing je forma reklamy. Reklama sa distribuuje prostredníctvom technológie Bluetooth. Využíva sa skutočnosť, že technológiou Bluetooth je v dnešnej dobe vybavená väčšina mobilných telefónov, veľké množstvo notebookov, tabletov a podobných zariadení.
Reklama je najprv nahratá do Bluetooth jednotky, ktorá automaticky vyhľadáva mobilné zariadenia s aktívnou technológiou Bluetooth a oslovuje ich s ponukov stiahnutia obsahu s pridanou hodnotou. Môže ísť o zľavový kupón, vizitku, ktorá sa priamo uloží do zoznamu kontaktov telefónu alebo html stránku.
Na rozdiel od Bluejackingu nie je cieľom poškodiť príjemcu, ale finančný zisk a propagácia.
Bluetooth reklamnú kampaň je dobré doplniť výzvou k zapnutiu Bluetooth a informáciou o obsahu, ktorý je možné získať. To môže byť realizované napr. plagátom, reklamnou tabuľou či reklamným pútačom v blízkosti jednotky Bluetooth.
Zdravie.
Bluetooth využíva mikrovlnné rádiové frekvenčné spektrum na frekvenciách 2,402 GHz až 2,480 GHz. Maximálny výkon Bluetooth je 100 mW, 10 mW a 1 mW pre zariadenia triedy 1, 2 a 3. Trieda 1 zodpovedá výkonu mobilných telefónov. Ďalšie dve triedy majú menší výkon a preto sú potenciálne menej nebezpečné. Napr. maximum pre triedu 1 je 100 mW pre Bluetooth, 250 pre UMTS W-CDMA, 1W pre GSM1800/1900 a 2W pre GSM850/900.
Svetový pohár marketingovej inovácie Bluetooth.
Svetový pohár v marketingovej inovácii "Bluetooth" je medzinárodná súťaž podporujúca rozvoj noviniek a nových nápadov využívajúcich nízkoenergetickú bezdrôtovú technológiu Bluetooth v oblasti športu, fitnes a zdravotnej starostlivosti. Svetový pohár v oblasti noviniek Bluetooth je iniciatíva združenia Bluetooth SIG (Bluetooth Special Interest Group). Cieľom sútaže je podporiť nový trh. Vytvorenie novej oblasti s použitím bezdrôtového prenosu dát a stanovenie štandardu nízkoenergetickej technológie Bluetooth. Táto iniciatíva bude pokračovať po tobu troch rokov potom, ako začala 1. júna 2009:
"Bluetooth" inovácia 2009
V roku 2009 prebehol prvý medzinárodný svetový pohár v "Bluetooth inovácii". Prilákal viac než 250 medzinárodných účastníkov dokladajúcich množstvo príležitostí pre vývoj výrobkov s novou nízkoenergetickou technológiou "Bluetooth". Na svetovom pohári v inovácii Bluetooth boli zúčastnené firmy Nokia, Freescale Semiconductor, Texas Instruments, Nordic Semiconductor, STMicroelectronics a Brunel.
"Bluetooth" inovátor roku 2009
Združenie Bluetooth SIG 8. februára 2010 udelilo Edwardovi Sazonovi titul "Bluetooth inovátor roku 2009" za projekt inovácie fyzickej aktivity (Physical Activity Innovations LLC). Sazanov dostal toto uznanie na oficiálnom predávaní cien, ktoré sa konalo na najväčšom svetovom veľtrhu športových potrieb ISPO 2010. Cena obsahovala finančnú odmenu 5 000€ a poukážku na "Bluetooth' kvalifikačný program v hodnote až 10 000 $. Sazanovov víťazný nápad Fit Companion je malý nenápadný senzor, ktorý pri pripnutí k oblečeniu alebo zabudovaniu do topánky poskytuje spätnú väzbu o fyzickej aktivite človeka. Dátovy prenos cez nízkoenergetickú technológiu Bluetooth môže pomôcť jednotlivcom schudnúť a dosiahnuť optimálnú telesnú aktivitu. Tento merací prístroj je určený na použitie tak vo vrcholovej príprave športovcov, ako aj na bežné denné aktivity, ako je chôdza alebo domáce práce, a môže byť riešením na zníženie obezity.
Inovácia Bluetooth 2010
1. júna 2010 združenie Bluetooth SIG oznámilo začiatok druhej inovácie Bluetooth na svetovom pohári (IWC). V roku 2010 sa svetový pohár v inovácii Bluetooth zamieril na použitie v športe, fitnes, zdravotníckej starostlivosti, riadení a informovaní domácnosti.

</doc>
<doc id="35005" url="https://sk.wikipedia.org/wiki?curid=35005" title="Vladimír Remek">
Vladimír Remek

Vladimír Remek (* 26. september 1948, České Budějovice) je český politik a diplomat, prvý česko-slovenský kozmonaut. Súčasne bol prvým cudzincom, ktorý sa zúčastnil medzinárodných pilotovaných vesmírnych letov programu Interkozmos v bývalom Sovietskom zväze. Remek bol 87. kozmonautom sveta, prvým z inej krajiny ako ZSSR a USA.
Životopis.
Jeho otec Jozef Remek bol Slovák (narodený v obci Mojš pri Žiline), vojenský pilot, neskôr v hodnosti generálporučíka dlhoročný veliteľ letectva Československej ľudovej armády. Matka bola Češka. Detstvo prežil v Českých Budejoviciach. Neskôr sa jeho rodina presťahovala do Brna.
Absolvoval Vyššie letecké učilište v Košiciach, kde lietal na cvičných lietadlách L-29 Delfín. V roku 1970 nastúpil k leteckému útvaru v Českých Budejoviciach. V roku 1972 začal štúdium na Vojenskej leteckej akadémii J. A. Gagarina v Moskve. Po jeho absolvovaní sa v roku 1976 vrátil k leteckému útvaru. Na jeseň 1976 prešiel výberom kandidátov na kozmický let. Od decembra 1976 sa v Stredisku prípravy kozmonautov v Hviezdnom mestečku pri Moskve začal pripravovať spolu s Oldřichom Pelčákom a ďalšími kandidátmi z Poľska a NDR. Výcvik absolvoval roku 1978.
V hodnosti kapitána bol členom posádky kozmickej lode Sojuz 28 vo funkcii kozmonaut-výskumník. Bola to prvá medzinárodná posádka v rámci programu Interkozmos. Veliteľom letu bol sovietsky kozmonaut plukovník Alexej Gubarev. Let sa uskutočnil od 2. do 10. marca 1978. Posádka pracovala na palube orbitálneho komplexu Saľut 6 spolu s jeho základnou posádkou. Celková dĺžka Remkovho letu bola 190 hodín a 18 minút.
Po návrate do vlasti pôsobil ako vedúci pracovník na výskumnom vojenskom pracovisku v Prahe-Kbeloch. Do roku 1990 bol zamestnaný ako vojenský pilot. V rokoch 19901995 bol riaditeľom Vojenského múzea letectva a kozmonautiky v Prahe-Kbeloch. V júni 1995 odišiel do zálohy v hodnosti plukovníka.
Potom pôsobil v obchodnej sfére v Rusku, kde využíval svoje staré kontakty; najskôr v súkromnej sfére, potom ako obchodný radca českého veľvyslanectva. V júni 2004 bol zvolený do Európskeho parlamentu na kandidátke KSČM ako nestraník (členstvo v KSČ ukončil v roku 1990). Vo voľbách v júni 2009 svoj mandát obhájil.
V januári 2014 bol vymenovaný do funkcie veľvyslanca Česka v Rusku, jeho poverovaciu listinu prevzal v Moskve za prítomnosti televíznych kamier prezident Putin. Svoju veľvyslaneckú misiu ukončil 31. januára 2018.

</doc>
<doc id="35006" url="https://sk.wikipedia.org/wiki?curid=35006" title="Alcor">
Alcor

Alcor alebo Alkor (z arab. "Podriadený/Ponížený" alebo iné označenia "Saidak" z arab. "Skúšač" alebo "Sada") je voľným okom viditeľná hviezda, sprievodca svetlejšej hviezdy Mizar. Je od nás vzdialený približne 81 svetelných rokov. Pred érou ďalekohľadov sa adepti hvezdárstva vyberali podľa zrakovej ostrosti a bystrosti a u mnohých národov bolo testom rozlíšiť Alcor od Mizaru.

</doc>
<doc id="35008" url="https://sk.wikipedia.org/wiki?curid=35008" title="Viacnásobné hviezdy">
Viacnásobné hviezdy



</doc>
<doc id="35010" url="https://sk.wikipedia.org/wiki?curid=35010" title="Viacnásobná hviezda">
Viacnásobná hviezda

Viacnásobná hviezda je systém pozostávajúci z troch alebo viacerých hviezd, ktoré sa zo Zeme javia pri sebe blízko na oblohe. Toto môže byť dôsledkom fyzickej blízkosti hviezd a ich vzájomného gravitačného pôsobenia, vtedy je viacnásobná hviezda považovaná za "fyzickú". V druhom prípade môže byť ich blízkosť iba domnelá, vtedy ide o "optický" systém. Fyzické viacnásobné hviezdy sa vo všeobecnosti nazývajú aj viacnásobnými hviezdnymi sústavami.
Väčšina týchto systémov sú trojhviezdy často označované ako "trinary" alebo "temary". Väčšie systémy, ako sú štvorhiezdy, päťhviezdy, šesťhviezdy a tak ďalej, sa štatisticky vyskytujú menej.
Veľkosť systému viacnásobnej hviezdy sa pohybuje v strede medzi systémom dvojhviezdy, s dvoma hviezdami na stabilných obežných dráhach a otvorenými hviezdokopami, ktoré majú komplexnejšiu dynamiku a obsahujú od 100 do 1000 hviezd. Môžu byť rozdelené do dvoch tried, ktoré zodpovedajú týmto dvom extrémom. Väčšina viacnásobných hviezd je usporiadaná hierarchickým spôsobom s menšou obežnou dráhou umiestnenou vo vnútri väčšej obežnej dráhy. V takýchto systémoch je málo interakcií medzi obežnými dráhami, pričom podobne ako u dvojhviezd sú stabilné. Ďalšie viacnásobné hviezdy, označované ako "trapezia", sú veľmi mladé, nestabilné systémy. Predpokladá sa, že vznikli vo hviezdnych "škôlkach" a rýchlo sa oddelili do viacnásobnej hviezdy. Príkladom takého systému je Trapéz v hmlovine Orión.
Hierarchia.
Systémy trojhviezd.
Vo fyzickom systéme trojhviezd každá hviezda obieha okolo ťažiska systému. Zvyčajne dve hviezdy vytvoria uzatvorený dvojhviezdny systém a tretia hviezda obieha tento pár vo vzdialenosti oveľa väčšej ako sú obežné dráhy prvých dvoch hviezd. Toto usporiadanie sa nazýva "hierarchické". Dôvodom pre takéto usporiadanie je, že ak sú veľkosti vnútorných a vonkajších obežných dráh porovnateľne veľké, systém sa môže stať dynamicky nestálym, čo vedie k vyvrhnutiu hviezdy z takéto systému. 
Trojhviezda, v ktorej nie sú všetky hviezdy gravitačne spojené, môže obsahovať fyzickú dvojhviezdu a ďalšiu optickú hviezdu (spoločníka), akou je napríklad Alfirk. Zriedkavo sa môže vyskytnúť aj čisto optická trojhviezda akou je Gamma Serpentis, kde je každá z trojice v úplne inej vzdialenosti od Zeme.
Vyššia početnosť.
Hierarchické viacnásobné hviezdne systémy s viac ako troma hviezdami môžu vytvoriť viac komplikovaných usporiadaní, ktoré môžu byť znázornené na tzv. mobilnom diagrame. Na obrázku vľavo sú znázornené niektoré príklady. Každá úroveň diagramu znázorňuje rozklad systému na dva alebo viac systémov s menšou veľkosťou. Počet úrovní v diagrame sa nazýva "hierarchia".
Jednoduchý diagram hierarchie 1, ako je znázornené v b, popisuje systém dvojhviezdy.
Jednoduchý diagram hierarchie 2 môže popisovať systém trojhviezdy ako je c, alebo štvorhviezdy ako je d.
Jednoduchý diagram hierarchie 3 môže popisovať systémy od štyroch do ôsmich hviezd. Mobilný diagram e znázorňuje príklad štvorhiezdneho systému hierarchie 3 skladajúceho sa z jednej vzdialenej hviezdy obiehajúcej okolo blízkej dvojhviezdy, pričom jedna zložka dvojhviezdy je zároveň ešte bližšou dvojhviezdou.
Skutočným príkladom systému hierarchie 3 je Kastor, tiež známy ako Alpha Geminorum alebo α Gem. Skladá sa z viditeľnej dvojhviezdy (javí sa tak), ktorá po bližšom preskúmaní pozostáva z dvoch spektroskopických dvojhviezd. Môže byť aj štvorhviezdou hierarchie 2, podobne ako "d", okolo ktorej obieha ďalšia nejasná hviezda, ktorá sa javí ako červená trpaslíčia dvojhviezda. Týmto spôsobom by z nej bola šesťhviezda hierarchie 3.
Maximálnou hierarchiou v A. A. Tokovininovom katalógu viacnásobných hviezd y roku 1999 je 4. Napríklad hviezdy Gliese 644A a Gliese 644B sú sformované do blízkej viditeľnej dvojhviezdy, zatiaľ čo Gliese 644B je spektroskopickou dvojhviezdou, takže ide o trojhviezdny systém. Tento systém má vzdialenú viditeľnú obiehajúcu hviezdu Gliese 643 a ešte vzdialenejšiu Gliese 644C. Tieto hviezdy na seba gravitačne pôsobia. Takto vzniká päťhviezda s hierarchiou 4 podobne ako v "f".
Vyššie hierarchie sú tiež možné. Väčšina týchto hierarchií sú buď stále systémy alebo trpia vnútornými poruchami. Ostatné komplexné viacnásobné hviezdy sa časom teoreticky rozdrobia na menej komplexné systémy ako sú častejšie pozorované trojhviezdy, prípadne aj štvorhviezdy.
Trapézia.
Druhá známa trieda viacnásobných hviezd pozostáva z mladých trapézií, pomenovaných podľa viacnásobnej hviezdy známej ako Trapéz v srdci hmloviny Orión. Takéto systémy nie sú vzácne, ale často sa vyskytujú v blízkosti alebo vo vnútri jasných hmlovín. Tieto hviezdy nemajú štandardné hierarchické vzťahy, ale kompletné nestabilné obežné dráhy, kde centrum gravitácie nie je pevne fixované na jeden bod, ale pohybuje sa v závislosti od toho, ako hviezdy menia svoje spoločné pozície. Tento vzťah sa nazýva "Interplay" (súhra). Takéto hviezdy sa nakoniec upokoja a vytvoria blízku dvojhviezdu so vzdialeným spoločníkom, ďalšou hviezdou, ktorá bola kedysi súčasťou systému, ale bola vyvrhnutá svojou veľkou rýchlosťou do medzihviezdneho priestoru. Príkladom takýchto vyvrhnutých hviezd môžu byť AE Aurigae, Mu Columbae a 53 Arietis, ktoré sa dostali do Trapéza v hmlovine Orión pred niekoľkými miliónmi rokov.
Obežný pohyb viacnásobných hviezd.
Vypočítanie ťažiska dvojhviezd.
V prípade jednoduchej dvojhviezdy ("r1") je vzdialenosť od ťažiska prvej hviezdy k ťažisku hmoty daná:
formula_1
kde:
"a" je vzdialenosť medzi dvoma hviezdnymi stredmi
"m"1 and "m"2 sú hmoty oboch hviezd
Ak "a" je veľká polos obežnej dráhy na elipse jedného telesa okolo druhého, potom "r1" bude veľká polos obežnej dráhy prvého telesa okolo ťažiska hmoty alebo barycentra, a "r"2 = "a" - "r"1 bude veľká polos obežnej dráhy druhého telesa. Ak sa centrum hmoty nachádza vo vnútri masívnejšieho telesa, tak toto teleso sa bude javiť ako rozkmitané s postrehnuteľnou obežnou dráhou.
Ťažiská hmoty.
Obrázky sú reprezentačné a nie simulované. Pozícia červeného kríža označuje centrum gravitácie systému.
Označenia a názvoslovie.
Označenia viacnásobných hviezd.
Komponenty viacnásobných hviezd môžu byť špecifikované pripojením prípon, A, B, C atď., do označenia systémov. Prípony AB môžu byť použité na označenie páru skladajúceho sa z A a B. Postupnosť písmen B, C, atď. môže poukazovať na odlúčenie od komponentu A. Komponenty objavené v blízkosti už existujúceho komponentu môžu byť označované Aa, Ba atď.
Názvoslovie v katalógu viacnásobných hviezd.
A. A. Tokovininov hviezdny katalóg viacnásobných hviezd používa systém, v ktorom každý podsystém v mobilnom diagrame je kódovaný postupnosťou číslic. V mobilnom diagrame d (na obrázku hore), sa napríklad najširšiemu systému priradí číslo 1, zatiaľ čo podsystémy obsahujúce jeho základné komponenty budú označené ako 11 a podsystémy obsahujúce jeho druhotné komponenty budú označené ako 12. Podsystémy, ktoré sa objavia pod tým v mobilnom diagrame, budú očíslované tromi, štyrmi alebo viacerými číslicami. Keď sa touto metódou popisuje nie-hierarchický systém, rovnaké číslo podsystému sa použije viac ako raz, napríklad, systém s tromi optickými komponentami A, B a C, pričom žiadne dva z nich nemôžu byť zoskupené do podsystému, bude mať dva podsystémy označené číslom 1 označujúcim dve dvojhviezdy AB a AC. V tomto prípade, ak B a C boli potom spojené do dvojhviezd, tak tieto budú mať označenie podsystémov 12 a 13.
Budúce názvoslovie systémov viacnásobných hviezd.
Súčasné názvoslovie dvojhviezd a viacnásobných hviezd môže pôsobiť zmätočne pri rôznych spôsoboch rozdielneho označovania novoobjavených dvojhviezd. Príkladom sú označenia pri objavení optických dvojhviezd a označenia dvojhviezd v zákryte. Navyše aj čísla komponentov môžu byť udávané rôzne, v závislosti od rôznych autorov (jeden dá A a druhý dá C). Rokovania začaté v roku 1999 vyústili do štyroch navrhovaných schém na riešenie tohto problému:
Pre systém označovania, identifikovanie hierarchie vo vnútri systému, je výhodnejšie pri identifikovaní podsystémov a vypočítavaní ich vlastností.

</doc>
<doc id="35011" url="https://sk.wikipedia.org/wiki?curid=35011" title="Virgil Ivan Grissom">
Virgil Ivan Grissom

Virgil Ivan „Gus“ Grissom (* 3. apríl 1926, Mitchell, Indiana, USA – † 27. január 1967, Cape Kennedy, Florida) bol americký astronaut, pilot Vojenského letectva USA a inžinier. Patril k pôvodnej sedmičke astronautov programu Mercury, ktorých NASA vybrala v apríli 1959. V roku 1961 sa stal druhým Američanom a tretím človekom, ktorý vyletel do kozmického priestoru. Bol tiež astronautom programu Gemini a Apollo a druhým človekom, ktorý dvakrát letel do vesmíru.
Životopis.
Narodil sa 3. apríla 1926 v mestečku Mitchell v americkom štáte Indiana. Bol druhým dieťaťom Dennisa Davida a Cecile King Grissomovcov. Jeho otec bol signalista na železnici, matka bola ženou v domácnosti. Jeho staršia sestra zomrela krátko pred jeho narodením, neskôr mal ďalších troch súrodencov Wilmu, Normana a Lowella. K lietadlám sa prvýkrát dostal na letisku v neďalekom Bedforde, kde ho miestny nadšenec brával za jeden dolár na vyhliadkové lety a učil ho základy pilotáže.
Po skončení strednej školy vstúpil počas druhej svetovej vojny do Armádnych vzdušných síl USA. Jeho výcvik však skončil len krátko pred koncom vojny a bojov sa nezúčastnil. Napriek tomu, že mal záujem stať sa pilotom, strávil značnú časť služby ako úradník. Po vojne ho v novembri 1945 armádne vzdušné sily prepustili zo služby a vrátil sa do rodného Mitchellu, kde pracoval okrem iného aj ako tesár či kuchár. Grissom bol však odhodlaný stať sa letcom a študovať na vysokej škole. Prihlásil sa na Purdue University, kde vo februári 1950 získal titul bakalár vied ("Bachelor of Science") v strojárstve a vrátil sa k vojenskému letectvu. Dokončil svoj letecký výcvik a od decembra 1951 slúžil u 75. stíhacej-prepadovej letky Vojenského letectva USA. Neskôr vo februári 1952 sa jeho jednotka presunula do Kórey, kde ho potom prevelili k 334. stíhacej letke. Počas kórejskej vojny uskutočnil 100 bojových letov na strojoch F-86 Sabre. Po skončení svojho turnusu sa vrátil do USA. Slúžil ako letecký inštruktor na základni Bryan v Texase.
V auguste 1955 nastúpil na Technickú univerzitu Vojenského letectva USA ("Air Force Institute of Technology") na Wrightových-Pattersonovej základni neďaleko mesta Dayton v štáte Ohio, kde v nasledujúci rok získal titul bakalár vied v aeromechanike. V októbri 1956 vstúpil do školy skúšobných pilotov na Edwardsovej základni v Kalifornii. V roku 1959 sa dostal medzi letcov vybraných pre vesmírny program ako budúci astronauti. Stal sa jedným zo sedmičky astronautov programu Mercury.
Do vesmíru prvýkrát letel 21. júla 1961 v kozmickej lodi "Liberty Bell 7" pri misii Mercury-Redstone 4. Išlo o druhý americký pilotovaný kozmický let, pri ktorom sa Grissom stal druhým Američanom vo vesmíre. Grissomova misia bola 15-minútový suborbitálny let a v podstate išlo o opakovanie letu Alana Sheparda, prvého Američana vo vesmíre, z 5. mája 1961. Let prebiehal bez problémov a kozmická loď úspešne pristála na padáku do vĺn Atlantického oceánu. Potom sa však pravdepodobne kvôli technickej poruche odstrelil vstupný prielez kabíny lode a došlo k jej zatopeniu a Grissom musel plávať doslova o život, kým ho vrtuľník nevyzdvihol na lietadlovú loď. 
Druhý kozmický let absolvoval na jar 1965. Stal sa veliteľom misie Gemini 3, prvého pilotovaného letu programu Gemini. Dňa 23. marca 1965 vyštartoval spolu s pilotom Johnom Youngom k takmer päťhodinovému letu, ktorého cieľom bolo preveriť manévrovacie schopnosti novej kozmickej lode. Pri tomto lete kozmická loď s ľudskou posádkou po prvýkrát v histórii aktívne menila parametre svojej obežnej dráhy. Grissom sa vtedy stal druhým človekom, ktorý dvakrát letel do vesmíru. Kozmická loď v poriadku pristála pomocou padáku na hladine Atlantiku. Misia bola hodnotená veľmi úspešne.
Jeho tretím letom do vesmíru mal byť let AS-204, dnes známy pod označením Apollo 1. Mal v ňom zastávať funkciu veliaceho pilota. Posádku okrem neho tvorili Edward White ako senior pilot a Roger Chaffee vo funkcii pilota. Počas simulovaného odpočítavania v rámci príprav na let vypukol 27. januára 1967 v lodi Apollo 1 požiar, pri ktorom všetci traja zahynuli.

</doc>
<doc id="35012" url="https://sk.wikipedia.org/wiki?curid=35012" title="Gus Grissom">
Gus Grissom



</doc>
<doc id="35013" url="https://sk.wikipedia.org/wiki?curid=35013" title="Virgil Grissom">
Virgil Grissom



</doc>
<doc id="35015" url="https://sk.wikipedia.org/wiki?curid=35015" title="Roger Bruce Chaffee">
Roger Bruce Chaffee

Roger Bruce Chaffee (* 15. február 1935, Grand Rapids, Michigan, USA – † 27. január 1967, Cape Kennedy, Florida) bol americký námorný dôstojník, pilot a letecký inžinier, ktorý bol astronautom NASA v programe Apollo.
Životopis.
Chaffee sa narodil v Grand Rapids v Michigane, kde dosiahol titul Eagle Scout, najvyššie ocenenie v skautingu. V roku 1953 absolvoval strednú školu Central High School a prijal štipendium na výcvik dôstojníkov námorných síl Naval Reserve Officers Training Corps (NROTC). Vysokoškolské štúdium začal na Illinois Institute of Technology, kde sa zapojil do činnosti bratstva Phi Kappa Sigma. V roku 1954 prestúpil na Purdue University, kde pokračoval v angažovaní sa v Phi Kappa Sigma, a v roku 1956 bol prezidentom miestnej pobočky a získal licenciu súkromného pilota.
Po absolvovaní štúdia na Purdue v roku 1957 s titulom bakalára v odbore leteckého inžinierstva Chaffee absolvoval výcvik v námorníctve a bol vymenovaný za práporčíka. Pilotný výcvik začal na námornej leteckej základni Pensacola na Floride, kde lietal na lietadlách ako T-34, T-28 a A3D. Stal sa dôstojníkom pre kontrolu kvality a bezpečnosti u ťažkej fotografickej letky VAP-62. Počas pôsobenia v tejto jednotke zhotovil kľúčové fotografie Kuby počas kubánskej krízy, za čo získal Leteckú medailu. V roku 1966 bol povýšený na poručíka-veliteľa.
Spolu s ďalšími trinástimi pilotmi bol Chaffee v roku 1963 vybraný za astronauta v rámci tretieho náboru astronautov NASA. Slúžil ako komunikátor (CAPCOM) pri misiách Gemini 3 a Gemini 4 a v roku 1966 bol vybraný na svoj prvý kozmický let ako pilot na misii Apollo 1. Zahynul v roku 1967 pri požiari kabíny Apolla 1 spolu s kolegami astronautmi Gusom Grissomom a Edom Whiteom počas predletovej skúšky na štartovacom komplexe 34 na Cape Kennedy na Floride. Posmrtne mu bola udelená Kongresová kozmická medaila cti a druhá Letecká medaila.

</doc>
<doc id="35016" url="https://sk.wikipedia.org/wiki?curid=35016" title="Staršia kamenná doba">
Staršia kamenná doba



</doc>
<doc id="35017" url="https://sk.wikipedia.org/wiki?curid=35017" title="Staršia doba kamenná">
Staršia doba kamenná



</doc>
<doc id="35018" url="https://sk.wikipedia.org/wiki?curid=35018" title="Roger Chaffee">
Roger Chaffee



</doc>
<doc id="35019" url="https://sk.wikipedia.org/wiki?curid=35019" title="Stará kamenná doba">
Stará kamenná doba



</doc>
<doc id="35020" url="https://sk.wikipedia.org/wiki?curid=35020" title="Ľudovít (Španielsko)">
Ľudovít (Španielsko)

Ľudovít (I.) (po španielsky "Luis (I.)") (* 25. august 1707, Madrid – † 31. august 1724, Madrid) bol v roku 1724 kráľ Španielska. 
Bol synom Filipa V. a Márie Lujzy Savojskej. Za manželku mal francúzsku princeznú Lujzu Izabelu Orleánsku
Ľudovít vládol v Španielsku menej ako rok. 14. januára 1724 nastúpil na trón, keď jeho otec abdikoval v prospech syna. No Ľudovít krátko nato v auguste ochorel na osýpky. Ľudovít zomrel 31. augusta, jeho otec sa vrátil na trón a Luiza Izabela sa vrátila do Francúzska.
Toto obdobie „bleskovej vlády“ je známe aj tým, že sa fakticky nevládlo z Madridu (Ľudovítovho dvora), ale z Kráľovskej oblasti La Granja (paralelný dvor Filipa V.)

</doc>
<doc id="35022" url="https://sk.wikipedia.org/wiki?curid=35022" title="Franz Anton Maulbertsch">
Franz Anton Maulbertsch

Franz Anton Maulbertsch (* 7. jún 1724, Langenargen – † 8. august 1796, Viedeň, Rakúsko) bol rakúsky maliar a freskár, vedúca osobnosť stredoeurópskeho maliarstva neskorého baroka.
Odchovanec „Trogerovej školy“.
V priebehu prvej polovice 18. storočia nové podnety priniesla expanzia rakúskeho neskorobarokového umenia, zasahujúca i na Slovensko, reprezentovaná umelcami združenými okolo centra umeleckého diania, ktorým bola viedenská Akadémia výtvarných umení. Jedným z jej najvýznamnejších reprezentantov bol Paul Troger, pôvodom z Tirolska, v rokoch 17541757 rektor Akadémie. Z „Trogerovej školy“ vyšiel aj najväčší génius rakúskeho neskorobarokového maliarstva Franz Anton Maulbertsch.
Mladosť a počiatky umeleckej tvorby.
Franz Anton Maulbertsch pochádzal z juhonemeckého Švábska z rodiny maliara. Práve osobnosť uznávaného Paula Trogera prilákala mladého Maulbertscha na viedenskú Akadémiu (prvý raz nastúpil v roku 1739 a opäť po obnovení výučby v rokoch 17501752). V roku 1759 sa stal členom vedenia Akadémie; v tom istom roku bol menovaný cisárskym dvorným maliarom. V roku 1788 sa stal členom výtvarnej Akadémie v Berlíne.
Už v čase štúdia na viedenskej Akadémii upozornil na seba prvými realizáciami monumentálneho charakteru (piaristický Kostol Maria Treu vo Viedni, fresky kostola v Sümegu, kostol piaristov v Mikulove, freska v sále biskupskej rezidencie v Kroměříži). Za vrcholné obdobie jeho tvorby možno považovať roky 17551765. Po dôslednom presadzovaní princípov barokového umeleckého stvárňovania prišlo v jeho tvorbe na počiatku sedemdesiatych rokov k tvorbe diel ovplyvnených nastupujúcim klasicistickým umeleckým štýlom.
Maulbertsch zrelým umelcom.
Anton Franz Maulbertsch obsiahol všetky maliarske techniky, bol aj vynikajúcim kresličom a grafikom. Za vrchol jeho tvorby je však jednoznačne považovaná sakrálna tvorba (fresky a oltárne obrazy). Vo svojom rozsiahlom a mnohostrannom diele zachovanom na území dnešného Rakúska (napr. v zámku Halbturn, v innsbruckom Hofburgu), Čiech a Moravy (Strahovský kláštor v Prahe, Zámok Jaroslavice), Maďarska (karmelitánsky kostol v Stoličnom Belehrade, arcibiskupský palác v Kalocsi, Katedrála Nanebovzatia Panny Márie v Győri) a Slovenska, bol spočiatku ovplyvnený tradíciou juhonemeckej barokovej maľby, neskôr (približne od roku 1745) pod vplyvom svojho profesora Paula Trogera talianskym výtvarným umením; dôležitým inšpiračným zdrojom sa preňho stala holandská umelecká škola.
Prvé významné práce mimo svojej vlasti vytvoril na Morave. Po prácach spadajúcich do obdobia päťdesiatych rokov 18. storočia v Kroměříži a v Mikulove svoje „moravské“ diela tvoril aj v neskoršom období (sedemdesiate roky) – premonštrátsky kláštor v Louke, Kostol svätého Tomáša v Brne, kartuziánsky kláštor v Královom Poli, zámok v Jaroslaviciach a ďalšie.
Dielo na Slovensku.
Významnú časť jeho prác predstavujú diela vytvorené v druhej polovici 18. storočia na Slovensku. K Maulbertschovým obdivovateľom, mecénom a objednávateľom patrili o. i. i cisársky dvor, cirkevné rehole, preláti a popredné šľachtické rody na Slovensku. K jeho prvým prácam na území Slovenska patrí obraz zakladateľov rehole trinitárov Jána z Mathy a Felixa z Valois s Najsvätejšou Trojicou na hlavnom oltári niekdajšieho trinitárskeho Kostola Najsvätejšej Trojice v Trnave.
Pozoruhodným Maulbertschovým dielom je maliarska výzdoba kaplnky (už v rokokovom slohu) niekdajšieho erdődiovského kaštieľa v Trenčianskych Bohuslaviciach z roku 1763. V roku 1759 začal gróf Anton Erdődy so stavbou kaštieľa a priľahlého parku. Park bol unikátnym napodobením francúzskeho parku známeho zámku vo Versailles. Kaštieľ bol však v roku 1905 v dôsledku schátralosti zbúraný. Jediným jeho pozostatkom je kaplnka, ktorej výzdoba od F. A. Mulbertscha patrí k jedným z najkrajších a najimpozantnejších diel tohto umelca. Obrazy troch oltárov a klenbové fresky sú vyvrcholením umelcovej tvorby na Slovensku. K ideovo najdokonalejším patrí figurálna kompozícia "Triumf katolíckej Cirkvi", personifikovanej majestátnou figúrou v pápežskom ornáte so zväzkom kľúčov v ruke nad tzv. panským oratóriom a ústredná kruhová kupola v lodi z výjavom "Nanebovzatie Panny Márie" doplnená v pendatívoch postavami štyroch cirkevných otcov. Na základe objednávky Maulbertsch dodal okrem freskovej výmaľby klenby i obraz hlavného oltára a obrazy dvoch bočných oltárov – svätého Františka z Assisi a svätého Antona Padovského.
V neskoršom období ako jeho dielo získavalo na kvalite tak rástol aj počet ním realizovaných prác. V roku 1778 vytvoril pozoruhodný obraz na hlavnom oltári farského Kostola svätého Michala archanjela v Skalici.
V roku 1780 prijal pozvanie ostrihomského arcibiskupa a prímasa Jozefa Baťána, aby maľbami dotvoril novostavbu jeho bratislavského Primaciálneho paláca. Výsledkom Maulbertschovho umeleckého pôsobenia v Bratislave je nástropná kupolová freska "Zázrak svätého Ladislava" v palácovej kaplnke svätého Ladislava. Freska je vizuálne rozdelená na dve sféry – pozemskú a nebeskú. V centre fresky je postava uhorského kráľa sv. Ladislava ako udiera kopijou do skaly. Po stranách je vidno vojenský tábor. Udalosť z nebies sleduje Panna Mária (ako patrónka Uhorska) s Ježiškom na rukách. Popri freskovej výmaľbe kaplnky bol F. A. Maulbertsch autorom aj alegorickej monochrómnej fresky na tympanóne palácového priečelia (freska dnes nejestvuje, v roku 1959 ju nahradila dnešná mozaika od Ernesta Zmetáka).
Maulbertschov okruh.
Maulbertsch mnoho so svojich diel nevytvoril sám. Ako pomocníkov pribral viacero so svojich žiakov a spolupracovníkov, ku ktorým patrili napr. Johann Baptist Wenzel Bergl, Felix Ivo Leicher, Josef Winterhalder mladší, Andreas Brugger, Johann Angst a ďalší.

</doc>
<doc id="35023" url="https://sk.wikipedia.org/wiki?curid=35023" title="Comics Salón">
Comics Salón

Comics Salón je medzinárodný festival zameraný predovšetkým na komiks, anime, mangu, sci-fi, fantasy a japonskú kultúru. Je priamym nasledovníkom bývalého festivalu IstroCON a je usporiadavaný pod záštitou japonského veľvyslanectva v Bratislave. Od roku 2007 sa organizuje spolu s obnoveným festivalom IstroCON. Od roku 2004 do roku 2007 sa Comics Salón konával v Bratislave v budove SÚZA (Správa účelových zariadení) na Drotárskej ceste. Organizuje ho predovšetkým občianske združenie Animecrew. V roku 2008 sa Comics Salón presunul do Istropolisu.
Spolu s AnimeSHOW je najväčším conom na Slovensku.

</doc>
<doc id="35025" url="https://sk.wikipedia.org/wiki?curid=35025" title="Eugene Andrew Cernan">
Eugene Andrew Cernan

Eugene Andrew „Gene“ Cernan (* 14. marec 1934, Chicago, Illinois, USA – † 16. január 2017, Houston, Texas) bol americký astronaut, námorný pilot, elektrotechnik, letecký inžinier a stíhací pilot. Po otcovi bol slovenského a po matke českého pôvodu. Počas misie Apollo 17 sa stal jedenástym človekom, ktorý sa prešiel po Mesiaci. Na konci tretieho a zároveň posledného výstupu na mesačný povrch sa vrátil do lunárneho modulu až po kolegovi Harrisonovi Schmittovi a stal sa posledným človekom na Mesiaci v rámci programu Apollo.
Predtým, ako sa stal astronautom, absolvoval bakalárske štúdium elektrotechniky na Purdue University a vstúpil do amerického námorníctva ("U.S. Navy") prostredníctvom výcvikového programu dôstojníkov v zálohe ("Naval Reserve Officers Training Corps"). Po leteckom výcviku sa stal námorným pilotom. V roku 1963 získal na U.S. Naval Postgraduate School magisterský titul ("Master of Science") v oblasti leteckého inžinierstva. U námorníctva dosiahol hodnosť kapitána a v roku 1976 z neho odišiel. 
Cernan trikrát letel do vesmíru a dvakrát k Mesiacu: ako pilot Gemini 9A v júni 1966, ako pilot lunárneho modulu Apolla 10 v máji 1969 a ako veliteľ Apolla 17 v decembri 1972, posledného pristátia ľudí na Mesiaci v 20. storočí. Bol tiež členom záložných posádok misií Gemini 12, Apollo 7 a Apollo 14.
Životopis.
Mladosť a vzdelanie.
Eugene Andrew Cernan sa narodil 14. marca 1934 v Chicagu v štáte Illinois; bol synom Andrewa Georgea Cernana (1904 – 1967) a Rose Cernanovej (rodenej Cihlářovej; 1898 – 1991). Jeho otec bol slovenského pôvodu a matka mala českých predkov. Mal jednu staršiu sestru, Dolores Ann (1929 – 2019). Vyrastal v illinoiských mestách Bellwood a Maywood. Bol skautom a získal hodnosť "Second Class". Po McKinleyovej základnej škole ("McKinley Elementary School") v Bellwoode a strednej škole Proviso Township High School v Maywoode v roku 1952 študoval na Purdue University, kde sa stal členom bratstva Phi Gamma Delta a pôsobil ako pokladník. Na Purdue bol Cernan aj prezidentom Quarterdeck Society a Scabbard and Blade a členom čestnej spoločnosti Phi Eta Sigma a inžinierskej čestnej spoločnosti Tau Beta Pi. Bol členom výboru vojenského plesu a členom čestnej spoločnosti Skull and Crescent Leaders. Po druhom ročníku prijal čiastočné štipendium Navy ROTC, ktoré vyžadovalo, aby medzi prvým a posledným ročníkom slúžil na palube lode USS "Roanoke". V roku 1956 získal titul bakalára ("Bachelor of Science") v odbore elektrotechnika; jeho záverečný priemer bol 5,1 zo 6,0.
Služba v námorníctve.
V rámci výcvikového programu dôstojníkov v zálohe ("Naval Reserve Officers Training Corps") na Purdue sa stal podporučíkom ("ensign") amerického námorníctva ("U.S. Navy") a spočiatku slúžil na ľahkej lietadlovej lodi USS "Saipan". Prešiel do aktívnej služby a na základniach Whiting Field na Floride, Barron Field v Texase, NAS Corpus Christi v Texase a NAS Memphis v Tennessee absolvoval letecký výcvik. Po výcviku na lietadlách T-28 Trojan, T-33 Shooting Star a F9F Panther sa Cernan stal námorným pilotom a lietal na stíhačkách FJ-4 Fury a A-4 Skyhawk v útočných letkách VA-126 a VFA-113. Po skončení služby na NAS Miramar v Kalifornii si v roku 1963 dokončil vzdelanie na U.S. Naval Postgraduate School, kde získal magisterský titul ("Master of Science") v odbore letecké inžinierstvo.
Počas svojej námornej kariéry Cernan nalietal vyše 5 000 hodín, z toho 4 800 hodín v prúdových lietadlách. Vykonal tiež asi 200 úspešných pristátí na lietadlových lodiach.
Kariéra v NASA.
V októbri 1963 NASA vybrala Cernana v rámci tretieho náboru astronautov ("The Fourteen"), ktorí sa zúčastnili vesmírnych programov Gemini a Apollo.
Program Gemini.
V novembri 1965 bol Cernan pôvodne vybraný spolu s Thomasom Staffordom ako záložný pilot pre misiu Gemini 9. Keď 28. februára 1966 hlavná posádka v zložení Elliot See a Charles Bassett zahynula pri havárii lietadla NASA T-38A „901“ (USAF sériové číslo 63-8181) na Lambertovom letisku v Missouri, záložná posádka sa stala hlavnou – prvýkrát v histórii NASA. Misiu Gemini 9A postihlo viacero problémov; pôvodný cieľový objekt Agena explodoval počas štartu a plánované spojenie s náhradným cieľovým objektom ATDA znemožnilo neúplné oddelenie ochranného krytu po štarte. Posádka však s týmto objektom uskutočnila aktivity simulujúce postupy, ktoré sa mali použiť pri misii Apollo 10. Cernan tiež vykonal druhý americký výstup do otvoreného vesmíru, celkovo len ako tretí človek v histórii, ale nadmerné vyčerpanie spôsobené nedostatkom opôr na končatiny zabránilo testovaniu manévrovacej jednotky astronauta a vynútilo si predčasné ukončenie výstupu. Cernan bol aj záložným pilotom misie Gemini 12, posledného letu programu Gemini.
Apollo 10.
Krátko po nehode Apolla 1 v roku 1967 bol Cernan vybraný za pilota lunárneho modulu v záložnej posádke Apolla 7, hoci tento let neviezol žiadny lunárny modul. V rámci štandardnej rotácie posádky sa v novembri 1968 stal pilotom lunárneho modulu Apolla 10 – posledného prípravného letu, ktorý sa uskutočnil 18. až 26. mája 1969, pred plánovaným prvým pristátím ľudí na Mesiaci.
Počas misie Apollo 10 Cernan a jeho veliteľ Tom Stafford pilotovali lunárny modul "Snoopy" na obežnej dráhe Mesiaca do výšky 15,6 km nad povrchom a úspešne vykonali všetky fázy pristátia až po záverečný zostup s pohonom. To poskytlo plánovačom NASA dôležité poznatky o technických systémoch a gravitačných podmienkach Mesiaca, ktoré o dva mesiace neskôr umožnili Apollu 11 pristáť s prvými ľuďmi na Mesiaci. Zaujímavosťou je, že pri návrate späť do zemskej atmosféry Apollo 10 dosiahlo rýchlosť 39 897 km/h (11,08 km/s), čím sa zapísalo do Guinnessovej knihy rekordov ako najrýchlejší objekt s ľudskou posádkou na palube.
Apollo 17.
Cernan odmietol možnosť prejsť sa po Mesiaci ako pilot lunárneho modulu Apolla 16 a radšej riskoval, že vynechá let, aby mohol veliť svojej vlastnej misii. Do rotácie posádok Apolla sa vrátil ako veliteľ záložnej posádky v zložení Eugene A. Cernan, Ronald E. Evans a Joe Engle pre Apollo 14, čím sa vďaka bežnej rotácii posádok dostal do pozície veliteľa Apolla 17. Stupňujúce sa škrty v rozpočte NASA však spochybnili počet budúcich lunárnych misií. Po zrušení Apolla 15 vo svojej pôvodnej podobe a Apolla 19 v septembri 1970 sa zvýšil tlak vedeckej komunity na presun Harrisona Schmitta, jediného profesionálneho geológa medzi aktívnymi astronautmi Apolla, do posádky Apolla 17, poslednej plánovanej misie programu. V auguste 1971 NASA vymenovala Schmitta za pilota lunárneho modulu Apolla 17, čo znamenalo, že pôvodný pilot lunárneho modulu Joe Engle už nemal možnosť prejsť sa po Mesiaci. Cernan bojoval za to, aby jeho posádka zostala pohromade; keď si však mal vybrať, či poletí so Schmittom ako pilotom lunárneho modulu, alebo celá jeho posádka bude z Apolla 17 vyradená, Cernan si vybral let so Schmittom. Cernan nakoniec Schmittove schopnosti hodnotil pozitívne; dospel k záveru, že Schmitt je vynikajúci pilot lunárneho modulu, zatiaľ čo Engle – bez ohľadu na jeho vynikajúce výsledky ako skúšobného pilota lietadiel – je len primeraný.
Ako veliteľ Apolla 17 Cernan ukončil misie programu Apollo s viacerými rekordnými úspechmi. Počas troch dní činnosti na Mesiaci (11. – 14. decembra 1972) vykonali Cernan a Schmitt tri výstupy na povrch, pričom približne 22 hodín skúmali údolie Taurus-Littrow. Len ich prvý výstup trval viac než trikrát dlhšie, než strávili mimo lunárny modul astronauti Neil Armstrong a Buzz Aldrin, prví ľudia na Mesiaci, pri misii Apollo 11. Počas tejto doby Cernan a Schmitt prešli pomocou lunárneho vozidla viac ako 35 km a strávili veľa času zbieraním geologických vzoriek (vrátane rekordných 34 kg vzoriek, čo bolo najviac zo všetkých misií Apollo), ktoré mali objasniť ranú históriu Mesiaca. Cernan riadil mesačné vozidlo aj pri jeho poslednej jazde, pričom dosiahol maximálnu rýchlosť 18 km/h, čím zaznamenal neoficiálny pozemný rýchlostný rekord na Mesiaci.
Keď sa Cernan na konci posledného výstupu na povrch pripravoval na návrat po rebríku do lunárneho modulu, vyslovil tieto slová:
Cernanov status posledného človeka, ktorý sa prechádzal po Mesiaci, znamená, že Purdue University je "alma mater" prvého človeka na Mesiaci, Neila Armstronga, a zároveň posledného. Cernan je tiež jedným z troch astronautov, ktorí dvakrát leteli k Mesiacu; ďalšími sú Jim Lovell a John Young. Je tiež jedným z dvanástich ľudí, ktorí sa prešli po Mesiaci.
Po odchode z NASA.
V roku 1976 Cernan odišiel z námorníctva v hodnosti kapitána a z NASA prešiel do súkromného sektoru. Stal sa výkonným viceprezidentom spoločnosti Coral Petroleum Inc. a v roku 1981 založil vlastnú firmu The Cernan Corporation. V rokoch 1981 a 1982 sa Cernan spolu s Frankom Reynoldsom a Julesom Bergmanom podieľal na rozsiahlom spravodajstve televízie ABC o prvých troch štartoch raketoplánov. V posledných rokoch bolo na YouTube nahraných mnoho hodín týchto vysielaní ABC. Od roku 1987 prispieval do spravodajskej televízie ABC News a do týždenného segmentu jej programu "Good Morning America" (Dobré ráno Amerika) s názvom „Breakthrough“ (Prelom), ktorý sa venoval zdraviu, vede a medicíne.
So spisovateľom Donaldom A. Davisom vydal v roku 1999 memoáre "The Last Man on the Moon" (Posledný muž na Mesiaci), ktoré sa venujú jeho službe u námorníctva a kariére v NASA. V roku 2000 bol Gene Cernan uvedený do Národnej leteckej siene slávy ("National Aviation Hall of Fame"). Vystupuje tiež v dokumentárnom filme o vesmírnom výskume "In the Shadow of the Moon" (V tieni Mesiaca), v ktorom povedal: "„Pravda nepotrebuje obhajobu“" a "„nikto mi nemôže vziať tie kroky, ktoré som urobil na povrchu Mesiaca.“" Podieľal sa aj na rovnomennej knihe.
Spolu Neilom Armstrongom svedčili v roku 2010 pred americkým kongresom proti zrušeniu programu Constellation, ktorý bol iniciovaný počas vlády Georgea W. Busha ako súčasť Vízie pre výskum vesmíru ("Vision for Space Exploration") s cieľom vrátiť ľudí na Mesiac a prípadne na Mars, ale Augustinova komisia ho v roku 2009 označila za nedostatočne financovaný a neudržateľný.
Cernan spojil svoju kritiku zrušenia programu Constellation s vyjadrením skepticizmu voči Commercial Resupply Services a Commercial Crew Development, náhradám NASA za tento program v oblasti zásobovania Medzinárodnej vesmírnej stanice (ISS) nákladom a posádkou. Varoval, že takéto spoločnosti „ešte nevedia, čo nevedia“. Cernanov pohľad na komerčné vesmírne spoločnosti – najmä na SpaceX, ktorá sa zúčastňuje na oboch programoch – sa pozitívne zmenil potom, ako ho Steve Jurvetson, investor rizikového kapitálu SpaceX, informoval o svojom úsilí o získanie podpisov deviatich astronautov Apolla na fotografiu určenú ako darček zakladateľovi SpaceX Elonovi Muskovi na pamiatku prvej úspešnej zásobovacej misie SpaceX na ISS v roku 2012. Jurvetson nakoniec Cernana presvedčil a ten fotografiu podpísal. "„Keď som mu rozprával tieto príbehy o hrdinskom podnikaní, videl som, ako mení názor,“" napísal Jurvetson. "„Našiel zmierenie: ‚Nikdy som o tom nečítal v správach. Prečo o tom tlač neinformuje?‘“" V roku 2012 Cernan tiež predniesol smútočný prejav na Armstrongovom pohrebe.
V roku 2014 sa Cernan objavil v dokumentárnom filme "The Last Man on the Moon" (Posledný muž na Mesiaci), ktorý nakrútil britský režisér Mark Craig na základe Cernanových memoárov z roku 1999 s rovnakým názvom. Film získal Texas Independent Film Award od Houston Film Critics Society a Movies for Grownups Award od "AARP The Magazine".
Osobný život.
Cernan bol dvakrát ženatý a mal jednu dcéru. Jeho prvou manželkou bola Barbara Jean Atchleyová, letuška Continental Airlines, s ktorou sa oženil v roku 1961. Mali spolu jednu dcéru Tracy (narodila sa v roku 1963). Manželia sa od seba oddelili v roku 1980 a o rok neskôr rozviedli. Zostali priateľmi. Jeho druhé manželstvo bolo s Janis Ellen „Nanna“ Jonesovou (1939 – 2021), ktoré trvalo takmer 30 rokov od roku 1987 až do jeho smrti. Cernan mal aj dve nevlastné dcéry, Kelly a Danielle.
Smrť.
Gene Cernan zomrel 16. januára 2017 v nemocnici v Houstone vo veku 82 rokov. Jeho pohreb sa konal v St. Martin’s Episcopal Church v Houstone. Pochovaný bol 25. januára 2017 počas súkromného obradu s plnými vojenskými poctami na Texas State Cemetery ako prvý astronaut, ktorý tam bol pochovaný.
Návštevy Česka a Slovenska.
Gene Cernan bol veľmi hrdý na svoj pôvod. Česko-Slovensko prvýkrát navštívil neoficiálne v roku 1974. Oficiálna návšteva mu bola zamietnutá. Požiadal preto o novinársku akreditáciu, aby sa mohol zúčastniť na medzinárodnom veľtrhu Incheba v Bratislave. Predstavitelia štátu sa s ním odmietli stretnúť, ale stretol sa s vtedajším riaditeľom Astronomického ústavu ČSAV v Ondřejove doc. RNDr. Lubošom Perekom. Odovzdal mu česko-slovenskú vlajku, ktorá bola na palube veliteľského modulu "America" počas letu Apollo 17. Na Slovensku bol hosťom SAV v Bratislave a v Smoleniciach. S vedcami z oblasti astronómie a geofyziky v diskusii informoval o vtedy pripravovanej misii Apollo-Sojuz, spoločnom lete amerických a sovietskych kozmonautov v lodiach Apollo a Sojuz. V tom čase mal Cernan za úlohu pripravovať v Moskve spomínaný spoločný let a na ceste zo Sovietskeho zväzu sa neoficiálne, turisticky, zastavil v krajine svojich predkov. "„Som rád,“" povedal, "„že pochádzam z takéhoto krásneho prostredia ako je Slovensko, veľmi sa mi tu páči ... Máte prekrásnu krajinu, vzdelaných a pracovitých ľudí...“" Navštívil aj rodisko svojich starých rodičov, Vysokú nad Kysucou, a najbližších príbuzných z rozvetvenej rodiny Čerňanovcov. Pri tejto návšteve sa o ňom príliš neinformovalo, pretože vtedajšiemu politickému systému nevyhovovalo, keď sa vyzdvihovali úspechy amerických vedcov a astronautov.
V roku 1994 navštívil Slovensko po druhýkrát. Prezident Michal Kováč mu vtedy udelil najvyššie slovenské vyznamenanie – Rad Bieleho dvojkríža ako vôbec prvému držiteľovi a udelil mu aj pamätnú medailu NR SR. Univerzita Komenského v Bratislave mu udelila titul „Doctor honoris causa“. Cernan vtedy navštívil aj Martin. Vo Vysokej nad Kysucou sa zúčastnil na otvorení pamätnej izby. Stal sa Čestným občanom mesta Čadca, kde je od 15. marca 2011 v Kysuckom múzeu sprístupnená verejnosti stála expozícia "Človek na Mesiaci". Navštívil aj Kysucké Nové Mesto a Vychylovku. Potom odcestoval spolu s astronómom Jiřím Grygarom do Česka.
Česko navštívil aj v roku 2001 na pozvanie náčelníka generálneho štábu Armády Českej republiky Jiřího Šedivého. Dňa 29. októbra uskutočnil spolu s prvým česko-slovenským kozmonautom Vladimírom Remkom let vrtuľníkom Vzdušných síl AČR typu Mi-8S, ktorý chceli ukončiť v Bernarticiach pri Milevsku v okrese Písek, pretože z neďalekej obce Borovany pochádzal jeho starý otec. Asi minútu a pol od plánovaného miesta pristátia sa vrtuľník pri obci Okrouhlá zrútil potom, čo mu došlo palivo. Cernan našťastie nehodu prežil bez zranenia. Nebola to prvá nehoda vrtuľníka, ktorú zažil. Dňa 23. januára 1971 sa počas záverečných príprav na misiu Apollo 14 v úlohe veliteľa záložnej posádky Cernan zrútil s vrtuľníkom Bell 47 patriacemu NASA do Banana River neďaleko Kennedyho vesmírneho strediska na Floride.
O tri roky neskôr sa do Česka vrátil. Dňa 29. septembra 2004 sa v kaviarni nakladateľstva Academia v Prahe konala verejná autogramiáda jeho knihy "Posledný muž na Mesiaci". V ten deň opäť navštívil aj Bratislavu. Na Bratislavskom hrade otvoril výstavu "Človek na Mesiaci". Mal aj stretnutie s prezidentom SR Ivanom Gašparovičom a Slovenská technická univerzita v Bratislave mu udelila čestný doktorát honoris causa. Nasledujúci deň navštívil Akadémiu vied Českej republiky a z rúk jej vtedajšej predsedníčky Heleny Illnerovej prevzal Čestnú medailu AV ČR. V júni 2008 navštívil Prahu aj so svojou vnučkou, aj výstavu v Národnom múzeu a poskytol novinárom zaujímavé úvahy k ďalším letom na Mesiac. Potom odišiel aj s vnučkou opäť do Borovian, kde ho deti obdarovali vodou a chlebom.

</doc>
<doc id="35026" url="https://sk.wikipedia.org/wiki?curid=35026" title="Eugene Cernan">
Eugene Cernan



</doc>
<doc id="35027" url="https://sk.wikipedia.org/wiki?curid=35027" title="Gene Cernan">
Gene Cernan



</doc>
<doc id="35028" url="https://sk.wikipedia.org/wiki?curid=35028" title="Acubens">
Acubens

Acubens ( "az-zubáná" – klepeto) alebo Sertan ( "saratán" – "rak, krab", α Cnc / α Cancri / Alfa Cancri) je hviezda v súhvezdí Rak. Napriek označeniu α nie je najjasnejšou hviezdou tohto súhvezdia; tou je β Al Tarf (Tarf). 
Acubens je dvojhviezda, ktorej zložky majú zdanlivú jasnosť 4,26m a 11m a sú od seba vzdialené 11,5". Jasnejšia zložka patrí do spektrálneho typu A5m. Vzdialenosť oboch zložiek od Zeme je približne 174 ly.

</doc>
<doc id="35029" url="https://sk.wikipedia.org/wiki?curid=35029" title="Alfa Capricorni">
Alfa Capricorni



</doc>
<doc id="35030" url="https://sk.wikipedia.org/wiki?curid=35030" title="Jozef Hanula">
Jozef Hanula

Jozef Hanula (* 6. apríl 1863, Liptovské Sliače – † 22. august 1944, Spišská Nová Ves) bol slovenský maliar a pedagóg. Vrcholnou tvorbou sa hlásil k programu kritického realizmu.
Jeho otec Ján Hanula, matka Mária rod. Mrvová.
Životopis.
Študoval na Krajinskej škole pre kreslenie v Budapešti, u Š. Hollósyho a na AVU v Mníchove. Učiteľ kreslenia v Žiline a v Spišskej Novej Vsi. Predstaviteľ slovenského realistického maliarstva. Zameral sa najmä na sakrálnu tvorbu, v ktorej spájal náboženské a národné témy. Od roku 1908 účinkoval aj ako knižný ilustrátor, priekopnícky najmä v literatúre pre deti a mládež. Autor podobizní významných osobností slovenského kultúrneho a národného života. Publicisticky sa vyjadroval k problematike slovenskej kultúry úvahovými a memoárovými článkami. Autor knihy "Spomienky slovenského maliara", napísaná okolo roku 1935. Maľoval interiéry katolíckych kostolov v Banskej Bystrici (1935), Banskej Bystrici-Sásovej (1940), Banskej Bystrici-Radvani a iné. Roku 1919 spoluzakladateľ Spolku slovenských umelcov v Martine. Roku 1941 vyznamenaný štátnou cenou.

</doc>
<doc id="35031" url="https://sk.wikipedia.org/wiki?curid=35031" title="Algiedi">
Algiedi

Algiedi (α Cap/α Capricorni/Alfa Capricorni), tiež známa ako "Al Giedi", "Algedi", "Prima Giedi" alebo "Giedi" je hviezda v súhvezdí Kozorožec.
Názov pochádza z lat. "prvá" a arab. "al-džadí" – "kozľa". Arabi nazývali celé súhvezdie "burdž al-džadí" - "súhvezdie kozľa".
Jej jasnosť je 4,2 magnitúdy a tvorí optickú dvojhviezdu s hviezdou α2, Secunda Giedi. Za priaznivých podmienok sa tieto zložky vzdialené 6' dajú od seba odlíšiť voľným okom. Jasnosť druhej zložky je 3,6 magnitúdy a obe sú klasifikované ako hviezdy spektrálneho typu G. Fyzicky však k sebe vôbec nepatria. Jasnejšia Secunda Giedi je od nás vzdialená asi 109 ly. Údaje o vzdialenosti Primy Giedi sa značne rozchádzajú, je však podstatne ďalej než Secunda. Podľa niektorých meraní je to až 1 630 ly. Každá z týchto hviezd je opäť zdvojená. Prima Giedi má vo vzdialenosti 45" optického sprievodcu 9. magnitúdy, ktorý sa dá rozoznať už so 6 cm ďalekohľadom. Jasnejšia Secunda Giedi má vo vzdialenosti 7" sprievodcu 11. magnitúdy, ktorý je tiež dvojhviezda. Na rozlíšenie tejto dvojice potrebujeme ďalekohľad s najmenej 10 cm objektívom.

</doc>
<doc id="35032" url="https://sk.wikipedia.org/wiki?curid=35032" title="Theta Eridani">
Theta Eridani



</doc>
<doc id="35033" url="https://sk.wikipedia.org/wiki?curid=35033" title="Acamar">
Acamar

Acamar (θ Eri/θ Eridani/Theta Eridani) je dvojhviezda v súhvezdí Eridanus. Jej meno znamená „jasnejšia“, podľa iného zdroja „posledná v rieke“, hoci sa nenachádza na konci, ale v dvoch tretinách tohto súhvezdia predstavujúceho rieku. Predpokladá sa, že v historickom období zoslabla z prvej na tretiu magnitúdu, aj keď o tom neexistuje dostatočný dôkaz.
Zložky dvojhviezdy majú jasnosť 3,5 a 4,5 mag a sú od seba vzdialené 8,2 oblúkovej sekundy. Na ich rozlíšenie postačí ďalekohľad s priemerom objektívu 5 cm. Acamar nie je z našich zemepisných šírok pozorovateľný, vidno ho však z južných častí Európy. Vzdialenosť dvojhviezdy od Zeme je asi 161 ly a približuje sa k nám rýchlosťou 12 km/s.

</doc>
<doc id="35034" url="https://sk.wikipedia.org/wiki?curid=35034" title="Gama Leonis">
Gama Leonis



</doc>
<doc id="35039" url="https://sk.wikipedia.org/wiki?curid=35039" title="Raketa">
Raketa

Raketa je dopravné zariadenie, ktoré využíva na pohon reaktívny motor, ktoré si so sebou nesie zásoby raketových pohonných látok (paliva a okysličovadla). Motor, ktorý používa raketa k pohonu sa nazýva raketový motor. Vďaka zásobe okysličovadla nie je raketa závislá od dodávky atmosférického kyslíka a preto môže pracovať aj vo vákuu.
História.
Ako prví vynašli raketu starovekí Číňania, ktorí používali na jej pohon raketové motory na tuhé palivo. Vtedy sa po prvýkrát použila raketa na vojenské ciele. Počas storočí sa na tento vynález takmer zabudlo a pušný prach používaný na ich pohon sa začal používať ako pohonná látka do strelných zbraní. Rakety sa stali iba atrakciou pre pobavenie publika na slávnostiach. Znovuoživenie rakiet prišlo až na začiatku 
20. storočia. Na ich vývoji a zdokonaľovaní pracovalo veľa významných fyzikov a raketových konštruktérov. Za zmienku stoja hlavne Konstantin Eduardovič Ciolkovskij (dal základy teórie rakiet), Robert Goddard, Wernher von Braun (konštruktér prvej balistickej rakety na kvapalné pohonné látky – V2) a Sergej Pavlovič Koroľov (konštruktér prvej rakety, ktorá dopravila náklad do vesmíru).
Využitie.
Rakety sa používajú predovšetkým pre dopravu nákladov na veľké vzdialenosti alebo do vesmíru. 
Vo vojsku majú rakety veľký význam, používajú sa ako dopravné prostriedky pre veľké množstvo typov zbraní. Najrozšírenejšie sú hlavne v letectve. Okrem priameho použitia vo vojsku našli rakety uplatnenie aj v kozmickej technike, kde sú jej neoddeliteľnou súčasťou. Rakety sú zatiaľ jediný dopravný prostriedok, ktorý dokáže dopraviť náklad do vesmíru. Vo svete existuje veľké množstvo typov rakiet, ktoré sa používajú na rôzne účely. Na výskumné účely sa využívajú v meteorológii, geofyzike a astronómii.
Rozdelenie rakiet.
Všeobecne sa pojem raketa používa pre všetko, z čoho šľahajú plamene a dokáže to letieť vysokou rýchlosťou. No nie je tomu tak. Ako príklad sa dá uviesť raketa s plochou dráhou letu. V tomto prípade ale nejde vôbec o raketu, ale bezpilotné lietadlo používajúce prúdový a nie raketový motor. Z tohoto ohľadu sa teda hovorí o strelách s plochou dráhou letu. Podobne je to aj pri torpédach. Rakety sa delia na niekoľko kategórií:

</doc>
<doc id="35043" url="https://sk.wikipedia.org/wiki?curid=35043" title="Diamantová hviezda">
Diamantová hviezda



</doc>
<doc id="35044" url="https://sk.wikipedia.org/wiki?curid=35044" title="BPM 37093">
BPM 37093

BPM 37093 je biely trpaslík vzdialený od Slnka 50 svetelných rokov, v súhvezdí Kentaur.
Obsahuje kryštalický uhlík vo veľkosti nášho Mesiaca. Vedci sa domnievajú, že je to obrovský diamant. V roku 185 zasiahlo planétu Zem svetlo zo vzdialenej supernovy, ktoré bolo spozorované v Číne. Supernova bola viditeľná až 20 mesiacov a jej najväčšia jasnosť dosiahla –8. magnitúdu.

</doc>
<doc id="35045" url="https://sk.wikipedia.org/wiki?curid=35045" title="Alfa Comae Berenices">
Alfa Comae Berenices



</doc>
<doc id="35046" url="https://sk.wikipedia.org/wiki?curid=35046" title="Diadém (dvojhviezda)">
Diadém (dvojhviezda)

Diadém (iné názvy: α Com, α Comae Berenices, Alfa Comae Berenices) je hviezda v súhvezdí Vlasy Bereniky. Aj keď je označená ako α, nie je najjasnejšou hviezdou. Má jasnosť len 4,32 mag. Je to dvojhviezda pozostávajúca zo zložiek, ktoré sa navzájom obehnú približne za 25,85 rokov. Pre ich malú vzájomnú vzdialenosť ich nemožno malým ďalekohľadom rozlíšiť. V jej zdanlivej blízkosti sa nachádza guľová hviezdokopa M53.

</doc>
<doc id="35049" url="https://sk.wikipedia.org/wiki?curid=35049" title="Žltobiely trpaslík">
Žltobiely trpaslík

Žltobiele trpaslíky sú hviezdy hlavnej postupnosti spektrálneho typu F.

</doc>
<doc id="35050" url="https://sk.wikipedia.org/wiki?curid=35050" title="Delta Scorpii">
Delta Scorpii



</doc>
<doc id="35051" url="https://sk.wikipedia.org/wiki?curid=35051" title="Mí Cephei">
Mí Cephei



</doc>
<doc id="35052" url="https://sk.wikipedia.org/wiki?curid=35052" title="Garnetová hviezda">
Garnetová hviezda

Garnetová hviezda, Granátová hviezda alebo Erakis (μ Cep/μ Cephei/Mí Cephei) je premenná hviezda v súhvezdí Cefeus. Pomenovanie Garnetová hviezda zaviedol William Herschel kvôli jej farbe - jej spektrálny typ je M2, preto je výrazne červená. Jej zdanlivá hviezdna veľkosť je 4,1 magnitúd.
Patrí medzi najjasnejšie polopravidelné premenné hviezdy. Mení svoju jasnosť medzi 3,6 a 5,1 mag v prekladajúcich sa periódach 730 dní, 900 dní a 13,5 rokov. Jej červená farba sťažuje porovnávanie jasnosti tohto červeného nadobra s jasnosťou iných hviezd. Jej svietivosť sa dá porovnať so svietivosťou 50 000 Sĺnk a je dokonca žiarivejšia ako Betelgeuze z Orióna, je ale v porovnaní s Betelgeuze sa nachádza omnoho ďalej. Povrchová teplota Garnetovej hviezdy dosahuje iba 3500 K a jej priemer je 70-krát väčší ako priemer Slnka. Je vzdialená od Slnka 5 260 svetelných rokov a približuje sa k nám rýchlosťou 19 km/s.
Erakis dala meno zvláštnej skupine nepravidelných premenných hviezd, tzv. premenných hviezd typu mí Cephei. Sú to červené obry a nadobry, ktoré menia svoju jasnosť v dôsledku pulzovania. Toto pulzovanie je však na rozdiel od delta-cefeíd nepravidelné, alebo polopravidelné. Kolísanie jasnosti týchto hviezd nebýva príliš výrazné a dosahuje spravidla iba pol magnitúdy. V tomto je Erakis výnimkou.
Hviezdu obklopuje emisná hmlovina IC 1396, ktorej zdanlivý priemer je desaťkrát väčší ako priemer Mesiaca v splne. Hmlovina má celkovú magnitúdu 3,0 ale je roztiahnutá na takej veľkej ploche, že voľným okom nemáme šancu ju vidieť. 

</doc>
<doc id="35053" url="https://sk.wikipedia.org/wiki?curid=35053" title="Astronaut">
Astronaut



</doc>
<doc id="35054" url="https://sk.wikipedia.org/wiki?curid=35054" title="18 Scorpii">
18 Scorpii

18 Scorpii je hviezda v súhvezdí Škorpión. Je považovaná za najbližšie dvojča Slnka, kvôli mnohým spoločným vlastnostiam. Je od Slnka vzdialená 45,7 svetelného roka.

</doc>
<doc id="35056" url="https://sk.wikipedia.org/wiki?curid=35056" title="Východná Vysoká">
Východná Vysoká

Východná Vysoká (; , , ) je rozložitý pyramídový vrch v hlavnom hrebeni Vysokých Tatier na Slovensku. Leží nad Novou Poliankou, približne severozápadne od Popradu. Východne stojí Zbojnícka chata, južne Sliezsky dom.
Názov.
Názov Vysoká podčiarkuje vysoký kopec, z ktorého je dobrý výhľad na okolitú krajinu. V adjektíve Východná vyjadruje jeho východnejšiu polohu od západne ležiacej a vyššej Vysokej. Súčasný názov má od roku 1922, keď o ňom písal Miloš Janoška v časopise Krásy Slovenska. Nezmyselný starý názov "Malá Vysoká", ktorý má korene v 70. rokoch 19. storočia, dožíva v poľskom názvosloví. Rovnaký význam má v nemeckom a maďarskom názvosloví.
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Tatranská Javorina. Najbližšími sídlami sú južne situované Vyšné Hágy, Nová Polianka a Tatranská Polianka, juhovýchodne leží Starý Smokovec a Tatranská Lesná, východne Tatranská Lomnica, severne Tatranská Javorina a juhozápadne Štrbské Pleso. Štít sa nachádza v Tatranskom národnom parku a na jeho vrchole sa stretávajú hranice národnej prírodnej rezervácie Bielovodská dolina, Velická dolina a Studené doliny.
Opis.
Východná Vysoká je uzlový štít v hlavnom hrebeni Vysokých Tatier, medzi Lavínovým štítom () a Javorovým štítom (), presnejšie medzi Poľským hrebeňom a Prielomom. Juhovýchodným smerom z nej odbočuje mohutná rázsocha, v ktorej sa nachádza Bradavica, Velické granáty a Slavkovský štít. Do Velickej doliny na juhozápade spadá plynule suťoviskami. Nad Veľkou Studenou dolinou na východe sa čnie strmá stena, rovnako ako nad Zamrznutým plesom v Zamrznutom kotli vo Svišťovej doline, ktorá je v závere Bielovodskej doliny.
Severným smerom sa nachádza Veža nad poľanou (), Divá veža (), Široká (), Žabí vrch (), Svišťový štít () a Veľká Javorová veža (), východným Malý Javorový štít (), Javorový štít (), Lomnický štít (), Prostredný hrot () a Slavkovský štít (), južne Bradavica (), Kvetnicová veža () a Gerlachovský štít () a západným Lavínový štít (), Litvorový štít (), Gánok (), Rysy () a Hrubá veža (). Severozápadne sa steny štítu zvažujú do Zmrznutého kotla, ktorý odvodňuje Litvorový potok do Bielej vody v povodí Dunajca, východne leží v závere Veľkej Studenej doliny situovaná Divá kotlina, z ktorej voda odteká do Studeného potoka v povodí rieky Poprad a rovnakým smerom odteká voda Velickým potokom z južne ležiacej Velickej doliny. Na vrchol vedie značený turistický chodník zo sedla Poľský hrebeň.
Výhľady.
Turisticky prístupný skalnatý vrchol umožňuje kruhový rozhľad. Viditeľné sú najmä okolité vrcholy a doliny Vysokých Tatier, hrebeň Belianskych Tatier, no tiež Oravské Beskydy, Levočské vrchy, Branisko, Volovské a Stolické vrchy, Kráľova hoľa a vrchy v južnom Poľsku a severnom Maďarsku.
Z vrcholu štítu je prekrásny výhľad na celé Tatry, do Veľkej Studenej doliny, Velickej doliny, i na okolité štíty (Gerlachovský, Litvorový, Vysoká, Bradavica a iné).
Turistika.
Prví návštevníci boli pravdepodobne pytliaci, bylinkári alebo hľadači pokladov. Písomne zachytený prvý turistický výstup sa nezachoval. V roku 1892 bol vybudovaný chodník na vrchol štítu z Poľského hrebeňa.
Najčastejší výstup na vrchol začína v Starom Smokovci, v Tatranskej Polianke alebo v Lysej Poľane.
Prístup.
Východná Vysoká sa nachádza na území národných prírodných rezervácií a Tatranského národného parku, preto pohyb turistov je možný len značenými chodníkmi. Ako na jeden z mála štítov sem vedie značený chodník.

</doc>
<doc id="35057" url="https://sk.wikipedia.org/wiki?curid=35057" title="Žltí trpaslíci">
Žltí trpaslíci



</doc>
<doc id="35058" url="https://sk.wikipedia.org/wiki?curid=35058" title="Žltý trpaslík">
Žltý trpaslík

Žltý trpaslík je malá žltá hviezda (1 - 1,4 hmotnosti Slnka) hlavnej postupnosti v procese spaľovania vodíka na hélium vo svojom jadre vplyvom jadrovej fúzie.
Najznámejším žltým trpaslíkom je Slnko.

</doc>
<doc id="35061" url="https://sk.wikipedia.org/wiki?curid=35061" title="Taikonaut">
Taikonaut



</doc>
<doc id="35062" url="https://sk.wikipedia.org/wiki?curid=35062" title="Oblúková sekunda">
Oblúková sekunda



</doc>
<doc id="35064" url="https://sk.wikipedia.org/wiki?curid=35064" title="Vlajka (organizácia)">
Vlajka (organizácia)

Vlajka bola česká nacionalistická a fašistická organizácia v rokoch 1930-1942.
Založili ju roku 1930, mala asi 2000 členov. Po vzniku Protektorátu sa nacisti pokúsili zneužiť jej činnosť na nátlak na protktorátnu vládu. Roku 1943 ju rozpustili, potom ako už rok predtým bolo niekoľko jej členov intervenovaných.

</doc>
<doc id="35065" url="https://sk.wikipedia.org/wiki?curid=35065" title="Vlajka">
Vlajka

Vlajka (veľmi zriedkavo "vejka" - pozri nižšie) je kus textilu s pevne stanoveným tvarom, pomerom strán a farebným vzorom, ktorý symbolizuje alebo označuje príslušnosť ku skupine, organizácii, územnej jednotke alebo štátu, alebo slúži na signalizáciu, a ktorý sa pripevňuje na vlajkovú žrď alebo vlajkový stožiar pomocou očiek a lanka tak, aby vial vo vetre vodorovne a aby ho bolo možné vztyčovať (vyťahovať) a spúšťať. 
Štátna vlajka je oficiálnym symbolom príslušného štátu. 
Náuka o vlajkách sa nazýva vexilológia.
Vlajka a zástava.
Vlajka sa často mýli so zástavou. Rozdiel medzi vlajkou a zástavou je taký, že vlajka sa vztyčuje (vyťahuje/spúšťa po stožiari či žrdi), má predpísaný pomer strán a je umiestnená vodorovne, kým zástava sa nosí (nevyťahuje/nespúšťa sa, ale je pevne spojená priamo so žrďou), nemá predpísaný pomer strán a nemusí byť umiestnená len vodorovne.
Etymológia a tvar vejka.
Slovo vlajka je prevzaté z češtiny a istý čas sa navrhovalo nahradiť ho jazykovo vhodnejším tvarom vejka (keďže české vlaje = slovenské veje), pričom tvar vejka sa neujal, ale ojedinele sa vyskytuje.

</doc>
<doc id="35067" url="https://sk.wikipedia.org/wiki?curid=35067" title="Kniha žalmov">
Kniha žalmov

Kniha žalmov (iné názvy: Žalmy, Žaltár, žaltár; skratka "Ž") patrí medzi poučné knihy Starého zákona (kethubím/ketubím – Spisy). Kniha žalmov nemala pôvodne spoločné označenie. Až po babylonskom zajatí (6. storočie pred Kr.) sa uvádza názov zozbieraných žalmov pod menom „séfer tehillím“ – kniha chvál, alebo len „tehillím“. Je to 150 náboženských piesní izraelského národa. (151. žalm, v ktorom Dávid ospevuje svoju mladosť a víťazstvo nad Goliášom, sa pokladá za apokryfný.) Žalmy boli pôvodne napísané v hebrejčine a ich autorstvo sa pripisuje kráľovi Dávidovi a iným svätopiscom. Podľa viery všetkých náboženských spoločností vlastniacich Bibliu, žalmy boli napísané z vnuknutia Ducha Svätého. Preto sa od pradávna používajú pri posvätnej bohoslužbe.
Vznik.
Čas vzniku knihy žalmov je veľmi komplikované určiť. Časť žalmov obsahuje veľmi staré prvky, ktoré majú náznaky kanaánskych kultov, časť má preexilový pôvod, u ďalštej absentujú datovateľné prvky.
Starovekí a stredovekí autori tvrdili, že jediným autorom knihy žalmov je kráľ Dávid. Babylonský Talmud pripisuje autorstvo žalmov Dávidovi a ďalším desiatim mužom: Adam, Melchisedech, Abrahám, Mojžiš, Héman, Jedutat, Asaf a traja Koreho synovia.
Žalmy v latinskej cirkvi.
Latinská cirkev má žalmy od gréckych veriacich, a to v doslovnom preklade z gréčtiny do latinčiny. Preklad sa postupne opravoval a očisťoval najmä zásluhou sv. Hieronyma, ktorý bol pokladaný za najväčšieho učenca pri vykladaní Svätého písma. Lenže tieto opravy neodstránili chyby pôvodného gréckeho textu, ktoré boli príčinou toho, že sa skutočný zmysel žalmov na niektorých miestach nedal pochopiť. Preto sa sv. Hieronym rozhodol vytvoriť nový preklad priamo z hebrejského originálu. No tento jeho preklad sa v cirkvi nezaužíval, ale prevládlo používanie upravenejšieho starého latinského prekladu. Dokonca pápež Pius V. ho uviedol do rímskeho breviára – každodennej kňazskej modlitby.
Nejasnosti a chyby toho latinského prekladu, ktoré sv. Hieronym celkom neodstránil, podnietili viacerých prekladateľov, v novšej dobe lepšie ovládajúcich hebrejský jazyk, jeho zákony časomiery a rytmiky, že pristúpili k prekladom priamo z hebrejčiny do ľudových rečí.
Z týchto dôvodov sa pápež Pius XII. rozhodol zveriť profesorom Pontificio Istituto Biblico prácu na novom latinskom preklade, ktorí „po starostlivom použití všetkých prostriedkov modernej vedy vytvorili taký preklad, ktorý by jasne podal obsah a zmysel žalmov“, ako napísal vo svojom Apoštolskom liste, vydanom 24. marca 1945, kde „nariadil a rozhodol“, aby kňazi používali tento preklad pri odriekaní breviára.
Žaltár v byzantskom obrade.
V byzantskom obrade sa Žaltár, teda Kniha žalmov, delí na dvadsať zhruba rovnako dlhých častí, ktoré sa nazývajú "katismy". Každá katisma je ešte rozdelená na tri časti, tzv. antifóny alebo statije či slávy. Pri kompletnej modlitbe časoslova sa celý Žaltár postupne po katismách prečíta za jeden týždeň, v období Veľkého pôstu sa dokonca za týždeň prečíta kompletne dva razy. Gréckokatolíci a pravoslávni používajú číslovanie žalmov podľa Septuaginty.
Žalmy sú základom modlitby časoslova (dennej modlitby cirkvi), každá bohoslužba dňa má predpísané stále žalmy, na niektorých bohoslužbách sa okrem toho čítajú aj katismy. V rámci svätej božskej liturgie sa žalmy používajú ako antifóny (zväčša len výber) a vybrané verše zo žalmov tvoria prokimeny, alelujové verše a pričasteny. Žalmy sú základom aj mnohých hymnov a modlitieb v byzantskej tradícii (napr. Veľkého slávoslovia na utierni, hymnu "Ráč nás, Pane" na večierni a pod.)
Sedem žalmov pokánia je výberom žalmov s kajúcim obsahov. Ide o nasledovné žalmy: 6, 31, 37, 50, 101, 129, 142 (podľa číslovania Septuaginty).
Preklady do slovenčiny.
V slovenčine vyšlo viacero prekladov Knihy žalmov, niektoré v básnickej úprave. Napr. v roku 1948 vydal Dr. Mikuláš Stanislav samostatný "Žaltár (preklad z pôvodiny s obšírnejším výkladom)". Inokedy bola vydávaná Kniha žalmov v rámci kompletného vydania Biblie. Naposledy v roku 2000 vyšiel preklad prof. Dr. Karola Gábriša, ktorý prebásnil slovenský básnik Milan Rúfus. Svoje dielko uviedol slovami: „Nech sa pri čítaní týchto žalmov vaša duša nasýti ako na bohatej hostine a vaše ústa nech jasavými perami chvália Boha“. Milan Rúfus
Číslovanie žalmov.
Pri označení žalmov existujú medzi rôznymi verziami textu tieto rozdiely:
Zvyčajne sa používa číslovanie z hebrejského textu a do zátvorky sa pridáva označenie podľa Septuaginty.

</doc>
<doc id="35068" url="https://sk.wikipedia.org/wiki?curid=35068" title="Písmo sväté">
Písmo sväté



</doc>
<doc id="35069" url="https://sk.wikipedia.org/wiki?curid=35069" title="Východný Berlín">
Východný Berlín

Východný Berlín je neoficiálne označenie východnej časti Berlína, sovietskeho sektora po druhej svetovej vojne. Oficiálny názov bol "Berlín, hlavné mesto NDR" ("Berlin, Hauptstadt der DDR").
Krátko po rozdelení Berlína (30. novembra 1948) sa 7. októbra 1949 stal východný Berlín hlavným mestom novozaloženej NDR. Zároveň mal od 30. novembra 1948 de facto postavenie autonómnej krajiny (Nemecko sa tradične delilo na „krajiny“, dnes spolkové krajiny) a to až do 22. júla 1952. 
23. júla 1952 bola NDR zmenená na centralistický štát, tradičné krajiny boli rozdelené medzi novo vzniknuté „kraje“ nerešpektujúce pôvodné krajinské hranice (s výnimkou Berlína), a východný Berlín sa stal jedným z novovzniknutých krajov - Berlín, hlavné mesto NDR s rozlohou 413 km². Administratívne sa východný Berlín členil na 11 mestských obvodov.
Od Západného Berlína bol oddelený v roku 1961 berlínskym múrom, ktorý padol 9. novembra 1989.
Pozoruhodnosti: Alexanderplatz s televíznou vežou (365 m), Palác republiky "Palast der Republik", Brandenburská brána "(Brandenburger Tor)", berlínsky múr, …

</doc>
<doc id="35070" url="https://sk.wikipedia.org/wiki?curid=35070" title="Ľudovít II. Jagelovský">
Ľudovít II. Jagelovský



</doc>
<doc id="35071" url="https://sk.wikipedia.org/wiki?curid=35071" title="Vladislav II. Jagelovský">
Vladislav II. Jagelovský

Vladislav II. Jagelovský môže byť:

</doc>
<doc id="35072" url="https://sk.wikipedia.org/wiki?curid=35072" title="Ľudovít II. (Uhorsko)">
Ľudovít II. (Uhorsko)

Ľudovít II. (* 1. júl 1506, Budín – † 29. august 1526, Moháč) bol český (ako Ľudovít) a uhorský (ako Ľudovít II.) kráľ. Jeho otcom bol český a uhorský kráľ Vladislav II. Jagelovský, matkou francúzska grófka Anna z Foix a Candale, ktorá za pôrod túžobne očakávaného mužského dediča zaplatila životom.
Nástup na trón.
V čase Vladislavovej smrti mal Ľudovít len desať rokov. Jeho otec, ktorý bol dlhé roky vážne chorý, ho však dokázal napriek svojej vnútropolitickej bezmocnosti presadiť a dať korunovať už v roku 1508 (dvojročného) za uhorského kráľa a o rok neskôr aj za kráľa českého. V Uhorsku musel jeho otec Vladislav II. ešte pred korunováciou sľúbiť, že v prípade jeho náhlej smrti sa nestane tútorom jeho syna (v Uhorsku) cudzí panovník, najmä nie cisár Maximilián I. Pozri aj dole „Otázky nástupníctva“.
Poručníkom nedospelého panovníka sa až do jeho dospelosti stal poľský kráľ a litovské veľkoknieža Žigmund I. Starý, Vladislavov brat.
Životnú družku, Máriu Habsburskú, mu určili podľa jagelovsko-habsburských dohôd už pred narodením.
Otec Ľudovítovi zanechal dve rozvrátené krajiny (Česko a Uhorsko) a závratné dlhy – v Uhorsku vyše 400 000 zlatých, v Česku 208 901 českých grošov.
Vláda v českom kráľovstve.
Rovnako ako Vladislav sa Ľudovít zdržoval predovšetkým v uhorskom Budíne, do Čiech zavítal len výnimočne. Českú politickú scénu vtedy ovládali spory medzi vplyvnými skupinami panstva a rytierov. Najväčší vplyv získali skupiny, na ktorých čele stáli najvyšší hradný gróf českého kráľovstva Zdeněk Lev z Rožmitálu, ktorý bol de facto zástupcom kráľa v čase jeho neprítomnosti, a jeho súper najvyšší dvorný majster Viliam z Pernštejna. Ľudovítove opakované snahy zasiahnuť do vnútropolitických problémov Českého kráľovstva a zmierniť vyhrotené spory boli neúspešné, lebo panovnícka moc za vlády jeho otca v českom kráľovstve veľmi zoslabla a tento pokles autority sa ďalej prehlboval. Roku 1520 dokonca hrozila občianska vojna. Kráľ však prišiel do krajiny až o dva roky neskôr (1522). Vtedy sa pokúsil reštaurovať panovnícku moc reorganizáciou českej komory. Snažil sa primäť stavy, aby jej vrátili rozkradnutý kráľovský majetok (predovšetkým hrady) a odňal im správu kráľovských financií. Prepustil krajinských úradníkov, vrátane Zdeňka Leva z Rožmitálu, ktorý bol obvinený zo sprenevery krajinských peňazí, a dosadil do úradov nových ľudí. Na dobu, kedy bude kráľ mimo krajiny, bola ustanovená krajinská vláda na čele s kniežaťom Karolom z Münsterbergu, vnukom Juraja z Poděbrad, ako hajtmanom. Len čo však kráľ opustil krajinu, vrátilo sa všetko do starých koľají a rozbroje vypukli znovu.
Vláda v Uhorsku.
Rovnako ako český štát, zmietalo sa aj Uhorsko za jagelovskej vlády v úplnej anarchii. Na stavovskom sneme získala prevahu stredná šľachta, ktorá mala prvotný záujem na zvyšovaní povinností poddaných, čo viedlo k formovaniu a utužovaniu tzv. druhého nevoľníctva.
V čase Ľudovítovej maloletosti mali podľa závetu jeho otca a rozhodnutia kráľa Žigmunda a cisára Maximiliána byť opatrovníkom a tútorom Ľudovíta Tomáš Bakóc, (ostrihomský arcibiskup kardinál), Ján Bornemisa (manžel vdovy po Jánovi Korvínovi) a gróf Juraj Brandeburský. Sebavedomá uhorská šľachta, neznášajúca cudzincov (najmä Nemcov, Čechov a Talianov), im však vôbec nedovolila ujať sa aj regentskej vlády a zvolila si vlastnú kráľovskú radu, zloženú zo 6 prelátov, 6 veľmožov (barónov) a 16 nižších a stredných šľachticov (zemanov). Jej zloženie je dôkazom veľkého zastúpenia nižšej šľachty na uhorskom sneme. V roku 1518 bol počet prelátov a barónov ešte znížený na 8. V rade ustavične prepukali spory. Aj v sneme sa vytvárali rôzne skupiny a strany, z ktorých najznámejšia bola Zápoľskovská strana. Pre ilustráciu: Snemy sa v tom čase schádzali každoročne spravidla na Rákošskom poli pri Pešti, mali na ne prístup všetci šľachtici (čiže aj niekoľko desiatok tisíc ľudí) a tí po sebe vyvreskovali, hádali sa a na záver „rokovania“ snemu sa často vzájomne povraždili. Stávalo sa aj, že si jednotlivé skupiny zorganizovali zasadania „svojho“ snemu, ktorých výsledky si potom vzájomne neuznávali. Verejné úrady krajiny sa v takejto situácii bezvládia zneužívali najmä na osobný prospech príslušných aktérov. Úradníci sa často vymieňali a vedúce osoby krajiny sa vzájomne odsudzovali na smrť a fyzicky sa likvidovali. Skutočnú ústrednú moc, ak o nej vôbec možno hovoriť, mal v rukách kancelár Juraj Szatmári (z Košíc).
Zároveň nastal hospodársky úpadok. Razili sa málohodnotné mince a ľudia sa búrili. Známa je napríklad sada vzbúr baníkov v Banskej Bystrici (15171519, 1522, 15251526)
Úpadok uhorského štátu sa prejavil nielen vo vnútropolitickej slabosti, ale aj v ústupe z pozície stredoeurópskej mocnosti, ktorú mal za vlády Mateja Korvína. Veľkým zahranično-politickým problémom, ktorý v tom čase muselo Uhorsko riešiť, boli útoky osmanských Turkov, ktorí z Balkánu vážne ohrozovali strednú Európu. Tlak zosilnil najmä, keď roku 1521 dobyli uhorskú pohraničnú pevnosť Belehrad, ako aj Šabac a Zemun, a otvorili si tak prístup do uhorských nížin. Vyslané uhorské vojsko otáľalo s útokom, až kým Turci neodtiahli. Aj tak sa však ukázalo, že krajina je bezmocná, pretože sa podarilo nazbierať len niekoľko tisíc vojakov, kým Turci mali vyše stotisícovú armádu. Roku 1521 rozhodol uhorský snem o vyberaní daní na nájom žoldnierov, ale väčšina vybraných peňazí skončila v rukách šľachty a šľachta a iní páni boli oslobodení od povinnosti nastúpiť do vojska. Uhorská šľachta, na rozdiel od ostatnej Európy, pre svoju obmedzenosť turecké nebezpečenstvo maximálne podceňovala. Okrem toho sa od roku 1521 spoliehala na zahraničnú pomoc, ktorá však nemohla prísť, lebo jednak mnoho krajín bojovalo proti expanzii Habsburgovcov, na čo uzavreli spojenectvá aj s Osmanmi, a jednak samotní Habsburgovci (Rakúsko), od ktorých sa pomoc najviac očakávala, boli zamestnaní bojom cisára Karola V. s francúzskym kráľom Františkom I., pápežom a Benátkami.
Moháčska katastrofa.
Práve keď vrcholila veľká banskobystrická vzbura a práve keď došlo k intenzívnym rozporom vo vládnucej triede a zosadený palatín Štefan Verböci sa chystal zorganizovať prevrat, prišla správa, že sa Turci chystajú zaútočiť na Uhorsko. Práve zasadajúci uhorský snem sa „uzniesol“, že veľmi bojovať nebude a schválil len skromné financovanie vojny. Ľudovít sa obrátil o pomoc na viacero európskych vládcov, na pápeža, benátskeho dóžu, anglického kráľa Henricha VIII. a aj na svojich príbuzných, poľského kráľa Žigmunda I. a rakúskeho arcivojvodu Ferdinanda I. Napriek hroziacemu nebezpečenstvu ju však dostal len vo veľmi obmedzenej miere. Pápežská kúria poslala finančnú sumu, ale kládla si zároveň podmienku, že časť týchto peňazí musí byť využitá v boji proti v Uhorsku sa už šíriacemu luteránstvu. Uhorsko zostalo v prípravách na vojnu s Turkami osamotené. Ľudovítovi sa nepodarilo postaviť dostatočne veľkú armádu, ani mnohé jeho výzvy uhorská šľachta nesplnila.
V júli padla pevnosť Petrovaradín a 29. augusta nasledovala osudná bitka pri Moháči. Na bitke sa nezúčastnilo vojsko sedmohradského vojvodu Jána Zápoľského, ani vojská z Chorvátska, a posily z Česka boli v čase bitky ešte len v Stoličnom Belehrade. Ani pomoc z rakúskych krajín, ktorú prisľúbil arcivojvoda Ferdinand, sa nedostavila včas. Navyše vojsko bolo beztak malé, nemotivované, a jagelovské vedenie nemalo pre nastávajúci boj jasne stanovenú taktiku. Zrážka uhorského vojska (25 000 mužov) s viac než dvojnásobne početnou a výborne vycvičenou armádou tureckého sultána Süleymana I. (60 000 mužov) dopadla katastrofálne. 29. augusta 1526 bola pechota (naverbovaní študenti, tovariši a mestská chudoba) takmer kompletne rozdrvená a šľachtická jazda „takticky“ ustupovala a pred vyvraždením pechoty ušla. Príznačné je, že Turci po víťaznej bitke celú noc čakali na príchod „hlavnej“ uhorskej armády (ktorú v skutočnosti práve porazili) a sultán si ešte dlho po bitke nebol istý, či naozaj zvíťazil, lebo nevedel pochopiť, že proti nemu postavili takú malú armádu.
Keď Ľudovít II. videl, že je boj stratený, utiekol z bojiska. Vo všeobecnom chaose však pri kráľovi ostali len dvaja dvorania. Pri prechode cez potok Cselle pri Moháči kráľ padol z koňa a utopil sa. Jeho osobou vymrela uhorsko-česká vetva jagelovskej dynastie.
Otázka nástupníctva.
Na základe tzv. viedenských sobášnych zmlúv z r. 1515, uzavretých medzi Ľudovítovým otcom Vladislavom II. a rímskonemeckým cisárom Maximiliánom I. Habsburským, sa Ľudovít oženil s Maximiliánovou vnučkou Máriou (manželstvo ostalo bezdetné) a Ľudovítova sestra Anna sa stala manželkou Máriinho brata a Maximiliánovho vnuka arcivojvodu Ferdinanda. Týmito dynastickými sobášmi mali Habsburgovci právo uplatňovať si nárok na český a uhorský trón, čo sa im po Ľudovítovej smrti v r. 1526 podarilo. Na rozdiel od Uhorska však české stavy dedičské nároky Ferdinanda Habsburského neuznali a trvali na slobodnej voľbe.

</doc>
<doc id="35074" url="https://sk.wikipedia.org/wiki?curid=35074" title="Peter Rašev">
Peter Rašev

Mgr. art. Peter Rašev ( * 6. august 1952, Prešov – † 12. jún 2008, Košice) bol slovenský herec, režisér a riaditeľ divadla, manžel herečky Ľubice Blaškovičovej.
V roku 1978 absolvoval štúdium herectva na VŠMU v Bratislave.
V rokoch 1970-1974 bol členom zboru spevohry Divadla Jonáša Záborského v Prešove, v rokoch 1978-2005 bol členom činohry Štátneho divadla v Košiciach - s výnimkou siedmich rokov, keď založil Staromestské divadlo, v ktorom pôsobil ako režisér a riaditeľ.
Je autorom dvoch divadelných hier "Na jednom lane" a "Caranténa".
Počas Nežnej revolúcie moderoval mítingy v Košiciach. V rokoch 1990-1991 bol poslancom Snemovne národov Federálneho zhromaždenia ČSFR (vzdal sa mandátu).
Mal dve dcéry - Kristínu a Katarínu. V roku 2006 mu diagnostikovali nádor na pľúcach a metastázy na mozgu. O dva roky chorobe podľahol.

</doc>
<doc id="35076" url="https://sk.wikipedia.org/wiki?curid=35076" title="Ropa">
Ropa

Ropa je horľavá kvapalina tvorená zmesou uhľovodíkov, najmä alkánov, nafténov a aj arénov a polárnych zlúčenín (živice, asfaltény a iné). Najmä anglická literatúra dodáva, že ropa môže byť okrem kvapalného skupenstva aj plynná alebo tuhá ale bežne sa takto označuje iba kvapalná ropa.
Je dôležitou nerastnou surovinou a významnou ekonomickou komoditou. Hodnota ropy stúpa po chemickej úprave, kedy sa z nej vyrábajú kvapalné palivá, rozpúšťadlá a mazadlá. Vznikla pravdepodobne rozkladom zvyškov uhynutých živočíchov a rastlín. Nachádza sa vo vrchných vrstvách zemskej kôry, kde je väčšinou viazaná na usadené horniny najčastejšie v oblasti kontinentálnych šelfov. Je základnou surovinou petrochemického priemyslu. Náleziská ropy (rezervoáre) sa najčastejšie nachádzajú pod nepriepustnými vrstvami, v hĺbkach až do pod zemským povrchom. Ropa pri ťažbe alebo vyviera pod tlakom – ťažba samotokom, alebo sa čerpá – mechanizovaná ťažba. Vyskytuje sa spoločne so zemným plynom a vodou. Z hľadiska slovenskej legislatívy je radená medzi vyhradené suroviny.
Pomenovanie.
Názov "ropa" pochádza z poľštiny, v preklade znamená „hnis“, ide o pôvodné staré označenie miestnych soľných prameňov. Iný názov ropy je (surová) nafta; zastarané názvy ropy sú skalný olej, zemný olej, (surový) petrolej, surový minerálny olej a obrazne čierne zlato. „Ropa“ je jediný názov podľa STN.
Základné fyzikálno-chemické vlastnosti.
Medzi základné technologické charakteristiky ropy patrí hustota stanovená pri teplote 20 °C a atmosférickom tlaku, s korekciou na teplotu 4 °C (kvôli zmenám hustoty vody). V závislosti od obsahu rozpustených látok sa pohybuje v rozmedzí od 0,610,85 g/cm³ pre ľahké ropy, 0,850,93 g/cm³ pre stredne ťažké až 0,931,05 a viac  g/cm³ pre veľmi ťažké ropy. V anglickej terminológii sa zvyknú používať štandardy ASTM – jednotky stupne API (American Petroleum Institute), ktoré určujú hmotnosť 1 ml ropy pri teplote 15,56 °C (1°API = 141,5 / hustota ropy v g/cm³ – 131,5). Obsah rozpustených látok má vplyv na spôsob jej spracovania. Ľahké ropy sú väčšinou svetlé, ťažké ropy tmavé. Farba ropy je však značne premenlivá od hnedočervenej, čiernej po žltozelenú až bezfarebnú. Index lomu ropy je 1,39 až 1,60. Má tiež fluorescenčné vlastnosti, ktoré prezrádzajú prítomnosť aromatických uhľovodíkov a jej zrelosť. Výhrevnosť ropy sa pohybuje v rozmedzí 4347 MJ/kg.
Približnú predstavu o chemickom zložení ropy dávajú nasledujúce hmotnostné podiely základných prvkov:
Ropa je zmesou okolo 10 000 rôznych zlúčenín, z ktorých nadpolovičnú väčšinu predstavujú kvapalné uhľovodíky (tvoria asi 8090 % objemu ropy) a iné neuhlíkaté organické zlúčeniny (45 %), hlavne obsahujúce síru (okolo štvrtiny zlúčenín), dusíkaté látky (pod 0,1 %), oxidy (okolo 85) a tiež organické molekuly obsahujúce kovy (hlavne vanád a nikel). Medzi ostatné zložky ropy patria rozpustené organické plyny (C1 – C4), ktoré tvoria desatiny až 4 % objemu. Obsah vody je taktiež variabilný od stopového množstva po 10 %. Zastúpenie minerálnych solí hlavne chloridov sa pohybuje od 0,14 000 mg/l ale môže byť i vyššie. Ropa tiež obsahuje roztoky solí, organických kyselín a iných látok. Mechanickú prímes môžu tvoriť častice ílových minerálov, piesku alebo vápenca. Organické častice pevnej fázy sú označované ako bitúmeny alebo asfalt, zatiaľ čo označenie parafín sa používa pre uhľovodíky s reťazcom nad C17.
Uhľovodíky tvoriace ropu možno rozdeliť do troch základných skupín:
Na základe týchto základných skupín možno ropy deliť na:
Pre meranie objemu ropy sa používa miera 1 barel = 42 amerických galónov = 35 britských galónov = 158,97 litrov. Množstvo ropy sa tiež niekedy udáva v tonách, jednej tone zodpovedá približne 7,33 barelov.
Vznik ropy.
Vznik ropy je veľmi komplikovaný súbor procesov prebiehajúcich vo veľkých hĺbkach dlhé obdobia, čo sťažuje ich pozorovanie a napodobenie v laboratórnych podmienkach. V minulosti sa názory na vznik ropy rozchádzali. Existovali dva striktne vyhranené myšlienkové prúdy, jeden ktorý presadzoval pôvod ropy z organickej hmoty(tzv. biogénny pôvod) a druhý, ktorý obhajoval jej anorganický pôvod. Dnes je známe, že väčšina ropy vzniká hlavne rozkladom planktonických organizmov bez prístupu kyslíka, teda biogénne, čo bolo potvrdené geochemickým výskumom izotopov uhlíka. Ako dôkazy biogénneho pôvodu ropy sa uvádzajú aj rovnaké pomery n-alkánov a izo-alkánov, rovnaké izoméry, optická aktivita (ľavotočivosť), zhodný pomer 13C/12C atď. Na druhej strane, malé množstvo ropy a plynu môže vznikať aj anorganickou cestou. Dosiaľ však nebolo preukázané, že by ropa výlučne anorganického pôvodu tvorila ekonomicky zaujímavé ložiskové akumulácie. Dôležitým faktorom vzniku a hromadenia ropy sú aj procesy, ktoré prebiehajú po hlbokom pochovaní organických látok a najmä migrácia ropy cez priepustné vrstvy do ložiskových pascí, bez ktorých by sa žiadna dosiahnuteľná ropa nezachovala.
Organický pôvod ropy.
Organická teória je uznávaná väčšinou vedcov, predpokladá, že prvotným zdrojom uhľovodíkov v rope sú živočíšne a rastlinné zvyšky, ktoré podľahli rozkladu. Sú to zvyšky fytoplanktónu, žijúceho v povrchových morských vodách, ale aj telá planktónu a autotrofných organizmov mimo zóny prieniku svetla (pod ). V prospech tejto teórie svedčia zistenia, že mladšia ropa sa veľkou relatívnou molárnou hmotnosťou, zvýšeným obsahom kyslíka, síry a dusíka a veľkým obsahom asfaltu približuje pôvodnému organickému materiálu. Čím je ropa staršia, tým je ľahšia, obsahuje menej asfaltu a viac uhľovodíkov.
Odumreté mikroorganizmy sa dlhodobo ukladali na dne morí alebo jazier. Za všeobecne najvhodnejšie miesto pre vznik ropy sa považuje kontinentálny šelf a pasívne okraje kontinentov. Časť organickej hmoty môže pochádzať priamo z kontinentu a najväčšie akumulácie tohto typu sa nachádzajú vo veľkých deltách riek. Odumreté organizmy klesajú na dno a sú prekryté ďalšími sedimentmi a stávajú sa súčasťou usadených hornín. Pôvodná usadená hornina, v ktorej prebiehajú premeny organickej hmoty na ropu sa nazýva "materská hornina". Dôležitým faktorom je anoxia vodného stĺpca, rýchlosť prínosu sedimentov a organických látok na morské dno. Jeden m2 bahnitého dna produkuje ročne priemerne 150 g organickej hmoty. Táto sa ďalej rozkladá, najmä pod účinkom baktérií, takže nakoniec zostane v hornine iba stotina pôvodného množstva. Ale pri veľkých plochách podmorských priestorov vhodných pre ukladanie organickej hmoty môže byť objem zachovanej ropy vysoký. Obsahy organickej hmoty v ílovitých (bahnitých) sedimentoch sú oveľa vyššie ako v piesčitých, kde je ich rozklad oveľa dôkladnejší. Z toho vyplýva prvý dôležitý záver, že materskými horninami ropy sú často práve ílovité horniny. Ďalšími vhodnými materskými horninami sú čierne bridlice, vápnité íly (sliene), krieda a vápence. Obsah organického uhlíka v materskej hornine sa pohybuje od 1 – 10 %, priemerne 2,5 %.
Organické bahno, tzv. sapropel, je po uložení prekryté mladšími sedimentami a je čoraz hlbšie pochované. Najvýznamnejší podiel ropy tvoria ľahké, parafinické uhľovodíky, ktoré sú však zastúpené v organickej hmote bahien len celkom podradne. Je teda zrejmé, že po pochovaní musia organické látky prejsť fázou výrazných zmien, tvorby nových zlúčenín a preskupenia vzájomných podielov zložiek v prospech uhľovodíkov. Z organickej hmoty sú pre vznik ropy významné bitúmeny a to predovšetkým lipidy, látky príbuzné tukom. Predpokladá sa, že dôležitým katalyzátorom týchto procesov môžu byť ílové minerály.
Teplotný rozsah vzniku ropy je od 60150 °C, čo zodpovedá hĺbke pochovania 2 až . Hĺbkový a teplotný interval, v ktorom je proces tvorby ropy (dozrievania) najefektívnejší sa nazýva ropné okno. Organická hmota sa vplyvom tepla a tlaku premieňa najskôr na kerogén, potom na živicu a nakoniec na ropu a zemný plyn. Tento proces trvajúci milióny rokov sa nazýva dozrievanie alebo maturácia ropy. Má 3 štádiá:
Niektoré organické zlúčeniny sa napriek tomu zachovávajú takmer bezo zmeny, napríklad porfyríny, ktoré sú derivátmi chlorofylu. Ropa je po dozretí v hornine veľmi rozptýlená. V dôsledku rozdielu hustôt a všesmerného tlaku však uhľovodíky z materskej horniny migrujú, väčšinou smerom k povrchu. Migráciu umožňujú okolité priepustné horniny. Veľmi vhodné sú hlavne pieskovce, ktoré majú vysokú pórovitosť. Migrácia uhľovodíkov pozdĺž priepustných vrstiev z materskej horniny cez kolektor do rezervoára v poréznych horninách sa nazýva primárna migrácia. Uhľovodíky môžu cez horninové prostredie prenikať až k povrchu, kde zoxidujú alebo iným spôsobom degradujú. Po dosiahnutí zemského povrchu sa prchavé (tekuté) zložky ropy odparia a na mieste zostanú pevné vosky a asfalt. Zachová sa iba tá ropa, ktorá sa zachytí do pascí. Takéto pasce môžu byť tvorené nepriepustným nadložím (tzv. litologická pasca), najmä íly alebo evapority; alebo v dôsledku vhodných tektonických podmienok (tzv. štruktúrna pasca), rôzne zlomy a vrásy, hlavne antiklinály. V pasci sa prchavé uhľovodíky oddeľujú v podobe zemného plynu a tvoria najvyššiu časť ropného ložiska.
Dôležitým faktorom zachovania ropy v pasciach sú tiež stabilné geologické podmienky. Po zachytení už nemôže dôjsť k zvyšovaniu teploty ani komplikovanejšej tektonickej aktivite, ktorá by mohla spôsobiť nárast teploty a metamorfózu, výzdvih, zvetrávanie alebo jednoducho dezintegrovať pascu tak, že z nej ropa začne unikať.
Anorganický pôvod ropy.
Anorganický pôvod ropy predpokladal už Mendelejev. Samotnú ideu rozvíjali hlavne niektorí vedci v ZSSR (napr. Nikolaj Kudrjavtcev) no v súčasnosti nachádza priaznivcov aj inde napr. Thomas Gold. Podľa tejto teórie ropa vznikla pôsobením prehriatej pary na karbidy ťažkých kovov v časoch, keď sa vyskytovali blízko zemského povrchu. V prospech tejto teórie svedčí jednak laboratórna príprava pevných, kvapalných a plynných uhľovodíkov z karbidov uránu, lantánu aj céru, a jednak neustály únik metánu zo zemského plášťa v niektorých oblastiach.
Ťažba ropy.
Kedysi existovali lokality, kde ropa prirodzene vyrážala na zemský povrch. Dodnes sú takéto ropné pramene ropy známe napr. z Kysúc (Korniansky ropný prameň) a Oravy, vo svete napr. z Kalifornie. Teraz sa ropa získava pomocou vrtov z hlbšie sa nachádzajúcich ložísk umiestnených v ropných pasciach. Väčšinou sa v nálezisku spoločne s ropou nachádza zemný plyn a voda, ktoré sú pod tlakom. Spočiatku možno ropa prúdi z ložiska pod tlakom, alebo pomaly vyteká. To sa nazýva "primárny spôsob ťažby". Zvyčajne je možné takto získať približne 20 % ropy obsiahnutej v nálezisku.
S časom tlak klesá až k bodu, keď musia nastúpiť "sekundárne metódy", ako je čerpanie ropy pomocou čerpadiel alebo udržiavanie ložiskového tlaku vhodnou injektážou, a to buď spätným pumpovaním zemného plynu, vzduchu, vody príp. CO2. Primárnymi a sekundárnymi metódami sa celkovo darí vyťažiť 25 – 35 % celkového množstva ropy.
"Terciárne metódy" nastupujú v okamihu, keď už ani sekundárne metódy nestačia na udržanie produkcie a ťažba je ešte stále ekonomická, čo závisí od aktuálnej ceny ropy, kvality ropy a výšky ťažobných nákladov. Ich princípom je zníženie viskozity zostávajúcej ropy, väčšinou injektážou horúcej vodnej pary získavanej často kogeneráciou, pričom sa spaľovaním zemného plynu vyrába elektrina a odpadové teplo sa využije na tvorbu vodnej pary. Niekedy sa tiež ropa zohrieva zapálením časti ropného ložiska. Príležitostne sa tiež používa injektáž detergentov. Terciárne metódy dovoľujú vyťažiť ďalších 5 – 15 % ropy v nálezisku.
Väčšina – asi 3/4 ropy sa ťaží na pevnine. No nárast cien ropy po ropnej kríze v 70. rokoch 20. storočia umožnil spoločnostiam viesť nákladnejšiu ťažbu v oblasti plytkých morských šelfov, odkiaľ dnes pochádza 1/4 ropy a 1/5 plynu. Vŕtanie na šelfoch je však 6 – 7-krát drahšie ako na pevnine. Ťažbu ropy výrazne omedzuje možnosť jej prepravy. Stavba ropovodov a plynovodov je ekonomicky veľmi náročná, väčšinou obmedzená na pevninu.
Ťažba ropy na Slovensku.
Väčšina ložísk je dnes už vyťažená, prípadne vo finálnej fáze ťažby. „V súčasnosti ťažíme ropu v oblasti Jakubov, Dúbrava a Gajary a zásoby sú len zvyškové. Naše ložiská sú však komerčne využívané a nelíšia sa od bežných ložísk ropy,” uviedla Martina Štecová, referentka komunikácie spoločnosti Nafta, ktorá sa zaoberá ťažbou a prieskumom nerastných surovín.
Hoci teda má Slovensko aj vlastné zásoby a ťažbu, na to aby sme boli v tejto oblasti sebestační, museli by sme sa mimoriadne uskromniť. „Ťažba na Slovensku dosiahla v roku 2021 úroveň 4 557 ton ropy. V porovnaní so spotrebou je takmer zanedbateľná,” potvrdzuje Štecová.
Využitie a spracovanie ropy.
Ropa a výrobky z nej sú základnou surovinou pre chemický priemysel, hlavne pre výrobu plastov. Vyrábajú sa z nej aj niektoré lieky, hnojivá a pesticídy. Je dôležitým palivom pre dopravu. V USA sa v roku 2018 približne 86 % ropy použilo na výrobu palív. Mnohé krajiny používajú surovú ropu aj na výrobu elektriny v tepelných elektrárňach (asi 7 % celkovej svetovej produkcie).
Základom spracovania ropy je jej frakčná destilácia, pri ktorej sa oddeľujú pri atmosférickom tlaku jednotlivé skupiny uhľovodíkov podľa ich bodu varu.
Najľahšie plynné uhľovodíky sú metán, etán, propán, bután. Posledné dva sú hlavnou súčasťou automobilového paliva LPG. Petroléter tvoria uhľovodíky s dĺžkou reťazca C5 – 7 ("tv" asi 30 – 70 °C). Používajú sa ako rozpúšťadlá, napr. pri chemickom čistení odevov. Ďalšie frakcie sú benzín (C6 – 12, 40 – 200 °C), petrolej (C10 – 15, 150 – 300 °C), z ktorého sa vyrába letecký benzín, plynový olej (C10 – 20, 200 – 300 °C), z ktorého sa získava motorová nafta a ľahký vykurovací olej. Zvyšok (tzv. mazut) sa podrobuje vákuovej destilácii za zníženého tlaku, čím sa oddeľujú ťažké vykurovacie oleje od asfaltu. Uhľovodíky s dlhými reťazcami (C35 a viac) môžu byť hydrokrakovaním rozštiepené, čím vzniknú mazacie oleje.
Získané produkty sú ďalej rafinované, aby sa z nich odstránili nežiaduce prímesi, ako napr. parafíny.
Druhy ropy.
Ropný priemysel rozdeľuje ropu podľa jej pôvodu (napr. "West Texas Intermediate, WTI" alebo "Brent") a často aj podľa jej hustoty (ľahká, "light", stredne ťažká, "intermediate" a ťažká, "heavy"); rafinérie ju tiež môžu označovať ako „sladkú“ ("sweet"), čo znamená, že obsahuje relatívne málo síry, alebo ako „kyslú“ ("sour"), čo znamená, že táto ropa obsahuje viac ako 0,5 % síry a vyžaduje náročnejšie spracovanie, aby vyhovovala súčasným normám.
Hlavné svetové typy ropy sú:
OPEC sa snaží udržať cenu koša OPEC vo vopred danom rozmedzí pomocou zvyšovania a znižovania produkcie. Ropa typu kôš OPECu, pozostávajúca tak z ľahkých, ako aj z ťažkých druhov ropy, je v priemere ťažšia ako Brent aj WTI a má väčší obsah síry.
Všetky vyššie uvedené druhy sa zaraďujú medzi klasickú, „konvenčnú“ ropu. Okrem nej existujú aj veľké ložiská nekonvenčnej ropy, ktorú tvorí živica v asfaltových pieskoch a kerogén v asfaltových bridliciach. Nachádzajú sa hlavne v Kanade a Venezuele. Jej podiel zatiaľ tvorí len 5 % celkovej svetovej produkcie, z dôvodu vysokej energetickej náročnosti ťažby.
Budúcnosť ropy.
Hubbertova "teória ropného vrcholu", tzv. "peak oil", je kontroverzná teória zaoberajúca sa dlhodobými predpoveďami spotreby a vyčerpania ropy. Tvrdí, že zdroje ropy nie sú obnoviteľné, a preto úroveň ťažby ropy musí nevyhnutne dosiahnuť svoj vrchol, a potom začne klesať. Ťažba ropy podľa tejto teórie sleduje tzv. "Hubbertovu krivku" (podobnú Gaussovej krivke). Najviac kontroverzný na tejto teórii je dátum, kedy má tento vrchol nastať.
Geológ M. King Hubbert, otec tejto teórie, sledoval ťažbu ropy v Spojených štátoch. Spozoroval, že najviac amerických ropných nálezísk bolo nájdených začiatkom 30. rokov 20. storočia a predpovedal, že ťažba ropy v USA dosiahne vrchol okolo roku 1970. V roku 1971 skutočne dosiahla ťažba ropy v USA svoj vrchol a od tej doby v súlade s touto teóriou klesá. Potom ako ťažba ropy v USA začala upadať, začal ceny ropy diktovať ropný kartel OPEC, čo viedlo k prvej ropnej kríze v roku 1973. Do dnešnej doby dosiahlo vrchol ťažby mnoho oblastí, napr. Severné more v roku 1999 (teraz klesá produkcia tempom 10 – 12 % za rok). Nedávno potvrdila aj Čína, že dve z jej najväčších ropných polí začínajú byť vyčerpané a mexická ropná spoločnosť Pemex oznámila, že Cantarellské pole, jedno z najväčších pobrežných ropných ložísk na svete, dosiahne svoj vrchol v roku 2006 a potom začne ťažba klesať o 14 % za rok. Vo svetovom meradle pravdepodobne nebude pokles ťažby taký prudký.
Táto teória neznamená, že sa po ropnom vrchole ropa náhle minie, ale že sa jej ťažba bude postupne znižovať. Vzhľadom na skutočnosť, že sa ropa vo väčšom meradle začala ťažiť asi pred 150 rokmi, sa dá očakávať, že zhruba rovnaký čas by mohla ťažba ropy pokračovať aj po dosiahnutí vrcholu. Problém je práve v postupne sa zmenšujúcich objemoch ťaženej ropy, ktoré znamenajú budúci razantný nárast jej ceny. Ropný vrchol sa preto tiež niekedy nazýva „koniec lacnej ropy“.
Z najrôznejších dôvodov (najviac asi z dôvodu nedostatočného zmapovania svetových ropných rezerv) je ťažké predpovedať, kedy nastane vrchol ťažby v jednotlivých regiónoch. Vychádzajúc z dostupných údajov o produkcii ropy, stúpenci tejto teórie predpovedali (nesprávne), že vrchol svetovej ťažby bude v roku 1989, 1995 alebo v rokoch 1995 – 2000. Tieto predpovede sú však z obdobia, keď sa ešte nevedelo, že ropné šoky povedú k veľkému zvýšeniu efektivity zariadení používajúcich ropné produkty, v dôsledku ktorého sa rast dopytu po rope znížil, a tým oddialil vrchol jej ťažby. Nová predpoveď od spoločnosti Goldman Sachs hovorí, že vrchol ťažby ropy nastane v roku 2007 a o niečo neskôr pri zemnom plyne. Tak ako bola Hubbertova lokálna teória vzatá na vedomie až po vrchole ťažby v USA roku 1971, zrejme aj teória útlmu svetovej ťažby bude uznaná až sa tak skutočne stane aj vo svetovom meradle.
Túto teóriu podporuje fakt, že krivka objavov nových ropných nálezísk dosiahla vrchol v šesťdesiatych rokoch a od tej doby neustále klesá. Od roku 1980 ľudstvo spotrebováva každý rok viac ropy, ako prinesú nové objavy. Ďalším argumentom je, že v roku 2005 začala dramaticky klesať príprava projektov, ktoré by mali začať ťažbu ropy od roku 2008 a náklady na ťažbu ropy sa stále zvyšujú, pretože ropa je ťažiteľná už iba na stále menej dostupných miestach.
Podľa niektorých zdrojov z oficiálnych štatistík kartelu OPEC vyplýva, že tzv. ľahká sladká ropa ("light sweet") sa v súčasnosti nachádza za vrcholom ťažby a jej produkcia klesá. Tento typ ropy je najžiadanejší, pretože sa najľahšie spracováva, a zrejme bude tiež najskôr vyčerpaný. Súčasný nedostatok spracovateľských kapacít je podľa týchto zdrojov daný práve tým, že rafinérie nie sú pripravené na spracovávanie väčšieho množstva ťažšej ropy s väčším obsahom síry, napr. z Blízkeho východu.
Odporcovia tejto teórie podotýkajú, že úspešná predpoveď ropného vrcholu v USA nemusí mať žiadnu spojitosť s vyčerpaním miestnych ropných zásob, iba odráža ekonomickú nevýhodnosť ťažby v porovnaní s importom ropy zo zahraničia. Tiež poukazujú na opakovane nesprávne predpovede celosvetového ropného vrcholu. Podľa niektorých je aplikácia teórie na svet ako celok neuskutočniteľná kvôli zložitým obchodným a politickým vzťahom, ktoré majú na ťažbu ropy zásadný vplyv.
Ekonomika.
Cenou ropy sa väčšinou rozumie cena "WTI/Light Crude" ropy obchodovanej na newyorskej komoditnej burze (NYMEX), alebo cena ropy typu "Brent" obchodovanej na Medzinárodnej ropnej burze ("International Petroleum Exchange", IPE) v Londýne. Cena ropy veľmi závisí na jej druhu (ktorý je určený napríklad jej hustotou a obsahom síry) a tiež na jej pôvode. Veľká väčšina ropy sa nepredáva na burzách, ale pomocou priamych transakcií, ktoré sa však cenami na burze riadia. IPE tvrdí, že 65 % všetkých obchodov s ropou vychádza z burzovej ceny ropy typu Brent. Iné dôležité referenčné burzové ceny sú Dubai, Tapis a kôš OPEC.
Často sa hovorí, že cenu ropy určuje kartel OPEC a jej skutočná cena je približne 2 doláre za barel, čo sú náklady na ťažbu na Blízkom východe. Tieto názory však nezohľadňujú náklady na hľadanie nových ropných nálezísk a investície potrebné k započatiu ťažby.
Dopyt po rope veľmi závisí na globálnej makroekonomickej situácii, takže tiež tá je dôležitým činiteľom v cene ropy. Celý rad ekonómov tvrdí, že vysoké ceny ropy majú spätne veľký negatívny vplyv na hospodársky rast. S týmto nesúhlasia iní ekonomickí odborníci, podľa ktorých je teraz svetové hospodárstvo menej závislé na rope, ako bolo počas ropných šokov v sedemdesiatych rokoch.
Cena ropy v roku 1980, počas druhého ropného šoku (pri nepokojoch v Iráne a na Blízkom východe), keď bola v dnešných cenách (t. j. očistená od inflácie 3. január 2008) až na úrovni 101,7 dolárov za barel (podľa agentúry Reuters) až 102,8 dolárov za barel (podľa denníka Wall Street Journal).
Potom dlhodobo klesala v dôsledku otvorenia nových ropných polí mimo Blízky východ, ako napr. v Severnom mori. Nedávne minimum bolo v januári 1999 (12 dolárov za barel), keď ázijská ekonomická kríza znížila dopyt. Potom cena ropy začala stúpať až na 70,85 dolárov za barel 29. augusta 2005 v dôsledku hurikánu Katrina. 5. mája 2008 vystúpila cena americkej ropy až na 126,20 dolára kvôli správam o poklese ropných rezerv v USA, klesaniu dolára a vysokému dopytu. Na historický rekord dostala aj severomorská ropa Brent, stála 125,90 dolára za barel. Analytici spoločnosti Goldman Sachs očakávajú, že cena ropy sa v budúcich dvoch rokoch zvýši na 150 až 200 dolárov za barel..
Neustále vzrastajúca cena ropy je spôsobená kombináciou viacerých faktorov – končiacimi zásobami ropy, vzrastajúcim dopytom (hlavne Čína), špekuláciami na burzách, ale hlavne prehlbujúcou sa ekonomickou krízou v USA (2007 – 2008) spojenou s oslabovaním dolára. Nezanedbateľný je aj zlý stav rafinérií a ich nedostatočnou kapacitou hlavne v USA. Zástancovia Hubbertovej teórie v tejto súvislosti tvrdia, že ako sa približujeme dátumu konečného vrcholu ťažby, neustále sa zmenšuje tzv. rezervná ťažobná kapacita, t. j. množstvo ropy, o ktoré môžu ťažobné firmy krátkodobo zvýšiť svoju produkciu v prípade previsu dopytu. Táto rezervná ťažobná kapacita je dnes skutočne na svojom historickom minime a tvorí iba dve percentá celosvetovej produkcie (ešte pred niekoľkými rokmi sa pohybovala v rozmedzí 8 – 10 percent). Relatívne lokálne výpadky ťažby, ako bol hurikán Katrina, potom vyvolávajú veľké výkyvy v cene ropy. Odporcovia Hubbertovej teórie pokles rezervnej ťažobnej a rafinérskej kapacity pripisujú chronicky nedostatočným investíciám kvôli dlhodobo nízkej cene ropy.
Produkcia a spotreba v číslach.
Od začiatku dejín ľudstva do dneška bolo vyťažených približne 900 miliárd barelov ropy. Za predpokladu súčasného objemu ťažby vystačí známe zásoby ropy na ďalších 43 rokov.
V roku 2004 tvorila celková ťažba 3 888 mil. ton, z toho ropné krajiny mimo združenia OPEC vyprodukovali 60 %. Ľahká ropa tvorila približne 33 %, stredne ťažká 53 % a ťažká ropa 14 %. Kyslá ropa ("sour") s vysokým obsahom síry tvorila 59 % celkovej svetovej produkcie.
Najväčší spotrebitelia ropy boli v roku 2004 USA (927,3 mil. t), Čína (308,6 mil. t), Japonsko (250,5 mil. t), Rusko (131,8 mil. t) a Nemecko (123,2 mil. t). Dopyt po rope stúpa v súčasnosti asi o 2 % ročne.
Zdroj:
Svetové zásoby ropy.
Ložiská ropy sú známe zo všetkých geologických útvarov počínajúc paleozoikom.
Výskyt na Slovensku.
Na Slovensku sa roponosné súvrstvia nachádzajú v Záhorskej nížine, kde sú viazané na chladnú Viedenskú panvu (pull apart typu). Prvým objaveným ložiskom boli Gbely. Najdôležitejším plyno a roponosným horizontom sú súvrstvia bádenu a sarmatu (miocén). Kolektormi sú piesky alebo slabo spevnené pieskovce a zlepence. Ďalšou oblasťou s náleziskami ropy je Panónska panva na východnom Slovensku s ložiskami v oblasti Senného, Stretavy a Ptrukše. Výskyty ropy sú ďalej známe i z rozhrania Centrálnokarpatskej paleogénnej panvy a bradlového pásma v Spišsko-šarišskom medzihorí, kde sa nachádza ložisko Lipany.
Ropa bola nájdená aj na viacerých miestach vo flyšovom pásme (potvrdené vrtmi), napr. Miková na východnom Slovensku, známy prirodzený výver pri Korni na Kysuciach. Výskyty ropy sú viazané na vývery jodobrómových soľaniek, napr. Slaná Voda pri Oravskej Polhore a inde.
Ťažba ropy na Slovensku v roku 2003 pokrývala iba 1 % domácej spotreby. Venuje sa jej spoločnosť NAFTA so sídlom v Gbeloch. Väčšinu ropy Slovensko dováža z Ruskej federácie ropovodom Družba.

</doc>
<doc id="35077" url="https://sk.wikipedia.org/wiki?curid=35077" title="37 Geminorum">
37 Geminorum

37 Geminorum je hviezda v severozápadnej časti súhvezdia Blíženci. Od Slnka je vzdialená 56,3 svetelných rokov.
Táto hviezda má veľa spoločných vlastnosti so Slnkom a je to jedna z najbližších hviezd podobných Slnku.

</doc>
<doc id="35078" url="https://sk.wikipedia.org/wiki?curid=35078" title="Andrej Hadik">
Andrej Hadik

Gróf Andrej Hadik alebo Andrej Hadík z Futogu (, ; * 16. október 1711, Dunajský Klátov – † 12. marec 1790, Viedeň) bol uhorský gróf a rakúsky poľný maršal slovenského pôvodu. Pochádzal z turčianskeho slovenského zemianskeho rodu.
Do grófskeho stavu povýšený v Uhorsku 20. marca 1763 a do stavu ríšskeho grófa vo Viedni dňa 4. februára 1777.
Vyznamenal sa v sedemročnej vojne, najmä nečakaným útokom na Berlín 16. októbra 1757, ktorý obsadil s minimálnymi stratami. Z tohto činu sa vyvinul frazeologizmus „husársky kúsok“ (, ) pre pomenovanie riskantne odvážneho činu.
Život.
Narodil sa 16. októbra 1711 v rodine zemana Michala Hadika (1679 – 1733) a Františky Hardiovej v Dunajskom Klátove, kde v tom čase slúžil jeho otec ako husársky kapitán. V 17191728 študoval na jezuitskom gymnáziu v Kőszegu, následne v Košiciach (17281730) a nakrátko študoval právo v Kőszegu. Pôvodne mal byť kňazom, ale otec ho presvedčil aby sa stal vojenským dôstojníkom.
Vojenskú kariéru začal ako 22-ročný kornet (zástavník) v Dežöfiho (neskôr 3.) husárskom pluku. Veľmi rýchlo postupoval na rebríčku vojenských hodností. V protitureckej vojne v roku 1738 bol už kapitánom. Svojou odvahou natoľko vzbudzoval pozornosť veliteľských kruhov, že povýšenia išli pomerne rýchlo za sebou. Prejavil sa ako vynikajúci stratég, preto ho v roku 1744 vo veku 33 rokov povýšili na plukovníka a o už o tri roky neskôr (1747) bol generálom.
Sedemročná vojna.
V roku 1756 získal hodnosť podmaršala. Preslávil sa aj v sedemročnej vojne (v rokoch 1756 – 1763). 16. októbra 1757 sa podieľal na čele jednotky asi 3500 husárov a pešiakov na prepade a obsadení Berlína. Jeho jednotka pri tejto nebezpečnej akcii stratila iba desať mužov. Berlín sa vtedy vykúpil za 235 000 toliarov, z ktorých dal Hadik 25 000 svojim vojakom a zvyšok poslal panovníčke Márii Terézii.
V roku 1758 bol vyznamenaný Radom veľkokríža Márie Terézie a povýšený na generála kavalérie. V rokoch 1764 – 1768 sa stal hlavným veliteľom armád bojujúcich v Sliezsku. Keď sa v roku 1763 stal poľným maršalom, povýšili ho aj do grófskeho stavu. V rokoch 1764 – 1768 si plnil vojenské povinnosti ako miestodržiteľ Sedmohradska. Neskôr bol medzi rokmi 1772 a 1774 menovaný za vojenského gubernátora v Haliči a Vladimírsku. Najvyššiu vojenskú hodnosť v rakúskej armáde dosiahol v roku 1774, kedy bol menovaný za poľného maršala. V rokoch 1774 až 1790 bol prezidentom Dvorskej vojnovej rady vo Viedni, čo bola hodnosť zodpovedajúca ministrovi vojny.
Zomrel vo Viedni, bol pochovaný vo Futogu (Vojvodina), ktorý získal ako dedičné panstvo v roku 1763. Jeho zásluhou sa prisťahovali Slováci do neďalekého Petrovca (ktorý patril futockému panstvu), metropoly dolnozemských, vojvodinských Slovákov.
Súkromný život.
Jeho manželkou bola kňažná Františka Lichnowská (1725 – 26. august 1787), mali spolu troch synov a dcéru. Dvaja jeho synovia sa vydali sa na vojenskú dráhu. Syn Karol Jozef (1756 – 1800) sa roku 1796 stal poľným maršalom a oženil sa s grófkou Mariou Theresiou von Kolowrat-Krakowsky a najmladší Andrej (1764 – 1840) dosiahol hodnosť husárskeho generála a vzal si za manželku Mariu Raszler von Gamerschwang . Syn Ján (1755 - 1833) sa oženil s Franziskou von Breuner. Dcéra Anna Mária Jozefa (1750 – 1842) bola od roku 1765 vydatá za poľského magnáta Marcina Lubomirskeho (1738 – 1811), z manželstva sa narodila jedna dcéra. Anna Mária Jozefa Lubomirska bola v rokoch 1776 - 1778 milenkou posledného poľského kráľa Stanislava Augusta Poniatowskeho; z tohto vzťahu sa narodil (s najväčšou pravdepodobnosťou kráľov) nemanželský syn.

</doc>
<doc id="35079" url="https://sk.wikipedia.org/wiki?curid=35079" title="Keid">
Keid

Keid („škrupinka“), tiež známa ako Omikron 2 Eridani alebo 40 Eridani, je trojhviezda vzdialená menej ako 16,5 svetelných rokov od Slnka. Na oblohe je v zdanlivej blízkosti hviezdy omikron 1 (Beid), ale fyzicky s ňou nesúvisí. Keid je jedna z našich najbližších hviezd. 
Vo vzdialenosti 83“ od hlavnej zložky s jasnosťou 4,5 mag leží sprievodca – biely trpaslík s jasnosťou 9,5 mag. Je viditeľný ďalekohľadom s priemerom objektívu väčším ako 8 cm. Okolo sprievodcu raz za 248 rokov obehne ďalšia hviezda, červený trpaslík s jasnosťou 11,1 mag. V roku 1985 bola ich uhlová vzdialenosť 9,0“ a v roku 2000 len 9,3“, takže na ich rozlíšenie bol potrebný 12 cm ďalekohľad.

</doc>
<doc id="35080" url="https://sk.wikipedia.org/wiki?curid=35080" title="Gudea">
Gudea

Gudea (po sumersky „povolaný“) bol v rokoch 2144 – 2124 pred Kr. sumerský kráľ v Lagaši v južnej Mezopotámii, druhý člen tzv. II. dynastie z Lagašu. 
Pravdepodobne ani nepochádzal z mesta Lagaš, ale oženil sa s Ninalou, dcérou lagašského panovníka Ur-Baby (2164 – 2144 pred Kr.). Jeho vláda je najznámejšia predovšetkým stavbou obrovského zavodňovacieho kanálu.
Gudea je zobrazený na na mnohých sochách s monumentálnymi oslavnými klinovými nápismi. Na dvoch hlinených valcoch sú dlhé hymny na oslavu stavby chrámu mestského boha Ningirsua, ktoré patria k najvýznamnejším pamiatkam sumerskej literatúry. 

</doc>
<doc id="35081" url="https://sk.wikipedia.org/wiki?curid=35081" title="Helvetios">
Helvetios

Helvetios (51 Pegasi) je hviezda podobná Slnku vzdialená 47,9 ly alebo 14,7 pc od Slnka. Bola to prvá hviezda hlavnej postupnosti, pri ktorej bola objavená planéta. Objav bol oznámený v roku 1995.
Objav exoplanéty bol oznámený 6. októbra 1995 Michaelom Mayorom a Didierom Quelozom v časopise Nature. Planéta nazvaná 51 Pegasi b obieha veľmi blízko okolo svojej hviezdy, iba 7,5 milióna kilometrov. Podmienky na povrchu tejto planéty sú zničujúce, teplota dosahuje až 1300 kelvinov. Planéta je 2-3 krát väčšia ako Jupiter.
Samotná hviezda má zdanlivú magnitúdu 5,49 a teda je viditeľná zo Zeme s použitím ďalekohľadu alebo aj voľným okom za dobrým podmienok. 51 Pegasi je žltý trpaslík odhadovaného veku 7,5 miliardy rokov, teda o niečo staršia ako Slnko, je o 4 až 6 % masívnejšia s väčším obsahom kovov a už pomerne malým obsahom nespáleného vodíka. Jej spektrálny typ je uvádzaný buď ako G2.5V alebo G4-5Va.

</doc>
<doc id="35082" url="https://sk.wikipedia.org/wiki?curid=35082" title="61 Cygni">
61 Cygni

61 Cygni je dvojhviezda v súhvezdí Labuť. Je nenápadná, na hranici viditeľnosti voľným okom a tvorí rovnobežník s hviezdami Deneb, Sadr a Gienah. Je však známa tým, že je to jedna z našich najbližších hviezd (devätnásta najbližšia), nachádza sa vo vzdialenosti 11,36 svetelného roka. Jej druhá zložka, 61 Cygni B, je od nás o niečo ďalej, vo vzdialenosti 11,43 svetelného roka. Hlavná zložka má spektrálny typ K3, vedľajšia K4 a ich jasnosť je 5,2 a 6,03 mag. 61 Cygni sa preslávila tým, že bola prvou hviezdou vôbec, pri ktorej bola zistená jej vzdialenosť.

</doc>
<doc id="35083" url="https://sk.wikipedia.org/wiki?curid=35083" title="70 Virginis">
70 Virginis

70 Virginis je hviezda hlavnej postupnosti v súhvezdí Panna.

</doc>
<doc id="35085" url="https://sk.wikipedia.org/wiki?curid=35085" title="Ný Scorpii">
Ný Scorpii



</doc>
<doc id="35086" url="https://sk.wikipedia.org/wiki?curid=35086" title="Jabbah">
Jabbah

Jabbah (ν Sco/ν Scorpii/Ný Scorpii) je viacnásobná hviezda v súhvezdí Škorpión. Tvorí ju prinajmenšom päť hviezd, pričom v ďalekohľadoch sa javí ako štvorhviezda zložená z dvoch dvojíc hviezd. Všetky ďalekohľadom pozorovateľné zložky sústavy Jabbah patria do spektrálneho typu B. Ich spoločná jasnosť dosahuje 4,0 mag a vzdialenosť od nás približne 427 svetelných rokov. 

</doc>
<doc id="35089" url="https://sk.wikipedia.org/wiki?curid=35089" title="Konope">
Konope



</doc>
<doc id="35090" url="https://sk.wikipedia.org/wiki?curid=35090" title="Tráva">
Tráva

Tráva môže byť:

</doc>
<doc id="35091" url="https://sk.wikipedia.org/wiki?curid=35091" title="Ypsilon Andromedae">
Ypsilon Andromedae

Ypsilon Andromedae (υ And/υ Andromedae) s novodobým menom Titawin je dvojhviezda v súhvezdí Androméda vzdialená od Slnka 44 svetelných rokov. Jej hlavnú zložku, žltú hviezdu hlavnej postupnosti, obklopuje sústava s najmenej štyrmi exoplanétami. Druhú zložku sústavy tvorí červený trpaslík, ktorý obieha väčšiu hviezdu vo vzdialenosti 750 au, ďaleko za jej planétami.

</doc>
<doc id="35092" url="https://sk.wikipedia.org/wiki?curid=35092" title="Alfa Serpentis">
Alfa Serpentis



</doc>
<doc id="35093" url="https://sk.wikipedia.org/wiki?curid=35093" title="Unuk">
Unuk

Unuk (α Ser/α Serpentis/Alfa Serpentis) je trojhviezda v súhvezdí Had.

</doc>
<doc id="35094" url="https://sk.wikipedia.org/wiki?curid=35094" title="Epsilon Virginis">
Epsilon Virginis



</doc>
<doc id="35095" url="https://sk.wikipedia.org/wiki?curid=35095" title="Vindemiatrix">
Vindemiatrix

Vindemiatrix (ε Vir/ε Virginis/Epsilon Virginis) je hviezda v súhvezdí Panna. Patrí do spektrálnej triedy G8 III a od Slnka je vzdialený 102 svetelných rokov.

</doc>
<doc id="35096" url="https://sk.wikipedia.org/wiki?curid=35096" title="Beta Librae">
Beta Librae



</doc>
<doc id="35097" url="https://sk.wikipedia.org/wiki?curid=35097" title="Zubenelschemali">
Zubenelschemali

Zubenelschemali alebo Kiffa Borealis, alebo Beta Librae (β Lib/β Librae) je hviezda v súhvezdí Váhy. 
Jej názov znamená severné (pravé) klepeto. Názov pochádza z čias, keď boli Váhy ešte súčasťou súhvezdia Škorpión ako jeho klepetá. Je približne 100-krát svietivejšia než Slnko a hovorí sa o nej, že je jediná samostatná hviezda viditeľná voľným okom, ktorá má jednoznačne zelené sfarbenie.

</doc>
<doc id="35098" url="https://sk.wikipedia.org/wiki?curid=35098" title="Gama Librae">
Gama Librae



</doc>
<doc id="35099" url="https://sk.wikipedia.org/wiki?curid=35099" title="Zubenelhakrabi">
Zubenelhakrabi

Zubenelhakrabi (Gama Librae / γ Librae / γ Lib) je fyzická dvojhviezda v súhvezdi Váhy.

</doc>
<doc id="35100" url="https://sk.wikipedia.org/wiki?curid=35100" title="Zoznam periodických komét">
Zoznam periodických komét



</doc>
<doc id="35101" url="https://sk.wikipedia.org/wiki?curid=35101" title="Politická strana">
Politická strana

Politická strana je organizovaná veľká skupina ľudí (v dnešnej dobe už spravidla politická organizácia), ktorej cieľom je získanie (štátnej) moci a/alebo presadzovanie určitej ideológie a/alebo riešenia nejakého problému. Na Slovensku a v Česku je politickou stranou de facto aj politické hnutie (pozri nižšie).
Právne je na Slovensku politická strana (a politické hnutie) v súčasnosti definovaná v príslušnom zákone ako "právnická osoba, ktorá sa zapisuje do registra strán".
Politické hnutie.
V ústavoprávnej teórii je politické hnutie "voľnejšie združenie alebo zoskupenie osôb so spoločným záujmom."
Pokiaľ ide chápanie politického hnutia v právnych predpisoch, na Slovensku a v Česku od januára 1990 do októbra 1991 existoval v texte príslušného zákona mierny (a nejasný) rozdiel medzi politickou stranou a politickým hnutím - politické hnutia mohli byť na rozdiel od politickej strany združeniami nielen občanov, ale aj politických strán či spoločenských organizácií, a zrejme boli myslené ako masovejšie zoskupenia než politické strany. Od novembra 1991 však príslušný zákon síce čisto formálne rozlišuje termíny politická strana a politické hnutie, ale pre obe platia presne tie isté ustanovenia a v texte zákona nie je pre politické hnutie uvedená definícia odlišná od definície politickej strany. Na účely toho, čo upravujú právne predpisy, je teda politické hnutie a politická strana od novembra 1991 vecne to isté. Pokiaľ ide o konkrétnu definíciu, od roku 2005 je politická strana aj politické hnutie v slovenskom zákone definovaná/-né ako "právnická osoba, ktorá sa zapisuje do registra strán".
Príkladmi politických hnutí na Slovensku sú: Progresívne Slovensko, REPUBLIKA či HZDS.
Charakteristika politickej strany.
Vlastnosti politických strán:
V dnešných demokratických systémoch dostáva politická strana mandát na napĺňanie svojich cieľov prostredníctvom volieb. Cieľom môže byť aj zničenie demokracie a nastolenie diktatúry - spravidla triednej alebo národnostnej. V záujme tolerovania a uznania strany štátom vydáva stanovy a registruje sa.
V nedemokratických (totalitných, diktatúrach) systémoch je spoločenstvom na ovládanie ostatných a voľby slúžia na predstieranie slobody a demokracie.
Strany sú väčšinou financované zo štátneho rozpočtu.
Delenia.
Tradičné delenie:
Delenie typu ľavica-pravica:
Delenie typu vláda-opozícia:
Delenie podľa systémovosti:
Dejiny.
Politické strany vznikali pôvodne ako záujmové skupiny v rámci mocenskej elity, ktoré začali vytvárať lokálne skupiny (politické kluby) a postupne sa organizovali do politických strán.
Na Slovensku sa napríklad už pre 15. či 16. storočie hovorí o stranách v uhorskom sneme (zápoľskovská strana a pod.), ktoré spĺňali mnohé z hore uvedených bodov. Za prvé moderné politické strany sa však považujú až whigovia a toryovia v anglickom parlamente (od 17. stor.), ďalej girondisti a jakobíni vo francúzskom parlamente v čase francúzskej revolúcie (koniec 18. stor.) a napokon celý rad politických strán, ktoré vznikali v Európe v 19. stor. - na Slovensku Slovenská národná strana a Ľudová strana.
V 19. storočí vzniklo tradičné rozdelenie na ľavicu, stred a pravicu (pôvodne podľa zasadacieho poriadku vo francúzskom parlamente).

</doc>
<doc id="35106" url="https://sk.wikipedia.org/wiki?curid=35106" title="Programovací jazyk Python">
Programovací jazyk Python



</doc>
<doc id="35107" url="https://sk.wikipedia.org/wiki?curid=35107" title="Programovací jazyk Haskell">
Programovací jazyk Haskell



</doc>
<doc id="35108" url="https://sk.wikipedia.org/wiki?curid=35108" title="Programovací jazyk Eiffel">
Programovací jazyk Eiffel



</doc>
<doc id="35109" url="https://sk.wikipedia.org/wiki?curid=35109" title="Programovací jazyk Delphi">
Programovací jazyk Delphi



</doc>
<doc id="35110" url="https://sk.wikipedia.org/wiki?curid=35110" title="Programovací jazyk BASIC">
Programovací jazyk BASIC



</doc>
<doc id="35111" url="https://sk.wikipedia.org/wiki?curid=35111" title="Programovací jazyk APL">
Programovací jazyk APL



</doc>
<doc id="35112" url="https://sk.wikipedia.org/wiki?curid=35112" title="Programovací jazyk D">
Programovací jazyk D



</doc>
<doc id="35113" url="https://sk.wikipedia.org/wiki?curid=35113" title="Programovací jazyk C">
Programovací jazyk C



</doc>
<doc id="35114" url="https://sk.wikipedia.org/wiki?curid=35114" title="Programovací jazyk Ada">
Programovací jazyk Ada



</doc>
<doc id="35115" url="https://sk.wikipedia.org/wiki?curid=35115" title="ASIC">
ASIC

ASIC (z ), nazývaný aj zákaznícky obvod, je integrovaný obvod navrhnutý a vyrábaný pre určitú špecifickú aplikáciu.
Aj keď v širšom slova zmysle môže pojem "zákaznícky obvod" zahŕňať aj programovateľné obvody – napríklad FPGA, CPLD a mikrokontroléry – naprogramované konkrétnym firmvérom pre danú aplikáciu; pojem ASIC je v praxi používaný len pre integrované obvody špeciálne navrhnuté a vyrábané pre dané použitie.
Vo väčšine prípadov sú ASIC čisto digitálnymi obvodmi v štandardnej kremíkovej CMOS technológii, niekedy sa však navrhujú aj zmiešané ASIC obvody obsahujúce analógové aj digitálne obvody a siaha sa po zvláštnych technológiách ako sú napr. obvody na báze GaAs.
ASIC sa najčastejšie používajú v spotrebnej elektronike, niekedy aj v priemyselnej elektronike a telekomunikáciách, t. j. tam, kde ide o hromadnú výrobu obrovských sérií (milióny) rovnakých výrobkov, napr. mobilné telefóny. Zvláštnu skupinu použitia ASIC tvoria unikátne aplikácie (výskum, meracie prístroje atď.), kde by nebolo možné dosiahnuť požadované parametre inou technológiou (napr. zostavením obvodu z diskrétnych prvkov).
Návrh.
Na návrh ASIC sa používajú tie isté metódy ako na návrh ostatných integrovaných obvodov. Najprv sa CAD prostriedkami navrhne samotný elektrický obvod a odsimuluje sa jeho činnosť, prípadne sa postaví prototyp z diskrétnych súčastí. Potom sa za pomoci počítačových „prekladacích“ prostriedkov prevedie návrh na rozloženie jednotlivých prvkov (najmä tranzistorov) a ich prepojenia na samotnom čipe ("layout"). Niekedy nasleduje ďalšia simulácia, najmä kvôli časovaniu kritických častí obvodu. Potom sa obvod zadá do výroby, ktorá trvá niekoľko týždňov. Vyrobené prototypy sú merané a je testovaná ich správna funkcia.
Ale kým sa daný obvod otestuje alebo uchytí na trhu (ťažko sa dá predvídať), tak sa najprv realizuje, testuje a distribuuje ako FPGA alebo CPLD, prípadne RISC (zriedkavejšie). Potom, po rádove mesiacoch, keď sa osvedčil (prípadne sa výrobcovia dohodli) sa navrhuje konkrétny ASIC.
Zjednodušujúce metodiky.
Metóda štandardných buniek.
Pri tejto metóde sa nenavrhuje ASIC od úrovne tranzistorov, ale využíva sa knižnica hotových obvodových prvkov, napr. hradlá, klopné obvody, vstupné a výstupné obvody atď. Výsledný obvod sa potom skladá z takýchto buniek. Toto zjednodušuje návrh rozloženia (layout) obvodu a je ľahšie otestovať správne časovanie, keďže sa v simulácii pracuje už len s bunkami ako celkom a nie s jednotlivými prvkami (tranzistormi).
Hradlové pole.
Táto metóda využíva už navrhnuté rozloženie základných logických buniek (hradiel, klopných obvodov), a samotný návrh pozostáva z definovania ich vzájomných prepojení. Aj keď tento prístup je v určitom smere obmedzujúci a využije sa len časť predpripravených buniek, je prekvapujúco lacnejšou alternatívou než štandardný návrh. Je to preto, lebo je možné vopred hromadne vyrobiť vafery s čipmi obsahujúcimi hradlové polia bez prepojov, a zákaznícky sa robí len posledná metalizačná vrstva, ktorou sa určia prepoje.
Funkčné bloky.
V mnohých ASIC sa používajú veľké funkčné bloky, ktoré majú pomerne zložitú funkciu, napr. zabudovaný mikrokontrolér alebo DSP, pamäť RAM alebo ROM, UART, Ethernet kontrolér apod. Tieto bloky sú ponúkané ako celky (v podobe „syntetizovateľného“ predpisu) mnohými menšími firmami a spoločne sú označované ako Intellectual Property (IP) (všeobecný pojem, ktorý má však v tomto kontexte už uvedený konkrétny význam).
Porovnanie s alternatívnymi možnosťami.
Aj keď sa často pokladá za príčinu použitia ASIC ich rýchlosť, v skutočnosti len v niektorých aplikáciách je podstatná rýchlosť akou sú vykonávané logické operácie. Rozhodujúcim faktorom je ekonomika, a tá sa v miliónových množstvách niekedy prejavuje nečakaným spôsobom. Niekedy sa oplatí zintegrovať niekoľko pomerne bežných obvodov do jedného len aby sa ušetrila plocha dosky plošných spojov a počet osadzovaných obvodov. Niekedy je dokonca výhodné podstúpiť komplikácie napríklad pri integrácii analógových a digitálnych obvodov, aby sa dosiahlo jednočipové riešenie.
ASIC majú mimoriadne vysoké fixné (jednorazové) náklady. Príprava výroby (jedna sada masiek) stojí v závislosti od technológie niekoľko stoviek tisíc U$, návrhové a testovacie prostriedky stoja ďalšie stovky tisíc až milióny, a nezanedbateľné sú aj mzdové náklady pre vysoko kvalifikovaný personál. Na druhej strane sú samotné výrobné náklady jednotlivých čipov mimoriadne nízke (aj keď v závislosti od použitej technológie, veľkosti čipu a druhu puzdra sa môže pohhybovať v rozmedzí niekoľkých rádov), takže ak sa fixné náklady „rozpustia“ vo veľkom množstve čipov, výsledná cena za kus môže byť veľmi priaznivá.
FPGA a CPLD majú potenciál nahradiť ASIC v mnohých aplikáciách, čo sa týka rýchlosti a hustoty integrácie. Oproti ASIC však majú typicky vyššiu spotrebu pri tej istej funkcii, čo u väčších obvodov prináša aj problémy s chladením. Fixné náklady sú menšie o prípravu sady masiek a návrhové prostriedky bývajú tiež o niečo lacnejšie, ale cena jednotlivých čipov je pomerne vysoká a k nej treba pripočítať ešte náklady na progamovanie a značenie. FPGA a CPLD majú ešte obrovskú výhodu aj v možnosti robiť vývoj a testovanie priamo na finálnom hardware, navyše aj v prípade preniknutia chyby do už predávaného produktu je ešte možnosť nápravy (i keď rozhodne nie lacná) preprogramovaním v prevádzke.
Zaujímavou možnosťou je aj možnosť konverzie návrhu v FPGA do ASIC, ktorú okrem výrobcov FPGA ponúkajú aj nezávislé spoločnosti. Toto umožňuje spojiť výhody FPGA v malosériovej výrobe s výhodou ASIC pre veľké série, ak sa ukáže, že produkt úspešný a návrh je už stabilný.
Mikrokontroléry a DSP nepredstavujú priamu konkurenciu ASIC, ale v niektorých aplikáciách, kde nie je vyžadovaný mohutný výkon či špeciálne funkcie, môžu predstavovať alternatívne riešenie. Cena mikrokontrolérov sa v súčasnosti pohybuje veľmi nízko a návrhové prostriedky sú lacné, pričom platí aj výhoda preprogramovateľnosti v aplikácii podobne ako u FPGA/CPLD.
Od roku 2019 sú ASIC minery postupne v majoritnej miere využívané na ťažbu kryptomien, najmä kryptomien typu proof-of-work, ako sú Bitcoin, Litecoin. Ich efektivita mnohonásobne prevyšuje ťažbu pomocou počítačových procesorov (CPU), grafických kariet (GPU) a FPGA, a to vďaka rádovo vyššiemu výkonu na jednotku spotrebovanej elektrickej energie. To vedie k vyššej efektivite a ziskovosti ťažby, ktorú možno overiť pomocou kalkulačky profitability.

</doc>
<doc id="35121" url="https://sk.wikipedia.org/wiki?curid=35121" title="Amnesty International">
Amnesty International

Amnesty International (známa aj ako Amnesty alebo AI) je medzinárodná mimovládna organizácia s cieľom presadzovať ľudské práva zakotvené vo Všeobecnej deklarácii ľudských práv a iných medzinárodných štandardoch. Kampane Amnesty International sa sústreďujú najmä na prepustenie všetkých väzňov svedomia, zabezpečenie rýchleho a spravodlivého súdneho procesu pre politických väzňov, zákaz trestu smrti, mučenia a iného krutého zaobchádzania s väzňami, ukončenie politických vrážd a „zmiznutí“, a potrestanie porušovateľov ľudských práv.
História.
Amnesty International založil v roku 1961 britský právnik Peter Benenson. Benenson bol šokovaný článkom v novinách o tom, že dvoch portugalských študentov odsúdili na sedem rokov väzenia za to, že si pripili na slobodu. Benenson zverejnil v The Observer článok „Zabudnutí väzni“, v ktorom žiadal čitateľov, aby písali a posielali listy vyjadrujúce podporu študentom. Výsledkom bolo vyše 1000 listov. V rôznych krajinách začali vznikať skupiny pisateľov listov na obranu obetí nespravodlivosti, a počas prvého roka novozaložená organizácia začala pracovať na 210 prípadoch.
Generálni tajomníci Amnesty International:
Organizačná štruktúra.
"Medzinárodná rada" sa skladá z členov medzinárodného výkonného výboru a zástupcov sekcií. Hlasovacie právo majú iba zástupcovia sekcií.
"Medzinárodný výkonný výbor" má 9 členov, z toho 8 členov volených medzinárodnou radou, a 1 člena, ktorého volia zamestnanci medzinárodného sekretariátu. Stretáva sa najmenej dvakrát ročne.
"Medzinárodný sekretariát" sídli v Londýne. Na jeho čele je "generálny tajomník" menovaný medzinárodným výkonným výborom. Úlohou generálneho tajomníka je riadiť zamestnancov a implementovať rozhodnutia medzinárodnej rady.
"Sekcia" môže byť založená v ľubovoľnom štáte. Musí zvládať organizovanie základných aktivít Amnesty International a pozostávať minimálne z dvoch skupín a 20 členov.
"Skupina" musí mať aspoň 5 členov.
"Individuálne členstvo" je možné v krajinách, v ktorých neexistuje sekcia Amnesty International.
Metódy.
Amnesty International si vytýčila zásadu nestrannosti a objektívnosti. Členovia majú konať v rámci prípadov v celom svete, a nemajú sa zaoberať situáciou vo vlastnej krajine.
Amnesty International vyhlasuje každý rok niekoľko kampaní, na ktoré sa sústreďuje práca členov organizácie.
Amnesty International Slovensko.
Amnesty International Slovensko je nezisková mimovládna organizácia združujúca skupiny a členov Amnesty International na Slovensku.

</doc>
<doc id="35127" url="https://sk.wikipedia.org/wiki?curid=35127" title="International Mobile Subscriber Identity">
International Mobile Subscriber Identity

IMSI je skratka z anglického výrazu "International Mobile Subscriber Identity" (niekedy taktiež chybne " International Mobile Station Identity"). Ide o unikátne číslo pridelené mobilným operátorom pre SIM kartu v mobilnej sieti GSM alebo UMTS.
IMSI je mobilným telefónom odoslané mobilnému operátorovi a v interných systémoch operátora slúži k nájdeniu detailov o užívateľovi. Kvôli zvýšeniu bezpečnosti a možnostiam odposluchu na úrovni rádiových vĺn je IMSI zasielané čo najmenej a často je nahradené náhodne generovaným TMSI.
IMSI väčšinou obsahuje 15 číslic: prvé tri reprezentujú kód krajiny (MCC), ďalšie kód mobilného operátora (MNC). MNC sa skladá väčšinou z dvoch (v Európe) alebo z troch (Severná Amerika) číslic. MNC sa prideľuje postupne od 01,02.. Ďalšie cifry predstavujú číslo zákazníka MSIN unikátne v rámci siete mobilného operátora (prvé dvojčíslie udáva číslo HLR).
IMSI je v súlade so štandardom E.212 Medzinárodná telekomunikačná únia (ITU).
IMSI na Slovensku.
Pre Slovensko je určené MCC 231. Jednotliví operátori majú pridelené tieto MNC:

</doc>
<doc id="35128" url="https://sk.wikipedia.org/wiki?curid=35128" title="IMSI">
IMSI



</doc>
<doc id="35135" url="https://sk.wikipedia.org/wiki?curid=35135" title="Eta Canis Majoris">
Eta Canis Majoris



</doc>
<doc id="35136" url="https://sk.wikipedia.org/wiki?curid=35136" title="Alfa Trianguli Australis">
Alfa Trianguli Australis



</doc>
<doc id="35137" url="https://sk.wikipedia.org/wiki?curid=35137" title="Ivan Kamenec">
Ivan Kamenec

PhDr. Ivan Kamenec CSc. (* 27. august 1938, Nitra) je slovenský historik, vedúci vedecký pracovník Historického ústavu Slovenskej akadémie vied a externý prednášajúci na Fakulte sociálnych a ekonomických vied Univerzity Komenského v Bratislave. Vo svojom výskume sa zameriava na politické a kultúrne dejiny Slovenska 20. storočia, najmä obdobia Slovenského štátu (19391945) a problematike holokaustu na Slovensku.
Je predsedom Nadácie Charty 77 a podpredsedom Komisie odbornej a vedeckej tvorby programu Pro Slovakia.
Život.
Narodil sa 27. augusta 1938 v Nitre. Stredoškolské vzdelanie získal v Topoľčanoch. V roku 1961 získal titul "promovaný historik" v odbore história – dejiny umenia na Filozofickej fakulte Univerzity Komenského v Bratislave. V diplomovej práci sa venoval hnutiu nezamestnaných počas veľkej hospodárskej krízy (s regionálnym vymedzením témy). Následne pracoval v Štátnom slovenskom ústrednom archíve v Bratislave, neskôr v Slovenskom národnom múzeu a od roku 1969 v Historickom ústave slovenskej akadémie vied. V roku 1971 získal vedeckú hodnosť kandidáta vied.
Výskum a vedecká činnosť.
Od roku 1990 je členom redakčnej rady "Historického časopisu", od roku 1992 členom redakčnej rady vedeckého časopisu "Soudobé dějiny". V rokoch 19922005 bol taktiež členom redakčnej rady "Zborníka Slovenského národného múzea – História". V domácich a zahraničných vedeckých časopisoch a zborníkoch publikoval 174 štúdií, esejí a odborných článkov (údaj k roku 2008).
Ivan Kamenec je autorom šiestich kníh, ktoré sa venujú medzivojnovému obdobiu a obdobiu druhej svetovej vojny v Strednej Európe. Ako odborný poradca spolupracoval v roku 2004 na televíznom dokumentárnom filme "Miluj blížneho svojho" režiséra Dušana Hudeca. Film rozpráva o pogrome na Židov, ktorý sa odohral 24. septembra 1945 v Topoľčanoch.
Pedagogická činnosť.
V rokoch 19881995 bol externým prednášajúcim na Katedre slovenských dejín Filozofickej fakulty Univerzity Komenského v Bratislave (FF UK), v rokoch 19961997 na Univerzite Konštantína Filozofa v Nitre, v rokoch 19971998 na Katedre politológie Filozofickej fakulty Trnavskej univerzity v Trnave a od roku 2006 externe prednáša na Fakulte sociálnych a ekonomických vied UK.
Vzťah s KSČ a ŠtB.
Ivan Kamenec bol do roku 1989 členom Komunistickej strany Československa. V Registračných protokoloch agentúrnych a operatívnych zväzkov Štátnej bezpečnosti je osoba s menom Ivan Kamenec a s dátumom narodenia 27. august 1938 vedená ako kandidát tajnej spolupráce s krycím menom "Historik" a ako dôverník s krycím menom "Samo".
Ocenenia.
V roku 1999 mu bola udelená "Medzinárodná literárna cena Egona Ervína Kischa" a v roku 2004 "Cena Literárneho fondu". Získal tiež ocenenie Vedec roka za rok 2012 "„za vysoko erudovanú odbornú činnosť a angažovanie sa pri prehlbovaní historického povedomia širokej slovenskej verejnosti“."

</doc>
<doc id="35138" url="https://sk.wikipedia.org/wiki?curid=35138" title="Gama Tauri">
Gama Tauri



</doc>
<doc id="35139" url="https://sk.wikipedia.org/wiki?curid=35139" title="Hyadum I">
Hyadum I

Hyadum I alebo Gamma Tauri (γ Tau/γ Tauri) je hviezda v súhvezdí Býk a člen otvorenej hviezdokopy Hyády.
Je to oranžový obor typu K so zdanlivou hviezdnou veľkosťou +3,65. Nachádza sa asi 154 ly od Slnka.

</doc>
<doc id="35141" url="https://sk.wikipedia.org/wiki?curid=35141" title="Hyády (hviezdokopa)">
Hyády (hviezdokopa)

Hyády (‘Υάδες, skupina Hyád alebo hviezdny prúd v Býkovi) sú otvorená hviezdokopa v súhvezdí Býk. Je to najjasnejšia a najbližšia hviezdokopa na oblohe. Jej hviezdy možno pozorovať voľným okom ako útvar v tvare „V“, na vrchole ktorého je hviezda Aldebaran. Aldebaran k nej však fyzicky nepatrí, pretože je k nám asi o 100 ly bližšie ako hviezdy Hyád.
Hyády sú našou najbližšou otvorenou hviezdokopou so vzdialenosťou okolo 134151 ly. S celkovou magnitúdou 0,5 (0,8) sú zároveň najjasnejšou hviezdokopou na oblohe. Je to dosť stará otvorená hviezdokopa s vekom 500 miliónov rokov až 1,1 miliardy rokov, čo je 10-krát viac ako vek druhej jasnej otvorenej hviezdokopy v tomto súhvezdí, Plejád. Je v nej preto veľa červených obrov. Väčšina hviezd v nej je spektrálneho typu G a K, priemernej veľkosti a teplotami sú porovnateľné so Slnkom.
Veľkosť a pohyb.
Hviezdy Hyád sú dosť prežiarené Aldebaranom, preto voľným okom vidíme iba jasnejšie z nich, z ktorých sú najjasnejšie théta, epsilon, gama, delta a sigma Tauri. V skutočnosti hviezdokopa obsahuje asi 200 hviezd. Jadro Hyád má priemer 810 svetelných rokov, ale hviezdy patriace do tejto hviezdokopy môžeme nájsť aj vo vzdialenosti 40 svetelných rokov od jadra. 
Na oblohe sa hviezdy Hyád pohybujú (pozri obrázok) jedným smerom, preto v ich prípade hovoríme o pohybovej hviezdokope. Pri svojom priestorovom pohybe smerujú do bodu, ktorý sa nachádza severovýchodne od hviezdy Betelgeuze v súhvezdí Orióna a zároveň smerom od nás. Pred 80 000 rokmi k nám boli dvakrát bližšie ako dnes. Asi za 65 miliónov rokov sa po postupnom zdanlivom približovaní Hyády napokon zhluknú v tomto bode, ktorý nazývame bod konvergencie. Napokon sa stratia v hĺbkach vesmíru. Výskum pohybu hviezd Hyád ukazuje, že majú spoločný pôvod s hviezdami hviezdokopy Jasličky (M44). Rovnobežný pohyb hviezd Hyád umožňuje určenie ich vzdialenosti prostredníctvom metódy pohybovej hviezdokopy pre hviezdne vzdialenosti.
Dvojhviezdy.
V Hyádach je niekoľko dvojhviezd, pričom tri z nich sú rozlíšiteľné dokonca aj voľným okom. Jednou z nich je théta Tauri. Jej jasnejšia zložka (3,6 mag) je biela, sprievodca (4,0 mag) je oranžový. Ležia v odstupe 337 oblúkových sekúnd. Ich skutočná priestorová vzdialenosť je 15 svetelných rokov, čiže ide skôr o optickú dvojhviezdu, ale je dosť pravdepodobné, že majú spoločný dôvod. 
Ďalšou podobnou optickou dvojicou z Hyád je delta Tauri a 68 Tauri. 68 Tauri má jasnosť 4,8 magnitúd. 
Treťou voľným okom rozlíšiteľnou dvojhviezdou je sigma Tauri, ktorej zložky majú jasnosť 4,8 a 5,1 magnitúd a delí ich až 429 oblúkových sekúnd.
Mytológia.
Hyády majú svoj vlastný mytologický pôvod, nezávislý od pôvodu samotného Býka. Podľa gréckeho mýtu to bolo pravdepodobne 5 (prípadne 7) dcér Titana Atlanta a Okeanidy Aitry. Prečo sa dostali na nebo vysvetľujú mýty rozdielne. Poľa jednej verzie ich tam umiestnil Zeus preto, lebo mu bolo ľúto, ako oplakávajú svojho brata Hyanta, ktorého roztrhala na love levica. Podľa inej povesti ich Zeus premenil na hviezdokopu ako odmenu za to, že ako nymfy v nysajskej doline vychovali jeho syna Dionýza. Starí Gréci ich nazývali dažďonosné hviezdy alebo dažďonosné súhvezdie, pretože pri ich východe vtedy v prvých novembrových dňoch začínalo v Grécku obdobie dažďov. Prvý záznam o Hyádach pochádza od Homéra okolo roku 750 pred Kr.

</doc>
<doc id="35142" url="https://sk.wikipedia.org/wiki?curid=35142" title="Delta1 Tauri">
Delta1 Tauri



</doc>
<doc id="35143" url="https://sk.wikipedia.org/wiki?curid=35143" title="Hyadum II">
Hyadum II

Hyadum II alebo Secunda Hyadum alebo Delta1 Tauri (δ1 Tauri) je hviezda v súhvezdí Býk a člen otvorenej hviezdokopy Hyády. Má podobné parametre ako Prima Hyadum.

</doc>
<doc id="35144" url="https://sk.wikipedia.org/wiki?curid=35144" title="Pomocník (film)">
Pomocník (film)

Pomocník je slovenský film z roku 1981 slovenského režiséra Zora Záhona na motívy úspešného slovenského románu Pomocník, ktorého autorom je Ladislav Ballek. Film mal premiéru v decembri 1981. Film bol vybraný ako československý príspevok do najlepšieho filmu v cudzom jazyku na 55. oceneniach Akadémie (Oscar 1982), ale nebol nominovaný. Film získal viacero ocenení napríklad ocenenie na 23. MFF v Karlových Varoch (1982).
Dej filmu.
Dej filmu Pomocník sa odohráva tesne po skončení druhej svetovej vojny v mestečku Palánk (v skutočnosti Šahy kde Ballek vyrastal) na hraniciach Slovenska a Maďarska. Sem prichádza prevziať mäsiarstvo Štefan Riečan spolu s manželkou a dcérou. Má to však jeden háčik, pretože v byte a mäsiarstve ostal po bývalom majiteľovi pomocník Volent Lančarič. Nemieni sa odsťahovať, pretože ako sám vraví, vyrastal tam celý život a má na to aj papiere. Napriek varovaniu úradníka Dobríka sa Riečan rozhodne nevysťahovať ho – jednak z ľútosti a taktiež zo zištných dôvodov, pretože dobrý pomocník sa vždy hodí. Hoci Volent zabezpečí rodine Riečanovcov bohatstvo o akom sa im nikdy nesnívalo, taktiež spôsobí aj jej rozpad. 
Je to film o morálnom úpadku, o konflikte, ktorý vzniká medzi zaužívaným a novým. Staré dobré hodnoty, ktoré symbolizuje dedina a život jej obyvateľov, sa dostávajú do sporu s novými, ktoré zasa predstavuje mestské prostredie. 
Charakteristika filmu.
Prvým dôležitým krokom bolo napísať dobrý scenár, o čo sa postaral Ondrej Šulaj, ktorý taktiež napísal divadelnú verziu tohto románu. Vo filme sa režisér snažil čo najviac zdôrazniť charaktery jednotlivých postáv a ich postupnú premenu. Aj z tohto dôvodu bol podstatný dobrý výber hercov, na ktorom si Zoro Záhon dal záležať. Do hlavných úloh obsadil slovenského herca Ela Romančíka a maďarských hercov Gábora Koncza a Ildikó Pécsiovú. Každý z nich presne vystihol povahu jednotlivých postáv. Pokiaľ niečo slovenskí aj českí filmoví kritici hodnotili jednoznačne pozitívne, boli to jednotlivé výkony hercov. Na jednej strane stojí postava Štefana Riečana, typického dedinčana, ktorý sa nedokáže prispôsobiť mestským pomerom. Je to však čestný a skromný človek, ktorý sa nespreneverí svojim hodnotám. Symbolom jeho silnej spätosti s dedinskými zvykmi a morálnymi zásadami je aj jeho oblečenie, ktoré nemieni vymeniť za nový, moderný oblek, hoci ho jeho žena neustále kvôli tomu ponižuje. Avšak Riečanova neistota a nekonfliktná povaha spôsobujú, že nedokáže odporovať a len ticho sleduje postupný zánik svojej rodiny. Jediný pokus vzdoru sa skončí neúspechom a na konci odovzdáva úradníkovi kľúče a odchádza. Na druhej strane stojí Volent, tvrdý chlap, ktorý sa neštíti ničoho. Je človekom, ktorý pohŕda morálkou ako prejavom slabosti. Tieto dve postavy počas celého filmu neprechádzajú žiadnou zmenou, divák vie, aké sú ich povahy a od začiatku sú jasné ich motívy. „Každá postava je důsledně podmíněna sociálními a morálními rysy a povahou. Riečan vychází ze skromných podmínek, chudého prostředí, i v městě zůstává stále venkovanem, postupně se vyřazuje z rodiny a nakonec i z města. Jestliže Riečan žije v neustálé nejistotě, napětí s prostředím, je jeho pomocník, Volent Lančarič, součástí prostředí a využívá všech možností, které mu poskytuje. Riečan a pomocník je dvojice protikladů – askeze a požitku, nerozhodnosti a dravčího podnikání. Vzájemně jsou spojeni pracovním fortelem: Riečan pomocníka potřebuje, Volent „meštera“ respektuje, ale nechápe jeho nezájem o bohatství, o rozšíření podniku, ve kterém by chtěl být jednou společníkem. Riečanův odpor k pomocníkovu podvodnému kšeftaření je hlavním motivem skrytého konfliktu, který se neprojevuje přímými střety, ale nepřímo různými reakcemi na situace, kterými jako by poměřovali své síly.“ Postavy, ktoré sa počas deja vyvíjajú, sú Eva Riečanová a jej dcéra. Na začiatku ich sledujeme ako prosté konzervatívne dedinčanky, ktoré sa však dokážu v novom prostredí okamžite adaptovať. Divák sleduje ich premenu veľmi jasne. Obe menia svoje zvyky, správanie a taktiež štýl obliekania. Riečanová je dokonca tou, ktorá morálne padla na najhlbšie možné dno. Zvedie Volenta, a keď sa jej už zunuje, neváha flirtovať s inými, a tak si pomocník začne s jej dcérou. „Riečanová prechádza najzložitejším vývojom. Na začiatku je to prostá dedinská ženička, ktorá si postupne uvedomuje svoju ženskú príťažlivosť a priam prahne po peniazoch a blahobyte. V závere je dokonca dravejšia a bezohľadnejšia ako jej učiteľ Lančarič. Pomocník má ešte nejakú hrdosť, ona už nijakú.“ 
Režisér Zoro Záhon sa však snažil ukázať celistvý obraz malomeštiackej spoločnosti Palánku. Obrazom tohto typu postáv je napríklad Kuki, nápadník dcéry Riečanovcov. Za zmienku taktiež stojí nedostatočne využitá postava lekárnika Filadelfiho, ktorý je stelesnením skazeného človeka, no zároveň dokáže veľmi výstižne popísať situáciu a ľudí tohto mesta.
Film verzus knižná predloha.
Zoro Záhon sa však Ballekovho diela nepridržiaval úplne presne – niektoré pasáže vynechal a pozmenil. Je prirodzené, že nie je jednoduché zachytiť úplnú atmosféru knižného diela vo filmovej podobe. Ladislav Ballek vo svojom románe veľmi detailne rozpracúva myšlienkové pochody Štefana Riečana, kým vo filme má táto postava už menší priestor. Oveľa výraznejšie možnosti dostali maďarskí herci predstavujúci Volenta a Evu Riečanovú. Ďalším nedostatkom filmu bolo nedostatočne vierohodné zobrazenie povojnových pomerov a prostredia, na opise ktorých si Ballek dal v románe dosť záležať. Na toto negatívum poukázali aj niektorí kritici. „Z predlohy prevzali vecnú a čiastočne aj symbolickú rovinu predmetov a detailov, ale akosi pozabudli na celkový obraz prostredia, a najmä doby. Atraktívne, trochu exotické a navyše mnohonárodnostné prostredie stratilo svoju lokalizačnú funkciu, prestalo byť prostredím dramatickým a stalo sa iba pozadím pre zovšeobecňujúci príbeh. Jeho motivácie však tým stratili sociálnu podmienenosť a zredukovali sa na biologický mechanizmus.“ „Treba brať do úvahy, že ide o dosť voľný prepis, ktorý síce rešpektuje hlavný zmysel myšlienkového posolstva románu, ale mnohé významné motívy obchádza. Týka sa to najmä prostredia južnoslovenskej krajiny, ktorá v Ballekovom sugestívnom poňatí vonia agátmi, potí sa horúčavou a je presiaknutá atmosférou povojnového obdobia, osobitne vypätou výlučným postavením mestečka Palánk na slovensko-maďarskej hranici.“ Z pohľadu súčasného diváka a kritika je však film Pomocník poplatný režimu a dielo bolo zideologizované. Základnou tézou filmu je, že túžba po majetku a moci spôsobuje morálny úpadok.
Ocenenia.
1980:
1981:
1982:
1983:
1984:

</doc>
<doc id="35145" url="https://sk.wikipedia.org/wiki?curid=35145" title="Taygeta (hviezda)">
Taygeta (hviezda)

Taygeta alebo 19 Tauri je trojhviezda v súhvezdí Býk a člen otvorenej hviezdokopy Plejády. Nachádza sa asi vo vzdialenosti 440 ly od Slnka.
Flamsteedove objekty

</doc>
<doc id="35147" url="https://sk.wikipedia.org/wiki?curid=35147" title="Epsilon Draconis">
Epsilon Draconis



</doc>
<doc id="35148" url="https://sk.wikipedia.org/wiki?curid=35148" title="Tyl">
Tyl

Tyl alebo Epsilon Draconis (ε Dra/ε Draconis) je dvojhviezda v súhvezdí Drak. Jej zložky sú vzdialené 3,1“. Hlavná zložka má jasnosť 3,99 mag. a spektrálny typ G7, jej sprievodca 7,6. magnitúdy má typ F6.

</doc>
<doc id="35149" url="https://sk.wikipedia.org/wiki?curid=35149" title="Wolf 359">
Wolf 359

Wolf 359 je hviezda v súhvezdí Lev vzdialená 2,4 pc alebo 7,8 ly od Slnka. Je to jedna z najbližších hviezd od Slnka.

</doc>
<doc id="35150" url="https://sk.wikipedia.org/wiki?curid=35150" title="Epsilon Scorpii">
Epsilon Scorpii



</doc>
<doc id="35153" url="https://sk.wikipedia.org/wiki?curid=35153" title="Delta Geminorum">
Delta Geminorum



</doc>
<doc id="35154" url="https://sk.wikipedia.org/wiki?curid=35154" title="Wasat">
Wasat

Wasat alebo Delta Geminorum (δ Gem / δ Geminorum) je hviezda v súhvezdí Blíženci. Meno pochádza z arabského „wasat“, čo znamená „stred“ (v tomto prípade súhvezdia). Má spoločníka, ktorým je do oranžova sfarbený trpaslík s jasnosťou 8,1 (8,2) magnitúd. Hlavná zložka, žltobiely podobor, má 3,2 mag a možno ich rozoznať ďalekohľadom s priemerom objektívu viac ako 10 cm. Obežná doba zložiek dvojhviezdy je približne 1 200 rokov, v roku 2000 bola ich vzájomná uhlová vzdialenosť 5,8“.

</doc>
<doc id="35155" url="https://sk.wikipedia.org/wiki?curid=35155" title="Delta Ophiuchi">
Delta Ophiuchi



</doc>
<doc id="35156" url="https://sk.wikipedia.org/wiki?curid=35156" title="Yed Prior">
Yed Prior

Yed Prior alebo Delta Ophiuchi (δ Oph/δ Ophiuchi) je hviezda v súhvezdí Hadonos.
Je to červený obor (trieda M) s teplotou 4850 K. Nachádza sa 170 svetelných rokov od Zeme.
Meno Yed je odvodené z arabského pomenovania "ruky".

</doc>
<doc id="35157" url="https://sk.wikipedia.org/wiki?curid=35157" title="Epsilon Ophiuchi">
Epsilon Ophiuchi



</doc>
<doc id="35158" url="https://sk.wikipedia.org/wiki?curid=35158" title="Yed Posterior">
Yed Posterior

Yed Posterior alebo Epsilon Ophiuchi (ε Oph / ε Ophiuchi) je hviezda v súhvezdí Hadonos. Teplota na jej povrchu dosahuje 4 850 K.

</doc>
<doc id="35159" url="https://sk.wikipedia.org/wiki?curid=35159" title="Alcyone (hviezda)">
Alcyone (hviezda)

Alcyone (postava z gréckej mytológie) alebo Eta Tauri (η Tau/η Tauri) je hviezdny systém v súhvezdí Býk. Je to najjasnejšia hviezda hviezdokopy Plejády, obklopená svietiacou prachovou hmlovinou. Má zdanlivú jasnosť 2,85m, patrí do spektrálneho typu B7 a triedy svietivosti II. Vzdialenosť od Zeme je približne 370 ly.
V jej bezprostrednom susedstve sa nachádzajú tri slabšie hviezdy (24 Tauri, V647 Tauri a HD 23608), preto ju možno označiť za štvorhviezdu. Prvé dve z nich majú spektrálny typ A, tretia G. K Alcyone fyzicky patria a obiehajú ju vo vzdialenosti niekoľko miliónov kilometrov. Hlavná zložka má 1 400-krát vyššiu svietivosť ako Slnko. Zároveň má neobvykle rýchlu rotáciu, ktorá spôsobuje, že z oblastí svojho rovníka hviezda uvoľňuje do priestoru plyn, vytvárajúci svietiaci disk. Obklopuje ju žiariaca reflexná hmlovina s rozmermi 27´ x 27´.

</doc>
<doc id="35162" url="https://sk.wikipedia.org/wiki?curid=35162" title="Epsilon Canis Majoris">
Epsilon Canis Majoris



</doc>
<doc id="35165" url="https://sk.wikipedia.org/wiki?curid=35165" title="Eta Cassiopeiae">
Eta Cassiopeiae



</doc>
<doc id="35166" url="https://sk.wikipedia.org/wiki?curid=35166" title="Achird">
Achird

Achird (arab. 'áchir – posledný, koniec) alebo Eta Cassiopeiae (η Cas/η Cassiopeiae) je dvojhviezda v súhvezdí Kasiopeja, vzdialená od Zeme 19,4 ly. Je to astrometrická dvojhviezda, kde primárna hviezda je žltý, jej chladnejší a tmavší „partner“ oranžový trpaslík. Sú od seba vzdialené 71 AU.

</doc>
<doc id="35167" url="https://sk.wikipedia.org/wiki?curid=35167" title="Beta Scorpii">
Beta Scorpii



</doc>
<doc id="35168" url="https://sk.wikipedia.org/wiki?curid=35168" title="Delta Librae">
Delta Librae



</doc>
<doc id="35169" url="https://sk.wikipedia.org/wiki?curid=35169" title="Zubenelakribi">
Zubenelakribi

Zubenelakribi (pôvodne Zuben el Acribi) alebo Delta Librae je hviezda v súhvezdí Váhy. Je to premenná hviezda typu Algol s kolísaním magnitúdy od 4,9 do 5,9 s periódou 2,3273 dňa. Kolísanie jasnosti sa dá dobre sledovať voľným okom alebo divadelným ďalekohľadom. Zmena maxima na minimum prebehne asi za 6 hodín. Medzi hlavnými minimami je ešte jedno nevýrazné sekundárne minimum, ktoré je však ťažko pozorovateľné, lebo dosahuje iba desatinu magnitúdy.

</doc>
<doc id="35170" url="https://sk.wikipedia.org/wiki?curid=35170" title="Noc v Benátkach">
Noc v Benátkach

Noc v Benátkach ("Eine Nacht in Venedig") je opereta, ktorú skomponoval Johann Strauss mladší. 
Premiéra sa konala 3, októbra 1883 vo Friedrich-Wilhelm-Städtisches Theater v Berlíne. Premiéru využil riaditeľ Julius Fritzsche ako atrakciu pri príležitosti znovuotvorenia svojho divadla. Dôvodom tejto berlínskej premiéry zo Sraussovej strany boli isté Straussove nezhody s Franzom Steinerom, riaditeľom v Theater an der Wien. Spory sa však čoskoro urovnali, a preto sa už 10.októbra konala viedenská premiéra tejto operety. Libreto napísali F. Zell a Richard Genée a bolo mimoriadne slabé. Strauss si z dvoch ponúknutých libriet vybral to horšie. Keďže to druhé oveľa kvalitnejšie bolo libreto Žobravý študent a bolo odovzdané Karlovi Millöckerovi, Strauss takto pomohol svojmu kolegovi ku svetovému úspechu. 
Počas príprav Berlínskej premiéry si Strauss začal uvedomovať problémy libreta, ale autori nechceli ustúpiť. Počas premiéry diváci postrehli nekvalitu textu a rozdelili sa na dve skupiny: jedni tlieskali, druhí operetu vypískali. Najväčšiu nevôľu vyvolal text k "Laguna Waltzer", ktorý v tom čase znel: „Nachts sind die Katzen ja grau, nachts tönt es zärtlich, miau ...“ (Mačky sú v noci sivé a ozíva sa nocou nežné, miau…). Berlínska premiéra všetkých presvedčila, že libreto sa musí prepracovať. Preto sa počas nasledujúcich dní odstránili najväčšie nedostatky textu a hudba prispôsobila novým požiadavkám, čo nakoniec dopomohlo k úspešnej premiére vo Viedni. Napriek tomu však libreto stále ostávalo slabinou diela a muselo byť neskôr viacnásobne upravované (napr. C. Hager v roku 1918, pre premiéru v Baden-Baden, W Felstein v roku 1954 pre premiéru v Berlíne). Dodnes je dielo populárne najmä pre svoju výnimočnú hudbu pričom existuje mimoriadne veľa rôznych verzií libreta. Prehľad melódií bol vydaný v orchestrálnej podobe ako Lagunen Walzer op. 411.
Obsah (zhruba zodpovedá väčšine verzií libreta).
I. dejstvo.
Princ Urbino usporiada banket a pozve tam významné osobnosti Benátok. Keďže princ je veľký sukničkár, osobnosti Benátok sa boja o svoje manželky. Jeden z nich, Delacqua, sa rozhodne radšej poslať manželku Brabaru preč z mesta. V jeho prípade je pritom obava neoprávnená, lebo jeho manželka miluje Enrica a je mu verná (tomu Enricovi). Princov holič Caramello odhalí Delacquove plány a rozhodne sa ich prekaziť.
II. dejstvo.
Barbara chce stráviť noc s Enricom a vymení si šaty s Anninou - zhodou okolností Caramellovou láskou. Caramello nič netušiac unesie namiesto Barbary Anninu a odvedie ju k princovi. Keď príde na zámenu je už neskoro, tak sa aspoň snaží princa vyrušovať, ako sa len dá, aby nemohol ostať s Anninou osamote. Situáciu nakoniec zachránia benátske ženy, ktorým sa nepáči, že ich chcú manželia skrývať.
III. dejstvo.
Počas karnevalového večera sa postupne dá všetko do poriadku, len Urbino tentoraz vyjde naprázdno.

</doc>
<doc id="35171" url="https://sk.wikipedia.org/wiki?curid=35171" title="Johann Strauss ml.">
Johann Strauss ml.



</doc>
<doc id="35175" url="https://sk.wikipedia.org/wiki?curid=35175" title="E925">
E925



</doc>
<doc id="35176" url="https://sk.wikipedia.org/wiki?curid=35176" title="E 925">
E 925



</doc>
<doc id="35177" url="https://sk.wikipedia.org/wiki?curid=35177" title="E941">
E941



</doc>
<doc id="35178" url="https://sk.wikipedia.org/wiki?curid=35178" title="E 941">
E 941



</doc>
<doc id="35179" url="https://sk.wikipedia.org/wiki?curid=35179" title="E 938">
E 938



</doc>
<doc id="35180" url="https://sk.wikipedia.org/wiki?curid=35180" title="E938">
E938



</doc>
<doc id="35181" url="https://sk.wikipedia.org/wiki?curid=35181" title="E939">
E939



</doc>
<doc id="35182" url="https://sk.wikipedia.org/wiki?curid=35182" title="E 939">
E 939



</doc>
<doc id="35185" url="https://sk.wikipedia.org/wiki?curid=35185" title="Magalhaesov prieliv">
Magalhaesov prieliv

Magalhaesov prieliv (normovaný tvar) alebo Magalhãesov prieliv je prieliv medzi juhoamerickou pevninou a Ohňovou zemou, spájajúci Atlantický oceán s Tichým oceánom. 
Celková dĺžka prielivu je 600 km a v najužšom mieste má 2 kilometre. V najhlbšom mieste ma 320 m.

</doc>
<doc id="35186" url="https://sk.wikipedia.org/wiki?curid=35186" title="Cookov prieliv">
Cookov prieliv

Cookov prieliv je prieliv v Tasmanovom mori medzi Severným a Južným ostrovom Nového Zélandu. Je pomenovaný podla slávneho moreplavca Jamesa Cooka, ktorý objavil Austráliu a ako prvý Európan tadeto v roku 1770 preplával.
Základné údaje:

</doc>
<doc id="35188" url="https://sk.wikipedia.org/wiki?curid=35188" title="Gibraltársky prieliv">
Gibraltársky prieliv

Gibraltársky prieliv (; angl. "Strait(s) of Gibraltar"; - Madík Džabal Tárik) je morský prieliv medzi Európou a Afrikou, ktorý oddeľuje Atlantický oceán od Stredozemného mora. Široký je asi 15 až 45 km, hlboký až 1 118 m a dlhý asi 70 km od mysu Cap Spartel (Maroko) k mysu Punta Almina (Ceuta). Severné pobrežie prielivu tvorené Španielskom a Gibraltarom sa rozkladá na Pyrenejskom polostrove, južné pobrežie, kde leží Maroko a mesto Ceuta (španielska enkláva na africkom pobreží), je súčasťou afrického kontinentu.
Gibraltársky prieliv z geologického hľadiska predstavuje trhlinu medzi dvomi tektonickými platňami: euroázijskou a africkou. Je jednou z najdôležitejších plavebných ciest na svete, ktorá poskytuje prístup k Atlantickému oceánu a Stredozemnému moru a súčasne zabezpečuje spojenie s Blízkym východom a Áziou prostredníctvom Suezského prieplavu. V námorníctve sa na jeho označenie používa skratka STROG (z anglického: "Strait Of Gibraltar"). V staroveku bol prieliv známy ako Herkulove stĺpy. 
Pred 5 miliónmi rokov bol prieliv geologicky uzavretý, čo spôsobilo vysychanie Stredozemného mora, známe ako Messínska kríza salinity. V súčasnosti je dôležitým miestom kadiaľ prechádzajú rôzne druhy živočíchov - sťahovavé vtáky, ktoré sa v závislosti od ročného obdobia premiestňujú medzi Európou a Afrikou, ako aj veľryby, tuniaky a ďalšie migrujúce morské druhy medzi Atlantikom a Stredozemným morom.. Kvôli tomu je španielske pobrežie polostrova chránené národným parkom "Parque natural del Estrecho". 
Etymológia.
Od čias fenických a gréckych kolónií bol prieliv známy pod menami "Melkartove stĺpy" (Feničania), "Heraklove stĺpy" (Gréci) alebo "Herkulove stĺpy", podľa rímskej podoby mena Herakles. Počas obdobia rímskej vlády mal názov tiež "Fretum Gaditanum" (Cádizský prieliv). Jeho terajší názov pochádza z čias "al-Ándalus", arabského dobývania Pyrenejského polostrova, a znamená Tárikov vrch (Džabal Tárik/Džebel Tarik = Gibraltár), podľa veliteľa Tárika, ktorý spomínanú inváziu začal. V arabčine je známy ako "Báb al-zakát" (doslova: brána charity). 
Dôležitosť v histórii ľudstva.
Pre svoju strategickú polohu spojenia Stredozemného mora s oceánmi a priechodu medzi dvomi kontinentmi bol už v dávnej minulosti miestom početných výmen. 
V posledných storočiach vyvolal aj množstvo bojov. Bol miestom, kde začalo arabské dobývanie Pyrenejského polostrova, dobývanie Gibraltáru, bitka pri Trafalgare, a bol aj dejiskom 2. svetovej vojny. V súčasnosti predstavuje dôležitú komunikačnú cestu pre lodnú dopravu, čo dokazuje aj miera dopravy v jednom z najdôležitejších prístavov Európy, v prístave Algeciras. 
Prírodné podmienky.
Na tomto mieste sú niekoľko desiatok kilometrov jedinečné meteorologické podmienky. Reliéf prielivu reguluje vietor tak, že môže nabrať dva rozdielne smery: západ a východ. To znamená, že buď fúka západný alebo východný vietor. V okolí skalného masívu veľmi zrýchľuje a v jeho tesnej blízkosti dosahuje rýchlosť aj 74 km/h či 93 km/h. 20 kilometrov pred alebo za týmto miestom však môže byť vietor slabý alebo aj nulový. 
Cez Gibraltársky prieliv sa vymieňa voda medzi Atlantickým oceánom a Stredozemným morom. Za normálnych okolností sa povrchové vody, ktorú sú relatívne teplé a málo slané, a ktoré prichádzajú z Atlantického oceánu, vlievajú do Stredozemného mora. Naopak vody z väčších hĺbok, ktoré sú relatívne studené a slané, zo Stredozemného mora odchádzajú. 
Morské prúdy sú silné, počas dňa sa často menia, čím spôsobujú nehody pri potápaní. Okrem toho sa v tejto oblasti často vytvárajú silné vetry, kvôli lievikovému tvaru prielivu a skalným pobrežným masívom po oboch stranách.
Gibraltár je britské územie, kde je možné vidieť jediné voľne žijúce opice v Európe. V súčasnosti existujú rozličné spoločnosti, ktoré turistom ponúkajú výlety na pozorovanie veľrýb.
Námorná doprava a nelegálne prisťahovalectvo.
Malá šírka tohto prielivu a intenzívna lodná doprava v jeho vodách (viac ako 82 000 lodí ročne) ho menia na jeden z najpoužívanejších priechodov na Zemi. Ako odhalila organizácia WikiLeaks, vláda USA upozorňuje na strategickú dôležitosť tohto priechodu a považuje toto miesto za jedno z najdôležitejších miest na svete z hľadiska významnej geografickej polohy.
Napriek intenzívnemu sledovaniu na španielskych pobrežiach (na čele s integrovaným systémom externého dohľadu "el SIVE"), a dohodám o zamedzení nelegálnej migrácie medzi Španielskom a Marokom, je Gibraltársky prieliv miestom prechodu mnohých malých lodí s nelegálnymi prisťahovalcami. Sú to väčšinou africkí migranti, ktorí sa snažia dostať z Afriky do Európy. Neľudské podmienky v ktorých cestujú spôsobujú, že mnohí z nich pri tomto pokuse na základe podchladenia alebo utopenia zomrú. Každý rok sa pokúsi cez  prieliv dostať asi 5 000 afrických migrantov.
Infraštruktúra.
Tradične bol najdôležitejším prístavom tejto oblasti prístav Gibraltár. Avšak v 20. storočí ho predstihol prístav Algeciras, ktorý sa špecializoval na medzizastávky veľkých lodí na pravidelných cestách cez prieliv. V posledných desiatich rokoch sa na africkom pobreží vybudoval nový prístav Tanger Med, ktorého cieľom je dopĺňať prístav Algeciras a byť ďalšou medzizastávkou pre lode. 
V prípade priečnej námornej dopravy najdôležitejších liniek je hlavným prístavom na európskom pobreží opäť prístav Algeciras, ktorý začal byť nedávno dopĺňaný prístavom Tarifa. Na africkej strane je hlavným prijímajúcim prístavom prístav Tanger, hoci veľká časť dopravy bola odklonená do prístavu Tanger Med a do prístavu Ceuta. Pravidelné trajektové linky v súčasnosti spájajú Algeciras s Tanger Med a Ceutou a Tarifu s Tangerom.
Vzhľadom na veľkú hĺbku prielivu sú vybudované infraštruktúry, ktoré prechádzajú cez prieliv, nedostatočné. Treba však vyzdvihnúť energetické zdroje, ako plynovod a dva káble vysokého napätia, ktoré prechádzajú prielivom cez podmorský prah "Umbral de Camarinal".
Výskyt silného vetra v tejto oblasti podporil rozvoj veternej energie a viedol k hromadnej výstavbe elektrických veterných turbín. Veterné počasie praje aj rôznym športom. Jedným z nich je windsurfing, Tarifa, na južnom cípe Španielska, hostila niekoľko majstrovstiev sveta.

</doc>
<doc id="35189" url="https://sk.wikipedia.org/wiki?curid=35189" title="Windwardský prieliv">
Windwardský prieliv

Windwardský prieliv je prieliv v Americkom stredomorí medzi Kubou a Haiti. 
Základné údaje:

</doc>
<doc id="35190" url="https://sk.wikipedia.org/wiki?curid=35190" title="Monský prieliv">
Monský prieliv

Monský prieliv (angl. "Mona Passage") je prieliv v Americkom stredomorí medzi Dominikánskou republikou a Portorikom. Spája Atlantický oceán s Karibským morom a je dôležitou vodnou cestou medzi Atlantikom a Panamským prieplavom.
Základné údaje:

</doc>
<doc id="35191" url="https://sk.wikipedia.org/wiki?curid=35191" title="Floridský prieliv">
Floridský prieliv

Floridský prieliv je prieliv v Americkom stredomorí medzi Floridou a Kubou. 
Základné údaje:

</doc>
<doc id="35192" url="https://sk.wikipedia.org/wiki?curid=35192" title="Cabotov prieliv">
Cabotov prieliv

Cabotov prieliv (normovaný názov) alebo Cabotova úžina je úžina v Zálive svätého Vavrinca medzi polostrovom Nové Škótsko a ostrovom Newfoundland.
Základné údaje:

</doc>
<doc id="35193" url="https://sk.wikipedia.org/wiki?curid=35193" title="Strait of Belle Isle">
Strait of Belle Isle

Strait of Belle Isle (-po anglicky; iné názvy: po anglicky Belle Isle Strait, po francúzsky Détroit de Belle Isle) je prieliv v Zálive svätého Vavrinca medzi polostrovom Labrador Peninsula a ostrovom Newfoundland. 
Základné údaje:

</doc>
<doc id="35195" url="https://sk.wikipedia.org/wiki?curid=35195" title="Báb el-Mandeb">
Báb el-Mandeb

Báb el-Mandeb alebo Báb al-Mandab (, prepis podľa miestnej výslovnosti: báb el-mandeb) je prieliv v Červenom mori medzi Afrikou (Somálsko) a Arabským polostrovom (Jemen). Oddeľuje Červené more od Adenského zálivu.
Základné údaje:

</doc>
<doc id="35196" url="https://sk.wikipedia.org/wiki?curid=35196" title="Sundský prieliv">
Sundský prieliv

Sundský prieliv je prieliv v Jávskom mori medzi ostrovmi Sumatra a Jáva. 
Základné údaje:

</doc>
<doc id="35197" url="https://sk.wikipedia.org/wiki?curid=35197" title="Melacký prieliv">
Melacký prieliv

Melacký prieliv (normovaný tvar) alebo Malakkský prieliv je prieliv v Juhočínskom mori medzi Malajským polostrovom a ostrovom Sumatra.
Základné údaje:

</doc>
<doc id="35198" url="https://sk.wikipedia.org/wiki?curid=35198" title="Bassov prieliv">
Bassov prieliv

Bassov prieliv je prieliv v Tasmanovom mori medzi Austráliou a ostrovom Tasmánia. 
Základné údaje:

</doc>
<doc id="35199" url="https://sk.wikipedia.org/wiki?curid=35199" title="Palcký prieliv">
Palcký prieliv

Palcký prieliv (Pák) je prieliv v Bengálskom zálive medzi Indiou a Srí Lankou. Bol pomenovaný podľa britského politika Roberta Palka.
Základné údaje:

</doc>
<doc id="35200" url="https://sk.wikipedia.org/wiki?curid=35200" title="Torresov prieliv">
Torresov prieliv

Torresov prieliv je prieliv v Koralovom mori medzi Austráliou a Novou Guineou. 
Základné údaje:

</doc>
<doc id="35201" url="https://sk.wikipedia.org/wiki?curid=35201" title="La Pérousov prieliv">
La Pérousov prieliv

La Pérousov prieliv je prieliv medzi ruským ostrovom Sachalin a japonským Hokkaidó, ktorý spája v Ochotské a Japonské more. Prieliv objavil francúzsky moreplavec Jean-François de La Pérouse v roku 1787.
Základné údaje:
Doprava.
Vo vodnej doprave je uprednostňovaný pred Tatarským prielivom, a to i v ruskej vnútroštátnej moreplavbe.
Japonské výsostné vody siahajú v prielive len 3 námorné míle od pobrežia miesto obvyklých 12 preto, aby prielivom mohli plávať americké jadrové ponorky bez porušenia japonského bezjadrového statusu.

</doc>
<doc id="35202" url="https://sk.wikipedia.org/wiki?curid=35202" title="Kórejský prieliv">
Kórejský prieliv

Kórejský prieliv je prieliv vo Východočínskom mori medzi Kórejskou republikou a Japonskom. 
Základné údaje:

</doc>
<doc id="35203" url="https://sk.wikipedia.org/wiki?curid=35203" title="Makasarský prieliv">
Makasarský prieliv

Makasarský prieliv (Ulung Pandang) je prieliv v Celebeskom mori medzi ostrovmi Borneo a Sulawesi. 
Základné údaje:

</doc>
<doc id="35204" url="https://sk.wikipedia.org/wiki?curid=35204" title="Taiwanský prieliv">
Taiwanský prieliv

Taiwanský prieliv (slovenský normovaný názov; staršie: Tchajwanský prieliv, Formózsky prieliv) je prieliv vo Východočínskom mori medzi Čínou a ostrovom Taiwan, súčasťou Čínskej republiky (Taiwanu).
Základné údaje:

</doc>
<doc id="35205" url="https://sk.wikipedia.org/wiki?curid=35205" title="Skagerrak">
Skagerrak

Skagerrak je prieliv v Severnom mori medzi Nórskom a Jutským polostrovom.
Základné údaje:

</doc>
<doc id="35207" url="https://sk.wikipedia.org/wiki?curid=35207" title="Kattegat">
Kattegat

Kattegat je prieliv v Baltskom mori medzi Švédskom a Jutským polostrovom.
Základné údaje:

</doc>
<doc id="35208" url="https://sk.wikipedia.org/wiki?curid=35208" title="Veľký Belt">
Veľký Belt

Veľký Belt, po dánsky "Storebælt" alebo "Store Bælt", je prieliv v Baltskom mori medzi ostrovmi Fyn a Sjælland.
Základné údaje:

</doc>
<doc id="35209" url="https://sk.wikipedia.org/wiki?curid=35209" title="Malý Belt">
Malý Belt

Malý Belt () je prieliv medzi ostrovom Fyn a Jutským polostrovom v Dánsku. Spája Baltské more s prielivom Kattegat. Premosťujú ho dva mosty. 

</doc>
<doc id="35210" url="https://sk.wikipedia.org/wiki?curid=35210" title="Öresund">
Öresund

Öresund (iné názvy: Sund, Sundský prieliv; ) je prieliv v Baltskom mori medzi dánskym ostrovom Sjælland a Švédskom (Skåne). Ponad prieliv je vybudovaný Öresundský most, ktorý spája obidve krajiny.
Základné údaje:

</doc>
<doc id="35211" url="https://sk.wikipedia.org/wiki?curid=35211" title="Bospor">
Bospor

Bospor () je prieliv medzi európskou a ázijskou časťou Turecka, teda medzi Balkánskym polostrovom a Malou Áziou. Spája Marmarské more a Čierne more. Je to najužší prieliv medzi svetadielmi na Zemi.
Základné údaje:
Ide o zatopené riečne koryto s vysokými a strmými brehmi a početnými zátokami (najväčšia sa volá "Zlatý roh" a leží nad ňou najväčšie turecké mesto Istanbul). Pri Istanbule je Bospor preklenutý dvoma mostami – Fatih Sultan Mehmet Köprüsü a Boğaziçi Köprüsü. V októbri 2013 bol do prevádzky uvedený železničný podmorský tunel ako súčasť rozsiahleho projektu Marmaray. 

</doc>
<doc id="35212" url="https://sk.wikipedia.org/wiki?curid=35212" title="Dardanely">
Dardanely

Dardanely alebo Dardanelská úžina (po grécky "Δαρδανελλια", po turecky "Çanakkale Boğazı"; starý názov: "Hellespont" - Hellenspontos, Hellino more) je prieliv medzi európskou a ázijskou časťou Turecka, teda medzi Balkánskym polostrovom a Malou Áziou. Spája Marmarské more a Egejské more. 
Základné údaje:
Ide o zatopené riečne koryto s vysokými brehmi. Spolu s Bosporom tvoria Dardanely jediné spojenie medzi Stredozemným a Čiernym morom.

</doc>
<doc id="35214" url="https://sk.wikipedia.org/wiki?curid=35214" title="Otrantský prieliv">
Otrantský prieliv

Otrantský prieliv je prieliv v Stedozemnom mori medzi Talianskom a Albánskom. 
Pomenovaný je podľa talianskeho mesta Otranto a spája Jadranské a Iónske more. Prielivom vedú plavebné cesty z Jadranu do Stredomoria, severným okrajom prielivu už v rímskom období viedla plavebná časť významnej cesty Via Egnatia. Tá bola pokračovaním Appiovej cesty, končiacej v prístavnom meste Brindisi a viedla cez albánsky Drač gréckym vnútrozemím cez Solún do mesta Byzantion.

</doc>
<doc id="35215" url="https://sk.wikipedia.org/wiki?curid=35215" title="Yucatánsky prieliv">
Yucatánsky prieliv

Yucatánsky prieliv je prieliv v Mexickom zálive medzi Mexikom a Kubou. 
Základné údaje:

</doc>
<doc id="35218" url="https://sk.wikipedia.org/wiki?curid=35218" title="Lamanšský prieliv">
Lamanšský prieliv

Lamanšský prieliv (, ) je prieliv medzi britskými ostrovmi a európskym kontinentom. Veľmi významná a frekventovaná námorná cesta Doverskou, respektíve Calaiskou úžinou spájajúca Severné more s ostatným Atlantickým oceánom.
Základné údaje:
Prieliv je charakteristický častými búrkami, hmlami a sťaženou námornou plavbou. Veľký počet lodí v prielive vyžaduje ich radarové sledovanie a usmernenie ich pohybu. Pobrežie je pokryté útesmi, čiastočne piesočnaté.
Šport.
Lamanšský prieliv je obľúbeným cieľom pre vytrvalostných plavcov. Preplávanie La Manche je náročný športový výkon, ktorý si vyžaduje vysokú úroveň kondície a zručnosti. Slovenskí diaľkoplavci sa na preplávanie La Manche pripravujú niekoľko mesiacov až rokov. Trénujú v bazénoch, ale aj v otvorenej vode. Pred preplávaním musia absolvovať aj niekoľko tréningových plavieb na otvorenej vode, ktoré následne musia zdokladovať plaveckej federácii CSPF alebo CSA.

</doc>
<doc id="35224" url="https://sk.wikipedia.org/wiki?curid=35224" title="Burgenland">
Burgenland

Burgenland (slovenský normovaný názov; zriedkavé názvy: Burgenlandsko, Hradsko; , , , ) je najvýchodnejšia a najmenej zaľudnená rakúska spolková krajina.
Územie Burgenlandu historicky patrilo do Uhorska (resp. od konca roka 1918 do Maďarska) a nebolo v ňom nijako zvlášť vyčlenené. Po prvej svetovej vojne sa územie stalo súčasťou Rakúska ako nová spolková krajina.
Burgenland hraničí na severe s mestom Bratislava, na východe s Rábsko-mošonsko-šopronskou župou a Vašskou župou (obe v Maďarsku), na juhu niekoľko kilometrov s dvoma slovinskými obcami Kuzma a Rogašovci a zo západnej strany s rakúskymi spolkovými krajinami Štajersko a Dolné Rakúsko. Burgenland je členom európskeho regiónu Centrope.
Názov.
Názov „Burgenland“ (teda „Krajina hradov") vychádza zo skutočnosti, že krajinu tvoria časti troch niekdajších uhorskýchžúp, z ktorých všetky mali v názve „Burg“. Kuriózny je fakt, že ani jeden z troch hradov, ktoré mu dali meno, sa nenachádza na území dnešného Burgenlandu. Všetky ležia na maďarskom území; ide o mestá Wieselburg (Mošon), Ödenburg (Šopron) a Eisenburg (Vasvár).
Začiatkom roku 1919 si Rakúsko nárokovalo aj časti župy Pressburg (Bratislavskej župy) pre Burgenland. Preto bol v júni 1919 navrhnutý názov „Vierburgenland“ („Krajina štyroch hradov"). V polovici augusta 1919 sa však na mierových rokovaniach dohodlo, že Pressburg bude pridelený Československu. Rakúsky kancelár Karl Renner zo Saint-Germain preto odporučil zmeniť názov na „Dreiburgenland“, čiže "Krajina troch hradov".
Názov „Burgenland“ údajne prvýkrát navrhol Gregor Meidlinger z Frauenkirchenu 6. septembra 1919 po rozhovore nemecko-maďarskej delegácie s kancelárom Karlom Rennerom. Tento názov sa začal bežne používať najneskôr spolu s prijatím spolkového ústavného zákona o postavení Burgenlandu ako rovnoprávnej spolkovej krajiny z 25. januára 1921. Ide teda o novotvar, ktorý v doslovnom preklade znamená „krajina hradov".
Dejiny.
Okolo roku 400 pred Kr. sa na území dnešného Burgenlandu usadili Kelti. Približne v čase Kristovho narodenia sa Burgenland stal súčasťou starovekej Rímskej ríše; jeho územie patrilo do provincie Panónia. Rímska nadvláda sa skončila v roku 378, územie potom osídlili Ostrogóti. Huni tu vládli v rokoch 433 až 453. V roku 454 sa v oblasti Neziderského jazera narodil budúci ostrogótsky kráľ Teodorich Veľký. Následne sídlili na tomto území Longobardi a Avari (600-800). Koncom 8. storočia porazil franský kráľ Karol Veľký Avarov a krajina bola začlenená do Franskej ríše. Územie dnešného Burgenlandu teda bolo približne od 9. storočia súčasťou Východofranskej ríše. V roku 907 Maďari dobyli krajinu a toto územie sa stalo súčasťou Uhorska.
Až do 20. storočia územie Burgenlandu patrilo k Uhorsku a je tak jedinou časťou Rakúska, ktorá nikdy nebola súčasťou Svätej ríše rímskej, Rakúskeho arcivojvodstva ani Predlitavska. Hranica Burgenlandu so zvyškom Rakúska zodpovedá práve niekdajšej rakúsko-uhorskej hranici.
Po rozpade Rakúsko-Uhorska v roku 1918 si novovzniknutý štát Nemecké Rakúsko okrem iného nárokoval aj nemecky hovoriacu časť západného Uhorska. V St. Germainskej zmluve uzavretej medzi Rakúskom a víťaznými mocnosťami prvej svetovej vojny bola oblasť v roku 1919 pridelená Rakúsku; Maďarsko sa muselo zaviazať k jej odstúpeniu v Trianonskej zmluve z roku 1920.
Rakúsko si toto územie oficiálne nárokovalo najneskôr v lete 1919, ale de iure sa jeho súčasťou stalo až v júli 1920 (teda keď nadobudla účinnosť Saintgermainská zmluva zo septembra 1919), prípadne v lete 1921 (kedy nadobudla účinnosť Trianonská zmluva a bolo dohodnuté odovzdanie územia). De facto sa súčasťou Rakúska stalo až v novembri 1921, kedy bolo územie po mnohých rakúsko-maďarských bojoch fyzicky obsadené Rakúskom. V Šoproni (pôvodne plánovanom hlavnom meste Burgenlandu) a okolí sa však v decembri 1921 konalo referendum, na základe ktorého mesto s okolím zostalo v Maďarsku. Definitívna úprava hranice Burgenlandu, t.j. úprava jej podrobností do ich súčasnej podoby, bola zrealizovaná v roku 1923.
Geografia.
Burgenland má rozlohu a štátnu hranicu dlhú 397 km, ktorú zdieľa prevažne s Maďarskom, ale v malom rozsahu aj so Slovinskom a Slovenskom. Takmer Burgenlandu (takmer 10 % z celkovej plochy) patrí Esterházyho nadácii; čo z neho robí najväčšieho súkromného vlastníka pôdy v Burgenlande a jedného z najväčších v Rakúsku.
Najvyšším pohorím Burgenlandu je 884 m vysoký Geschriebenstein (maď. "Írott-kő"), cez vrchol ktorého prechádza štátna hranica. Najnižším bodom je Hedwighof v obci Apetlon s výškou , čo je zároveň najnižší bod v celom Rakúsku.
Neziderské jazero, ktoré je charakteristické pre severnú časť Burgenlandu, je v závislosti od použitej definície najväčšie alebo druhé najväčšie jazero v Rakúsku (po Bodamskom jazere). V Burgenlande je množstvo minerálnych a termálnych prameňov.
Zemepisný stred Burgenlandu (súradnice: ♁ 47° 28′ 41,2″ N , 16° 34′ 17,8″ E ) sa nachádza v Unterpullendorfe (obec Frankenau-Unterpullendorf) a geografi Burgenlandu ho označili tzv. „Centrálnym kameňom“ z Paulibergu.
Z hľadiska krajiny sa Burgenland delí na tri regióny, Severný Burgenland, Stredný Burgenland a Južný Burgenland.
Nachádza sa tu Národný park Neziderské jazero – Seewinkel, ktorý tvorí rakúsku časť kultúrnej krajiny Fertő/Neusiedler See zapísanej na zozname svetového dedičstva UNESCO.
Administratívne členenie.
Burgenland pozostáva zo 171 nezávislých obcí a je rozdelený do siedmich politických okresov a dvoch slobodných miest Eisenstadt a Rust. Burgenland mal v roku 2019 najnižší priemerný počet obyvateľov na obec zo všetkých rakúskych spolkových krajín s priemerom len 1716 obyvateľov na obec. Celé Rakúsko malo v roku 2019 v priemere 4227 obyvateľov na jednu obec.
Ekonomika a infraštruktúra.
Doprava.
Cez Burgenland vedú diaľnice A2, A3, A4, A6, spolková cesta B50 (B 50) a rýchlostná cesta S31. Vďaka nim je región prepojený s nabližšími rakúskymi veľkomestami Graz a Viedeň.
Spojenie železnicou zabezpečujú železničné trate Raaberbahn, Pannoniabahn, Neusiedler Seebahn a čiastočne používaná Pinkatalbahn. Do roku 2022 premávali vlaky aj po trati Südburgenländische Regionalbahn.
V Burgenlande existuje niekoľko regionálnych autobusových liniek (hlavne poštové autobusy ÖBB a autobusy zo Südburgu), ktoré patria do systému integrovanej dopravy Verkehrsverbund Ost-Region (VOR). Okrem toho bola v roku 2021 založená spoločnosť Verkehrsbetriebe Burgenland s cieľom zlepšiť infraštruktúru verejnej dopravy v južnom Burgenlande.
Ekonomika.
Kvôli nedostatku alternatív v regióne dominovalo poľnohospodárstvo. Ako ekonomicky zaostalá spolková krajina Rakúska bol Burgenland v roku 1995 vyhlásený za 1. cieľovú oblasť Európskej únie a dostával dotácie do roku 2013. Stále existuje rozdiel medzi severom a juhom v ekonomickej sile. Približne 23 000 obyvateľov Burgenlandu dochádza za prácou do Viedne denne alebo týždenne.
Burgenland sa poľnohospodárstvom vyznačuje dodnes. Spolu s Dolným Rakúskom je najvýznamnejšou vinohradníckou oblasťou Rakúska. V celej spolkovej krajine sa pestuje 11 284 hektárov viniča (stav k 30.11.2022). Delí sa na tieto vinohradnícke oblasti:
Okrem krajinského hlavného mesta Eisenstadt sú dôležitými hospodárskymi lokalitami aj obchodné strediská Kittsee, Parndorf/Neusiedl am See, Müllendorf a Heiligenkreuz. Medzi popredné spoločnosti v Burgenlande patria Unger Stahlbau, Melecs, Leier International a Becom Electronics. Burgenland je európskym priekopníkom v oblasti veternej energie. V roku 2000 približne tri percentá elektriny vyrobenej v krajine pochádzali z veterných turbín, v roku 2011 to bola už polovica. V roku 2013 bola krajina z hľadiska elektriny sebestačná, keďže 100 percent elektriny spotrebovanej v regióne bolo dodaných z obnoviteľných energií.
Kultúra.
V minulosti tu pôsobili významní klasickí hudobníci Franz Liszt a Joseph Haydn.
Kultúrne podujatia sa konajú hlavne v lete, ako napr. Festival komornej hudby Lockenhaus, Festival pri jazere v obci Mörbisch, operný festival v rímskom kameňolome St. Margarethen, zámocké hry v Kobersdorfe, zámocké hry, muzikál a kultúrne leto v Güssingu, letný festival v Jennersdorfe či európske sympózium Kaisersteinbruchs. Nádvorie Táborského hradu s dvojposchodovými arkádami sa v lete využíva na operné predstavenia a množstvo iných podujatí.
Vďaka prítomnosti viacerých menšín sú ľudové zvyky v Burgenlande obzvlášť pestré. Konajú sa tu aj kultúrne podujatia ako chorvátske či maďarské domáce večery, ktoré organizujú práve menšiny.
Flóra a fauna.
V Sandecku (Seewinkel) v Burgenlande žijú vzácne biele osly. Žijú tu aj kone Przewalského, maďarský stepný dobytok, mangalice a vodné byvoly. Ohrozeným druhom je aj hraboš močiarny.

</doc>
<doc id="35225" url="https://sk.wikipedia.org/wiki?curid=35225" title="Fernando Magalhães">
Fernando Magalhães



</doc>
<doc id="35227" url="https://sk.wikipedia.org/wiki?curid=35227" title="Korutánsko (spolková krajina)">
Korutánsko (spolková krajina)

Korutánsko (, slo. Koroška alebo Korotan) je rakúska spolková krajina, ktorá sa nachádza na juhu Rakúska. Má rozlohu , počet obyvateľov je približne 560 000.
Hranicu s Talianskom a Slovinskom tvoria Alpy, od Salzburska je oddelené Taurami. Na východe susedí so Štajerskom, na západe s východným Tirolskom.
Hlavným mestom je Klagenfurt ("Celovec"), ďalším významným strediskom je Villach ("Beljak"); tieto dve mestá sú silne ekonomicky prepojené. Ostatné mestá sú Althofen, Bad St. Leonhard im Lavanttal, Bleiburg ("Pliberk"), Feldkirchen ("Trg"), Ferlach ("Borovlje"), Friesach ("Breže"), Gmünd, Hermagor ("Šmohor"), Radenthein, St. Andrä, St. Veit an der Glan ("Šentvid na Glini"), Spittal an der Drau, Straßburg, Völkermarkt ("Velikovec"), Wolfsberg ("Volšperk").

</doc>
<doc id="35228" url="https://sk.wikipedia.org/wiki?curid=35228" title="Ropný vrchol">
Ropný vrchol

Ropný vrchol alebo ropný zlom () je okamih, kedy (prípadne množstvo, pri ktorom) ťažba ropy (v rámci jednotlivého ložiska, štátu, oblasti alebo celého sveta) dosiahla maximum, od ktorého produkcia ropy vstupuje do fázy poklesu až ku konečnému vyčerpaniu. Najčastejšie sa pojem vyskytuje v súvislosti s tzv. Hubbertovou teóriou ropného vrcholu.
Hubbertova teória ropného vrcholu je kontroverzná teória, zaoberajúca sa dlhodobými predpoveďami spotreby a vyčerpania ropy a ďalších fosílnych palív. Predpokladá, že zdroje ropy nie sú obnoviteľné a hovorí, že jej ťažba v momente, keď bude vyťažená približne polovica svetových zásob, musí z geologických dôvodov nevyhnutne dosiahnuť svoj vrchol a potom začne klesať.
Ťažba ropy podľa nej v podstate sleduje zvonovitú tzv. Hubbertovu krivku, ktorá je deriváciou logistickej krivky, podľa ktorej ubúda svetových zásob. Táto teória neznamená, že po ropnom vrchole ropa náhle dôjde, ale že sa jej ťažba bude postupne znižovať a následne bude razantne stúpať jej cena. Ropnému vrcholu sa preto tiež niekedy hovorí Koniec lacnej ropy.
Pozadie.
Táto teória je pomenovaná po americkom geológovi M. Kingovi Hubbertovi. Spozoroval, že najviac amerických ropných nálezísk bolo objavených začiatkom 30. rokov 20. storočia a v roku 1956 predpovedal, že ťažba ropy v USA dosiahne vrchol okolo roku 1970. V roku 1971 dosiahla skutočne ťažba ropy v USA svoj vrchol a od tej doby neustále klesá. Do dnešnej doby dosiahlo vrchol ťažby mnoho ďalších oblastí, napr. Severné more v roku 1999 (teraz v ňom klesá produkcia tempom 10 – 12 % ročne). Ťažba ropy klesá v 33 zo 48 krajín, ktoré sú najväčšími producentmi ropy.
Vzhľadom na to, že ropa je neobnoviteľný zdroj energie, je pravdepodobné, že podobný vrchol ťažby sa odohrá aj v celosvetovom meradle. Najviac kontroverzný na tejto teórii je dátum, kedy má tento vrchol nastať. Sám Hubbert predpovedal moment svetového vrcholu ťažby na rok 2000. Tento odhad však pochádza z doby pred ropnými šokmi zo 70. a začiatku 80. rokov, v ktorých dôsledku sa dopyt po rope znížil a tým oddialil vrchol jej ťažby.
Ak Hubbertova teória naozaj platí, bude to mať pre ľudstvo závažné dôsledky vzhľadom na dôležitosť ropy pre svetovou ekonomiku. Názory na možný nasledujúci vývoj sú rôzne, od optimistickej viery, že trh vždy na všetko nájde riešenie, až po katastrofické scenáre kolapsu civilizácie. Vzhľadom na obrovský počet neznámych a veľké množstvo nejasností, ktoré zahaľujú prakticky celú ropnú problematiku, sú názory dané často skôr politickou a ideovou orientáciou autorov ako skutočnou analýzou problému.
Koľko ropy zostáva?
Za predpokladu súčasného objemu ťažby vystačia známe zásoby ropy na ďalších 43 rokov. Prvý problém je práve v predpoklade stálej úrovne ťažby. Ďalší problém je v nie celkom vierohodnej povahe oficiálnych údajov o ropných rezervách. Medzi rokmi 1980 a 2004 sa oficiálne udávané rezervy zvýšili z 667 na 1 189 gigabarelov, bez toho, aby to sprevádzal zodpovedajúci trend v objavoch nových ropných nálezísk. Krivka nových objavov dosiahla vrchol v šesťdesiatych rokoch a od tej doby neustále klesá a od roku 1980 spotrebováva ľudstvo každý rok viac ropy, ako predstavujú nové objavy.
Ropné rezervy sú všeobecne iba odhady. Najčastejšie sa pre jednotlivé ropná polia udávajú hodnoty P90, P50 a P10 (množstvo ropy, ktoré nálezisko obsahuje s 90%, 50% a 10% pravdepodobnosťou. Napr. určité pole obsahuje s 90% pravdepodobnosťou 500 mil. barelov, ale je tu 10 % možnosť, že obsahuje o 1500 mil. barelov viac). Veľké rozpätie hodnôt a zložitosť problematiky poskytujú veľký priestor pre manipulácie. Jednotlivé krajiny majú celý rad pohnútok pre nadsadzovanie svojich údajov, napr. kvôli výhodnejším podmienkam pri čerpaní úverov od Svetovej banky. Produkčné kvóty členských krajín združenia OPEC sú navyše vypočítavané podľa nimi udávaných rezerv.
Vzhľadom na symetriu Hubbertovej krivky a skutočnosť, že sa ropa vo väčšom meradle začala ťažiť asi pred 150 rokmi, sa podľa Hubbertovej teórie dá očakávať, že ťažba ropy bude po svojom vrchole pokračovať ešte ďalších 150 rokov, ale na stále klesajúcej úrovni produkcie.
Prečo má Hubbertova krivka práve tento tvar?
Podľa Hubbertovho modelu je na začiatku produkcie na novom ropnom poli malá, pretože ešte nie je vybudovaná potrebná infraštruktúra. Ako sú dané do prevádzky stále účinnejšie ťažobné zariadenia, produkcia stúpa. V určitom bode je dosiahnuté maximum, ktoré nie je možné prekonať ani lepšou technológiou ani ďalšími vrtmi. Po tomto vrchole ťažba najskôr pomaly, potom stále viac klesá. Ešte predtým ako je nálezisko celkom vyčerpané, sa dosiahne bod, kedy je ďalšia ťažba neekonomická a pole je opustené.
Užitočné pre pochopenie môže byť prirovnanie k tesárovi, ktorý má za domom les, a vždy, keď potrebuje drevo pre svoju prácu, musí ísť a zoťať nejaký strom. Na začiatku si bude vyberať veľké stromy s kvalitným drevom blízko k domovu, čo je relatívne ľahké. Postupne bude musieť vytínať stále viac menších stromov, bude musieť cestovať ďalej od svojho domu a používať drevo horšej kvality. Táto práca navyše bude trvať dlhšie a tesár bude musieť zvýšiť svoje predajné ceny, aby zostal nad vodou.
Keď sa uprostred 19. storočia začalo s produkciou ropy, na najväčších náleziskách sa darilo vyťažiť 100 barelov na každý jednotlivý barel ropy využitej pri ťažbe, doprave a spracovaní. Tento pomer je často označovaný ako EROEI (podiel energie získanej k energii vloženej). Tento pomer sa s časom stále znižuje. Teraz sa pohybuje medzi 3:1 (USA) až 10:1 (Saudská Arábia). Dôvodom je zvyšujúca sa obťažnosť ťažby, ako sa ložisko postupne vyčerpáva. Hneď ako tento pomer klesne na 1:1, nemá ďalej zmysel ťažiť ropu ako energetický zdroj a energia sa musí získavať z alternatívnych zdrojov.
Rôzne zdroje energie nie sú celkom zameniteľné, niektoré môžu byť hodnotnejšie ako iné. Kvôli svojej vysokej koncentrácii energie a relatívnej bezpečnosti za izbovej teploty sú benzín a nafta unikátne vhodné pre použitie v doprave. Ropa je navyše surovinou pre chemický priemysel. Preto je možné, že ťažba ropy bude pokračovať aj potom, keď už bude čisto z energetického hľadiska nevýhodná.
Kedy má tento vrchol nastať?
ASPO (Asociácia pre štúdium ropného vrcholu), ktorú založil geológ Collin Campbell, predpovedá globálny vrchol pre ropu v roku 2007, pre zemný plyn potom niekedy medzi rokmi 2010 a 2020. IEA (Medzinárodná agentúra pre energiu) očakáva vrchol ťažby konvenčnej ropy v krajinách mimo združenie OPEC krátko po roku 2010, čo bude mať za následok zvýšenú závislosť na krajinách Blízkeho východu.
Súčasná ropná kríza je zrejme spôsobená na jednej strane stále rastúcim dopytom, najviac v juhovýchodnej Ázii (najmä v Číne), a na druhej strane nedostatočnou kapacitou rafinérií hlavne v USA. Zástancovia Hubbertovej teórie v tejto súvislosti tvrdia, že ako sa približujeme k dátumu konečného vrcholu ťažby, neustále sa zmenšuje tzv. rezervná ťažobná kapacita, t. j. množstvo ropy, o ktoré môžu ťažobné firmy krátkodobo zvýšiť svoju produkciu v prípade previsu dopytu. Táto rezervná ťažobná kapacita je dnes skutočne na historickom minime a tvorí iba 2 percentá celosvetovej produkcie (ešte pred niekoľkými rokmi sa pohybovala v rozmedzí 8 – 10 percent). Relatívne lokálne výpadky ťažby, ako bol hurikán Katrina, potom vyvolávajú veľké výkyvy v cene ropy a trh je tiež výrazne citlivejší na manipulácie špekulantov.
Podľa niektorých zdrojov vyplýva z oficiálnych štatistík kartelu OPEC, že tzv. ľahká sladká ropa ("light sweet") sa v súčasnosti nachádza za vrcholom ťažby a jej produkcia klesá. Tento typ ropy je najžiadanejší, pretože sa najľahšie spracováva, a zrejme bude tiež najskôr vyčerpaný. Súčasný nedostatok rafinérskych kapacít je podľa týchto zdrojov daný práve tým, že rafinérie nie sú pripravené na spracovávanie väčšieho množstva ťažšej ropy s väčším obsahom síry, napr. z Blízkeho východu.
Odporcovia Hubbertovej teórie pokles rezervnej ťažobnej a rafinérskej kapacity pripisujú chronicky nedostatočným investíciám vinou dlhodobo nízkej ceny ropy.
Dá sa ropný vrchol odvrátiť?
Vzhľadom na to, že príčinou ropného vrcholu sú podľa zástancov tejto teórie geologické fakty, možno jeho príchod iba posunúť.
Nové ropné ložiská.
Či sa podarí nájsť nové veľká ropné ložiská, je sporné. Podľa niektorých odborníkov by dlhodobo zvýšená cena ropy mohla podporiť prieskumy zatiaľ nedostatočne zmapovaných oblastí, ako je Sibír. Rozbeh ťažby nekonvenčnej ropy si v každom prípade vyžiada mnoho rokov a masívne investície.
Lepšie využitie súčasných ložísk.
Súčasnými technikami nie je možné ropné nálezisko celkom vyčerpať, väčšina ropy (asi 65 %) zostane v zemi. Pri stúpajúcej cene ropy by sa mohlo vyplatiť používať nákladnejšie spôsoby ťažby a dosiahnuť tak dokonalejšie využitie nálezísk.
Podľa niektorých expertov je nadmerné, zo strany vyspelých krajín často požadované, zvyšovanie ťažby (napr. pomocou vodnej injektáže) škodlivé, lebo môže výrazne skrátiť životnosť ropných polí.
Možné dôsledky ropného vrcholu.
Vrchol ropnej ťažby by zrejme spôsobil globálny nedostatok ropy a razantný nárast jej ceny. Tento ropný šok by sa zásadne líšil od minulých, pretože by bol trvalý. Dôsledky tohto nedostatku by záviseli na tempe poklesu ťažby a na dostupnosti alternatívnych zdrojov. Ak by lacné alternatívy neboli k dispozícii, vyústila by situácia do nedostatku mnohých tovarov a služieb, závislých na rope, čo by viedlo k zníženiu životnej úrovne najskôr v chudobnejších krajinách a nakoniec na celom svete. Nasledujú rôzne scenáre ďalšieho vývoja.
Katastrofa.
Hospodársky rast a prosperita od priemyselnej revolúcie záviseli veľkou mierou na používaní ropy a ďalších fosílnych palív. Niektorí si preto myslia, že eventuálny pokles ťažby ropy by mal drastický dopad na ľudskú kultúru a modernú technologickú civilizáciu, ktorá je teraz značne závislá na rope ako zdroji paliva a suroviny pre chemický priemysel.
Na rope je vysoko závislé aj moderné poľnohospodárstvo, ktoré od 40. rokov 20. storočia dramaticky zvýšilo svoju produktivitu, hlavne vďaka používaniu mechanizácie, priemyselných hnojív a pesticídov. Táto „Zelená revolúcia“ umožnila výrazný nárast svetovej populácie. Pesticídy sa vyrábajú z ropy, hnojivá z ropy a zemného plynu a poľnohospodárske stroje vyžadujú na svoj pohon palivo, zatiaľ tiež väčšinou ropného pôvodu. Na každú kalóriu, ktorú človek zje, pripadá 5 – 15 kalórii, nutných na produkciu a dopravu potravín. Preto niektorí predpovedajú, že nedostatok ropy povedie ku kolapsu moderného priemyselného poľnohospodárstva a k nedostatku potravín. Podľa niektorých názorov bol nedostatok ropy v Kórejskej ľudovodemokratickej republike, daný rozpadom sovietskeho bloku, popri ekonomickej neschopnosti komunistickej vlády a opakovanom suchu, hlavnou príčinou miestnych hladomorov v deväťdesiatych rokoch. Zásadne, aj keď s nie tak katastrofálnymi následkami postihol nedostatok ropy aj kubánske hospodárstvo.
Nedostatok ropy by mohol spôsobiť návrat k ekologickému poľnohospodárstvu, ktoré by zrejme vyžadovalo viac pracovných síl a ktoré by si vynútilo presuny obyvateľstva z miest na vidiek.
Tento vývoj môže mať negatívny dopad aj na životné prostredie, ako bude ľudstvo nútené stále viac využívať menej ekologické zdroje energie ako napríklad uhlie.
Ekonomická recesia.
Miernejší scenár, predpokladajúci miernejší pokles ťažby ropy a hladký presun k alternatívnym zdrojom energie, zahŕňa ekonomickú recesiu, vyvolanú vysokými cenami energií. V minulosti zdraženie ropy úzko súviselo s obdobím inflácie a hospodárskej stagnácie. S týmto nesúhlasia mnohí ekonómovia, podľa ktorých je teraz svetové hospodárstvo menej závislé na rope, ako bolo počas predchádzajúcich ropných kríz. Na druhej strane, ropné šoky v minulosti boli vždy relatívne krátkodobé záležitosti. Možný budúci nedostatok ropy by bol trvalý.
Trhové riešenie.
Podľa mnohých ekonómov nárast ceny ropy bude stimulovať investície do alternatívnych zdrojov energie a/alebo rast efektivity súčasných technológií ťažby a spotreby ropy a/alebo pokles dopytu po rope, a tým plynule sám odstráni všetky vzniknuté problémy.
Kritici tohto scenára poukazujú na nedostatok času, ktorý nám asi zostáva a považujú za lepšie začať predbežné opatrenia hneď, dokiaľ je ešte priestor pre manévrovanie, ako čakať na pôsobenie trhu.
Alternatívy ropy.
Hubbertova teória je znepokojivá hlavne preto, že v súčasnosti neexistuje dostatok iných lacných zdrojov energie, ktoré by mohli ropu plne nahradiť. Vývoj alternatív a vybudovanie potrebnej infraštruktúry si pravdepodobne vyžiada veľké investície a minimálne 10 rokov. Počas tohto prechodného obdobia bude nutné znížiť spotrebu ropy pomocou úspor, napr. presmerovaním diaľkovej nákladnej dopravy na železnicu a decentralizáciou výroby potravín, t. j. väčším využívaním miestnej poľnohospodárskej produkcie.
Kvapalné uhľovodíky môžu byť vyrobené z oxidu uhličitého, oxidu uhoľnatého a metánu pomocou Fischer-Tropschovho procesu. Zdrojom metánu môže byť zemný plyn, zdrojom CO2 a CO je uhlie alebo biomasa. Termálnou depolymerizáciou je možné naopak na uhľovodíky s kratším reťazcom štepiť komplexné organické materiály, najčastejšie biomasu, ale aj plastový odpad alebo čistiarenské odpadné kaly. Suroviny pre výrobu plastov je možné získať z rastlinných olejov alebo (cez etylén) z bioetanolu. Ako náhradné riešenie pre pohon automobilov môžu byť použité zemný plyn, bionafta, bioetanol, drevoplyn, vodík, hybridný pohon, elektromobily. Hromadné využívanie vodíkového a elektrického pohonu by si vyžiadalo výrazný nárast výroby elektriny.
Rast ceny ropy by samozrejme zvýšil aj ceny iných palív. Ceny zemného plynu sú do veľkej miery závislé na cenách ropy, ropné produkty sa používajú na pohon ťažobných zariadení pri ťažbe uhlia a tiež v poľnohospodárstve. To všetko sťaží prechod na alternatívne palivá a zvýrazňuje to úlohu, ktorú bude hrať úspora energií.
Kritika Hubbertovej teórie.
Kritici ako napr. Leonardo Maugeri poukazujú na fakt, že táto teória prakticky neberie do úvahy nekonvenčnú ropu, aj keď jej zdroje sú veľké a náklady na jej ťažbu, aj keď stále vysoké, sa znižujú vďaka novým technológiám (jej ťažba aj tak pravdepodobne nikdy nebude tak výnosná ako ťažba súčasnej „ľahkej“ ropy). Ďalej uvádzajú, že od roku 1980 sa vyťažiteľnosť ropných ložísk opäť vďaka novým technológiám zvýšila z 22 % na dnešných 35 %, a predpokladá sa, že tento trend bude ďalej pokračovať.
Ďalší kritici, ako je ekonóm Michael Lynch, spochybňujú ohlasované dátumy ropného vrcholu. Stúpenci Hubbertovej teórie na to odpovedajú, že konkrétny dátum nie je zásadne dôležitý a je omnoho lepšie začať investovať do alternatívnych zdrojov skôr ako neskôr, vzhľadom na to, že ich vývoj zaberie 10 až 20 rokov.

</doc>
<doc id="35229" url="https://sk.wikipedia.org/wiki?curid=35229" title="Dolné Rakúsko">
Dolné Rakúsko

Dolné Rakúsko (, kedysi známe ako Rakúsko pod Enžou – "Österreich unter der Enns") je rakúska spolková krajina, obklopujúca svojím územím rakúske hlavné mesto Viedeň. Je to najsevernejšia spolková krajina Rakúska. Na severe hraničí s Juhomoravským krajom, na severovýchode s Trnavským krajom a Bratislavským krajom, na juhovýchode hraničí so spolkovou krajinou Burgenland, na juhu so Štajerskom a na západe so spolkovou krajinou Horné Rakúsko. Dolné Rakúsko je taktiež členom stredoeurópskeho euroregiónu Centrope.
Od roku 1986 je krajinským hlavným mestom mesto St. Pölten.
Členenie krajiny.
Dolné Rakúsko sa tradične člení na 4 štvrte ("Viertel"), ktoré však netvoria administratívne celky, ani sa ich hranice veľakrát nezhodujú s hranicami správnych celkov. Administratívne sa potom Dolné Rakúsko delí 20 politických okresov 
"(Bezirke)" a 4 štatutárne mestá "(Statutarstädte)". Oficiálna mapa zobrazujúca členenie Dolného Rakúska na štvrte a okresy (vrátane hraníc obcí), je tu.

</doc>
<doc id="35230" url="https://sk.wikipedia.org/wiki?curid=35230" title="Jaškov sen">
Jaškov sen

Jaškov sen (angl. "Jašek's Dream") je slovenský film natočený podľa novely Dobroslava Chrobáka "Kamarát Jašek". 
Baladický príbeh o tajomnej dráme jednej rodiny poznamenanej dávnou tragédiou.

</doc>
<doc id="35231" url="https://sk.wikipedia.org/wiki?curid=35231" title="Horné Rakúsko">
Horné Rakúsko

Horné Rakúsko (, kedysi známe ako Rakúsko nad Enžou - "Österreich ob der Enns", a v čase národného socializmu 19381945 Horný Dunaj -"Oberdonau") je rakúska spolková krajina. Predstavuje severnú časť stredného Rakúska. Hraničí s Nemeckom a Českom. Má rozlohu okolo 11982 km² a približne 1,425 milióna obyvateľov (2014). Metropolou je Linz, ďalšími väčšími mestami sú Steyr a Wels. 
&lt;br&gt;

</doc>
<doc id="35232" url="https://sk.wikipedia.org/wiki?curid=35232" title="Bridž">
Bridž

Bridž (z angl. "bridge") je kartová hra pre štyroch hráčov, kde hráči sediaci oproti sebe tvoria pár nazývaný "linka". Hrá sa s jednou sadou francúzskych kariet bez žolíkov. Má postavenie športovej hry. Niektorí kartári ho považujú za jednu z najkrajších kartových hier.
Tak ako sa za kráľa doskových hier považuje šach, za kráľa kartových hier je považovaný bridž. Rozdiel medzi bridžom a mariášom z hľadiska náročnosti je zhruba taký, ako medzi šachom a dámou. Medzinárodný olympijský výbor zaradil bridž medzi uznané športy. V súčasnosti je možné hrať bridž aj online napríklad na stránke BBO.
Dejiny.
Bridž je odvodený zo staršej hry whist, ktorej rôzne obmeny existovali už v 16. storočí. Spočiatku existovalo niekoľko rôznych obmien bridžu: „auction bridge“ (okszen), „bridge whist“, plafond a iné. V roku 1925 Harold S. Vanderbilt vychádzajúc hlavne z francúzskeho "plafondu" publikoval pravidlá novej hry, ktorú nazval „contract bridge“. Táto obmena bridžu pretrvala takmer v nezmenenej podobe až do dnešných čias.
Názov hry bridž pochádza z anglického názvu „bridge“. V origináli ale neoznačuje „most“, pôvod tohto názvu nie je celkom jasný, ale oxfordský slovník napovedá, že je to anglická verzia ruského slova „birič“, (ruskej obmeny whistu odvodenej z tureckej hry „bir-üç“, po prvý raz opísanej v knihe vydanej v roku 1896 pod titulom „Biritch – Russian whist”.
Priebeh hry.
Licitácia.
Samotná hra pozostáva z dvoch fáz. 
Prvou fázou je licitácia (dražba), počas ktorej si partneri vymieňajú informácie o kvalite svojich listov a snažia sa vylicitovať (vydražiť) optimálny záväzok. Výmena informácii je verejná, t. j. spoluhráč musí súperom vysvetliť význam hlášky (série hlášok) partnera, ak ho o to požiadajú. Konvenčné hlášky je povinný alertovať.
Zohrávka.
Druhou fázou je zohrávka, v ktorej sa linka, ktorá konečný záväzok vydražila, snaží záväzok splniť a druhá linka sa ho snaží poraziť.
Samotné pravidlá zohrávky sú veľmi jednoduché:
Napriek tejto jednoduchosti je bridž hrou s nepreberným množstvom kombinácií, týchto kombinácií je mnohonásobne viac než v šachu. Aj to je jedným z dôvodov, prečo zatiaľ počítačové programy hrajú bridž slabšie než dobrí bridžoví hráči, kým šachové programy už hrajú na úrovni veľmajstrov. Oproti šachu je navyše bridž hrou s neúplnou informáciou, takže sa hráč často musí rozhodnúť na základe pravdepodobnosti alebo intuície. Podrobnejšie pravidlá a úvodný kurz bridžu možno nájsť na stránke Bridž pre začiatočníkov.
Varianty bridžu.
Existujú tri základné varianty bridžu:
Robrový bridž a Chicago hrajú štyria hráči, ktorí postupne striedajú partnerov a dosiahnuté výsledky sa vyhodnocujú priamo, neporovnávajú sa. V týchto variantoch záleží hlavne na náhode, aké karty ktorá linka dostane a menej záleží na kvalite licitácie, zohrávky a obrany. Pri veľkom počte rozdaní sa však kvalita predsa len prejaví. Tieto varianty bridžu sa na rozdiel od športového bridžu väčšinou hrajú o peniaze.
Športový bridž sa hrá tak, že s tými istými kartami sa postupne hrá pri viacerých stoloch a navzájom sa porovnávajú dosiahnuté výsledky. Pri tomto druhu bridžu sa už nemožno sťažovať na zlé karty, ale len na vlastnú zlú licitáciu či zlú hru. Na zachovanie rozdaní sa používajú špeciálne upravené obaly na karty, nazývajú sa "boardy" alebo "krabice".
Minibridž je silne zjednodušenou verziou bridžu. Bol vymyslený na propagáciu bridžu medzi verejnosťou a výukové potreby, ako medzistupeň k plnej verzii bridžu.
Druhy súťaží v športovom bridži.
V športovom bridži sa organizujú súťaže jednotlivcov, párov a družstiev.
Súťaž jednotlivcov (slangovo "individuál"): Každý hráč postupne vystrieda rôznych partnerov a súperov. Ide tu o umenie prispôsobiť sa rôznym hráčom. Vyžaduje si to mať spoločný, čo najprirodzenejší licitačný systém.
Súťaž párov (slangovo "párak"): Počas celého turnaja hrajú dvaja hráči spolu, ako partneri. V každom kole hrajú proti inému páru. Každý pár môže mať vlastný licitačný systém. Väčšinou sa používajú rôzne varianty všeobecne rozšírených licitačných systémov.
Súťaž družstiev (slangovo "tímak"): V jednotlivých kolách hrajú proti sebe dve družstvá. Sála je rozdelená na otvorenú a zatvorenú miestnosť. V otvorenej miestnosti sedia domáci na linke Sever-Juh v zatvorenej na linke Východ-Západ, hostia sedia na opačných linkách. V otvorenej miestnosti sa najprv odohrá prvá polovica rozdaní a v zatvorenej druhá polovica (napr. 1 – 8 a v zatvorenej rozdania 9 – 16), po ich odohraní si hráči rozdania medzi sebou vymenia a odohrajú ich. Po odohraní všetkých rozdaní sa dosiahnuté výsledky navzájom porovnajú. V otvorenej miestnosti môžu byť aj diváci (kibici), v zatvorenej miestnosti okrem rozhodcu a hráčov, ktorí v nej hrajú, nesmie byť nikto nepovolaný, kvôli zamedzeniu nedovolenému prenosu informácií medzi miestnosťami. Prví si sadajú hostia a domáci si prisadajú. Z taktických dôvodov to môže byť dôležité, hlavne ak sa nehrá na dva polčasy. Každé družstvo má svojho kapitána, ktorý rozhoduje, ktorí hráči budú hrať a kde. Kapitán môže byť hrajúci alebo nehrajúci. Družstvá majú aspoň štyroch hráčov. Hlavne v dlhodobých súťažiach ich býva viac, najviac osem. Do druhého polčasu môže kapitán nasadiť iných hráčov. Ak v druhom polčase zostali v oboch družstvách rovnaké dvojice, mali by hostia, ktorí hrali v otvorenej miestnosti, prejsť do zatvorenej a naopak, domáci zostávajú na svojich miestach.
Pravidlá.
Rozdávanie.
Karty sa rozdávajú v smere hodinových ručičiek.
Zdvih.
Vynášajúci hráč môže zo svojho listu vyniesť ľubovoľnú kartu, hráč po ľavici, ak má kartu vo vynesenej farbe, pridá ľubovoľnú kartu vynesenej farby, ak nemá, môže pridať kartu ľubovoľnej farby, po ňom pridá ďalší hráč v smere hodinových ručičiek podľa tých istých pravidiel, až po posledného hráča. Túto štvoricu kariet získa hráč, ktorý priložil najvyššiu kartu vo vynesenej farbe alebo, ak niektorý z hráčov prebil tromfom, získa ju hráč, ktorý priložil najvyšší tromf. Takáto štvorica kariet sa nazýva zdvih (v iných kartových hrách "štych"). Do ďalšieho zdvihu vynáša hráč, ktorý získal posledný zdvih. Keďže každý z hráčov má 13 kariet, celkový počet zdvihov je 13. Znamená to, že jedna z liniek musí získať aspoň 7 zdvihov, vtedy druhá linka získa 6 zdvihov. Preto najnižším možným záväzkom je získanie aspoň 7 zdvihov. Prvých šesť zdvihov sa nazýva "kniha" a ponuka jedna vo farbe predstavuje záväzok kniha+1, dva vo farbe – kniha+2…
Hierarchia farieb.
Vo väčšine kartových hier buď nie sú farby hierarchizované alebo je jedna farba "privilegovaná" (mariáš – "červeň"; taroky – "tarok"; spades – "piky"…). V bridži sú počas licitácie všetky farby hierarchizované a to od najnižšej po najvyššiu: 
 trefy &lt; kára &lt; srdcia &lt; piky &lt; bez tromfa
Licitácia (dražba).
Počas licitácie sa jednotlivé linky zaväzujú získať príslušný počet zdvihov, ak tromfovou farbou bude ponúknutá farba:
Najnižšou možnou ponukou je jeden tref, potom 1 káro, 1 srdce, 1 pik, 1 BT, 2 trefy… až po 7BT.
" Poznámka: v bridžovej komunite je zaužívané ten "pik" a nie tá "pika"."
V minulosti sa licitovalo vyslovením príslušnej hlášky, takže hráči si museli pamätať celý priebeh licitácie. V súčasnosti sa najmä v športovom bridži používajú "licitačné krabice". Hráč zo svojej licitačnej krabice vytiahne príslušnú hlášku a položí ju pred seba. Hlášky sa kladú tak, aby bolo vidno celý priebeh licitácie. Po ukončení licitácie sa hlášky založia späť na svoje miesto.
Druhy záväzkov.
Za Celoherný záväzok, Malý a Veľký slem sú špeciálne prémie, bližšie v časti Vyhodnotenie
Stav hier: Počas licitácie, vzhľadom na pravidlá vyhodnotenia rozdania, je dôležité, aby hráči mali na zreteli, ktorá linka sa nachádza v ktorej hre. Ak je linka v prvej hre, prémie za splnenie záväzku sú nižšie, ale nižšie sú aj tresty za ich nesplnenie. Ak je linka v druhej hre, prémie a tresty sú vyššie.
Tabuľka v ktorom rozdaní kto rozdáva a ktorá linka je v ktorej hre:
- nikto nie je v druhej hre, + všetci sú v druhej hre, N – sever, E – východ, S – juh, W – west
V ďalších číslach rozdaní sa táto postupnosť opakuje. Krabice v ktorých sa rozdania prenášajú sú označené tak, aby každý vedel, ktorá linka je v ktorej hre. Väčšinou je linka, ktorá je v druhej hre označená červenou farbou.
Zohrávka.
Po ukončení licitácie sa "vydražiteľ" stáva "hlavným hráčom". Vydražiteľom je ten hráč linky, ktorá ponúkla konečný záväzok, ktorý vylicitovanú farbu ponúkol na linke ako prvý.
V druhom a treťom prípade sa nesprávne vynesená karta stáva trestnou kartou, znamená to, že pri najbližšej možnej príležitosti ju previnilec musí zahrať.
V jednotlivých zdvihoch platia pravidlá, ktoré boli uvedené vo vysvetlení termínu "Zdvih".
Vyhodnotenie.
Po odohraní sa podľa počtu získaných zdvihov rozdanie vyhodnotí.
Nadzdvih: každý zdvih získaný nad úrovňou záväzku.
Pád: každý zdvih chýbajúci do splnenia záväzku.
Pravidlá hodnotenia v športovom bridži.
Nasledujúce pravidlá vyhodnotenia rozdania sa používajú v športovom bridži a Chicagu.
Prémie za splnenie záväzku podľa druhu záväzku a stavu hier:
V prípade vylicitovania malého a veľkého slemu, linka získava aj prémiu za hru.
Príklady výpočtu TP sú v bridžových vyhodnocovacích tabuľkách.
Z týchto pravidiel hodnotenia vyplýva, kedy sa oplatí brániť záväzok súperov o ktorom predpokladáme, že ho splnia, keď vieme, že nami ponúknutý záväzok nesplníme. Keď sú obe linky v prvej hre a vieme, že druhá linka tam má celú hru, aj keď dvakrát padneme, získajú 300 TP ale za celoherný záväzok by získali aspoň 400 bodov. Keď sme my v druhej hre a súperi v prvej, ak 2x padneme s kontrou, získajú 500 bodov, čo je viac, než keby sme ich nechali hrať. Keď sú oni v druhej a my v prvej hre, ešte aj keď trikrát padneme za 500, je to dobrá obrana, lebo by získali aspoň 600.
Pravidlá hodnotenia v Robrovom bridži.
V robrovom bridži nie je prémia za vylicitovanie celej hry a prémia za splnenie vylicitovaného záväzku. Pre zápis výsledkov sa nakreslí krížik, naľavo sa zapisujú zisky jednej a napravo zisky druhej linky. Vylicitované a splnené zdvihy nad knihou sa zapisujú pod čiaru, nadzvihy, pády a prémie za malý a veľký slem sa zapisujú nad čiaru. Cieľom hry je uhrať rober, t. j. dvakrát získať pod čiarou v súčte 100 bodov. Linka, ktorá získa po prvýkrát 100 bodov sa dostáva do druhej hry. Ak jedna linka získala pod čiarou 100 a viac bodov a druhá dovtedy napr. 90 bodov, týchto 90 bodov pod čiarou sa jej škrtne. Po získaní hry sa dovtedajšie zápisy pod čiarou pripočítajú nad čiaru. Za získanie čistého robra (súperi nezískali žiadnu hru), je prémia 500 bodov, ak súperi získali hru, prémia je 300 bodov. Po splnení robra sa hráči pri stolíku prestriedajú. Sever celý čas sedí na svojom mieste a východ si postupne vymení miesta s juhom a západom. Prémie za malý a veľký slem sú v takej istej výške, ako v športovom bridži. Robrový bridž sa zvykne hrať o peniaze. Je vecou dohody, aký je prevod medzi bodmi a peniazmi. Zvykne to byť 100 bodov jedna koruna. Na Slovensku sa rober skoro vôbec nehrá. Väčšinou sa hrá porovnávací bridž, alebo ak sa zišlo menej ako 8 hráčov, zvykne sa hrať na tabuľku, kde sa porovnáva s fiktívnym štatistickým párom. Taktika v robrovm bridži je diametrálne odlišná od športového bridžu. Pár sa nemusí snažiť jedným rozdaním vylicitovať celú hru, ale stačí mu čiastočnými záväzkami postupne nazbierať 100 bodov, riskujúc však, že súperi jednou celou hrou ich zisky pod čiarou eliminujú. Len ak dostane veľmi dobrú kartu, pokúsi sa o získanie prémie za slem. Koncepcia prvej a druhej hry sa v pozmenenej forme dostala do športového bridžu.
Pravidlá hodnotenia Hry na tabuľku.
Hra na tabuľku je špecifickým prípadom športového bridžu. Keď sa stretne menej hráčov ako osem, nemožno vytvoriť aspoň dva stoly, aby sa výsledky dali porovnať. Dal by sa hrať rober, ale ako už bolo napísané, v robri sa uplatňuje iná taktika, než v športovom bridži a z hľadiska tréningových potrieb, sa pri ňom získavajú návyky v športovom bridži škodlivé. Štatistickým vyhodnotením tisícok odohraných rozdaní bola vypracovaná tabuľka, ktorá hovorí, koľko bodov by mala štatisticky linka získať, ak má príslušný počet figúrových bodov "skratka" HCP.
Ak má linka spolu napríklad 23 figúrových bodov a je v prvej hre:
a) vylicitovala 2 a získala 10 zdvihov, získala 170 TP, podľa tabuľky mala získať 110 TP, navyše získala 60 TP a podľa prevodovej tabuľky TP na Imp získa 2 Impy
b) vylicitovala 4 a splnila, získala 420 TP, mala získať 110, navyše 310, takže získa 7 Impov
c) vylicitovala 4 a získala 9 zdvihov, teda raz spadla a súperi získali 50 TP, linka s prevahou bodov spolu stratila 160 TP, takže súperi získali 4 Impy
Aj hra na tabuľku môže deformovať správne bridžové návyky. Ak hráči linky zistia, že majú priveľa bodov, snažia sa vylicitovať celú hru aj keď si sú vedomí, že tam pravdepodobne celú hru nemajú. V porovnávacom bridži by zastali v čiastočnom záväzku, ale tu ich tabuľka núti „znásilňovať“ kartu. Napríklad ak majú 25 bodov a sú v druhej hre, mali by získať 440 bodov, ak zastanú v čiastočnom záväzku 2BT a splnia ho, získajú 120 bodov, mali získať 440 bodov, takže oproti tabuľke stratia 320 bodov, čo prevedené na Impy znamená stratu 8 Impov. Ak vylicitujú 3BT a raz padnú stratia 100 bodov a keďže mali získať 440 stratia 540 bodov po prevedení na Impy to znamená stratu 11 Impov. Ak sa im predsa len záväzok podarí splniť, získajú 2 Impy. Čiže riskujú zvýšenie straty z 8 na 11 Impov, ale ak splnia, miesto -8 Impov získajú 2 Impy. Z teórie pravdepodobnosti vyplýva, že takto sa oplatí licitovať, ak je aspoň 25% pravdepodobnosť splnenia celej hry.
Druhy celkového vyhodnotenia rozdania v súťažnom bridži.
V prvom hore uvedenom príklade by bol priemer: -35, rozdiel voči priemeru by bol 135, 145, -15, -265.
Páry na linke Sever-Juh by podľa prevodovej tabuľky získali: 4, 4, -1 a -7 Impov, Východ-Západ by získali mínus hodnota NS, teda: -4, -4, 1 a 7 Impov. 
V druhom prípade by bol priemer 102,5 a všetci by získali 0 Impov. Ako vidno, je veľmi dôležité dopredu vedieť, či sa turnaj bude hodnotiť na Topy alebo Impy, pretože tomu potom treba prispôsobiť taktiku a stratégiu počas licitácie i samotnej hry. (Keďže extrémne výsledky môžu hlavne pri menšom počte stolov výrazne ovplyvniť priemer, niekedy sa používa korigovaný priemer, v ktorom najhorší a najlepší výsledok sa škrtá. Ak by výsledky boli 100, 100, 100, -300, priemer by bol 0, korigovaný priemer 100, prevedené na impy by to bolo 3,3,3,7 pri korigovanom priemere 0, 0, 0, 8, korigovaný priemer sa tu javí ako "spravodlivejší")
Bridžové podujatia na Slovensku.
Okrem pravidelných klubových turnajov sa na Slovensku poriada niekoľko pravidelných bridžových podujatí:
V roku 2006 sa v Piešťanoch uskutočnili Majstrovstvá sveta juniorov v bridži 2006, Piešťany.
Bridžové programy.
Existuje množstvo rôznych bridžových programov, pomocou ktorých si bridžista môže trénovať licitáciu, obranu a zohrávku. Každoročne sa poriadajú majstrovstvá sveta bridžových programov. V posledných rokoch vyhral program Jack.
Bridž online.
Vo svete je prevádzkovaných viacero serverov na ktorých možno hrať bridž online 24 hodín denne.
Literatúra.
Vo svete vychádza nepreberné množstvo kníh o bridži. V slovenčine sú k dispozícii iba tieto:
Posledné dve možno stiahnuť aj vo forme PDF súboru na stránke Slovenského bridžového zväzu.

</doc>
<doc id="35233" url="https://sk.wikipedia.org/wiki?curid=35233" title="Salzbursko">
Salzbursko

Salzbursko (po nemecky "(Land) Salzburg", po slovensky tiež "Soľnohradsko") je malá rakúska spolková krajina. V nemčine je jej názov rovnozvučný s názvom hlavného mesta Salzburg.

</doc>
<doc id="35234" url="https://sk.wikipedia.org/wiki?curid=35234" title="Štajersko (spolková krajina)">
Štajersko (spolková krajina)

Štajersko (staršie názvy pozri v článku Štajersko; , ) je rakúska spolková krajina.
Štajersko je krajina na juhovýchode Rakúska. Podľa rozlohy je druhou najväčšou rakúskou spolkovou krajinou. Hraničí so Slovinskom a v rámci Rakúska susedí so spolkovými krajinami Horné Rakúsko, Dolné Rakúsko, Salzbursko, Burgenland a Korutánsko. Dnešná spolková krajina Štajersko zaberá asi 2/3 rozlohy pôvodného Štajerska. Jeho súčasťou bolo aj tzv. Dolné Štajersko, ktoré patrilo od roku 1918 ku Kráľovstvu Srbov, Chorvátov a Slovincov a dnes je súčasťou Slovinska. Rakúsku spolkovú krajinu Štajersko Slovinci nazývajú aj „Horné Štajersko“. V Rakúsku sa pojem „Horné Štajersko“ používa pre územie okolo mesta Bruck an der Mur na severe spolkovej krajiny. Štajersko bolo pomerne krátku dobu súčasťou zväzu českých a alpských krajín pod vládou Přemysla Otakara II.. Hollywoodska hviezda a súčasný guvernér Kalifornie Arnold Schwarzenegger sa narodil a vyrastal v Štajersku, takisto ako laureátka Nobelovej ceny za literatúru pre rok 2004 Elfriede Jelineková.
Externé odkazy.
www.steiermark.at

</doc>
<doc id="35235" url="https://sk.wikipedia.org/wiki?curid=35235" title="Utekajme, už ide!">
Utekajme, už ide!

Utekajme, už ide! (angl. "Run, He is Coming!") je slovenský film. 
Komédia o ľudskom šťastí, indickej mágii a manželskej nevere. Príbeh o bytových problémoch manželov Syslovcov (Marián Zednikovič a Zuzana Bydžovská), ktorí sa jedného dňa nechtiac prebúrajú do komfortného bytu svojho suseda, Dr. Mahma (Milan Lasica). Keďže je často na cestách, začnú byt využívať pre seba, pričom používajú aj osobné veci majiteľa.

</doc>
<doc id="35236" url="https://sk.wikipedia.org/wiki?curid=35236" title="Tirol">
Tirol

Tirol môže byť:

</doc>
<doc id="35237" url="https://sk.wikipedia.org/wiki?curid=35237" title="Tirolsko">
Tirolsko

Tirolsko (slovenský tvar normovaný resp. kodifikovaný od roku 1940; pred rokom 1940 bol kodifikovaný tvar: Tyrolsko [tvar Tyrolsko sa ale ako nesprávny vyskytuje aj po roku 1940]; iné staršie tvary sú: Tyroly, Tiroly, "Tirol", "Tirolská zem"; nemecké tvary sú: "Tirol", staršie aj "Tyrol") môže byť:

</doc>
<doc id="35238" url="https://sk.wikipedia.org/wiki?curid=35238" title="Tirolsko (spolková krajina)">
Tirolsko (spolková krajina)

Tirolsko (; o názvoch pozri článok Tirolsko) je rakúska spolková krajina.

</doc>
<doc id="35239" url="https://sk.wikipedia.org/wiki?curid=35239" title="Vorarlbersko">
Vorarlbersko

Vorarlbersko () je najzápadnejšia a z hľadiska rozlohy po Viedni a počtu obyvateľov (po Burgendlandsku) druhá najmenšia spolková krajina. Hlavným krajinským mestom je Bregenz, najväčším mestom je Dornbirn.
V mnohých ohľadoch sa Vorarlbersko odlišuje od zvyšku Rakúska. Hovorí sa tu dialektami hornej a najvyššej alemančiny, ktorých miestne varianty sa súhrnne označujú ako Vorarlberčina (nemecky "Vorarlbergerisch")"." Vorarlbersko má tak omnoho bližšie ku Švajčiarsku a Lichtenštajnsku, pretože tieto dialekty sa (okrem menších jazykových ostrovov v Tirolsku) v zvyšku Rakúska nevyskytujú. Z geografického hľadiska (s výnimkou obce Lech am Arlberg) leží celá spolková krajina v povodí Rýnu, zatiaľ čo zvyšok Rakúska je odvodňované do Dunaja.
Názov.
Svoj názov, ktorý sa dá doslovne preložiť ako "Predarlbersko", odvodzuje krajinu od Arlberského priesmyku, dôležitú dopravnú spojnicu s Tirolskom a zvyškom Rakúska. Z pohľadu Svätej ríše rímskej a hlavne z pohľadu pôvodného sídla Habsburgovcov v dnešnom švajčiarskom kantonu Aargau sa táto oblasť nachádzala pred Arlberským priesmykom. Ako súhrnné označenie súčasného Vorarlberska sa názov "Vorarlberg" používa od polovice 18. storočia, samosprávu získalo Vorarlbersko v roku 1861. Meno Arl alebo Arlberg možno v rôznych formách vysledovať až do roku 1218 (Arle, Arlen, Mons Arula, Arlenperge) a je odvodené od hojne vyskytujúcich sa arlenských krov, takzvaných horských borovíc.
Vorarlbersku sa často hovorí "Ländle" (slovensky "Krajinka"). Táto prezývka vznikla vďaka porovnávaniu sa s omnoho väčším a zaľudnenejším Tirolskom, od ktorého sa malé Vorarlbersko pokúšalo administratívne oddeliť. V roku 1861 bolo Vorarlbersko konečne povýšené na korunnú krajinu so svojim vlastným snemom. Na ceste k odtrhnutiu od Tirolska nadobudla prezývka značný význam a uchovala si ho dodnes.
Geografia.
Všeobecne uznávaná rozloha Vorarlberska sa udáva ako . Bez oblasti horného Bodamského jazera, ktorú podľa medzinárodnej právnej teórie kondomínia, prevládajúce v Rakúsku a Nemecku, spoločne spravujú všetky susedné štáty, je rozloha spolkovej krajiny iba .
Krajina sa rozkladá medzi 46°52' a 47°36' s.š., a 9°33' a 10°15' v.d. medzi Bodamským jazerom a alpským Rýnom na západe, Lechtalskými Alpami, Arlberským priesmykom a Verwallským pohorím na východe, pohoriami Rätikon a Silvretta na juhu a oblasťou Allgäu na severe. Hory severne od údolia Klostertal a Arlberského priesmyku sa počítajú medzi severné vápencové Alpy.
Štátna hranica Voralberska je , z toho:
Tektonika.
Spolková krajina sa nachádza v zóne niekoľkých zlomových oblastí, spôsobených pohybom africkej tektonické dosky pod eurásijskú dosku. Vďaka tomu tu dochádza k znateľným zemetraseniam, a to ako s epicentrami vo Vorarlbersku, tak aj v zahraničí, hlavne vo Švajčiarsku. Tieto zlomové zóny ležia pod Rýnskym údolím a údolím Klostertal, v oblasti jazera Spullersee a tesne pri zemskom povrchu v blízkosti Lechu, a pokračujú ďalej v šmykovej zóne Innského údolia na východ do Tirolska. Asi 2/3 Vorarlberska spadá do zóny nebezpečia 1, západná tretina spolkovej krajiny v Rýnskom údolí spadá do zóny 2 (je možné „občasné veľké poškodenie budov“).
V priemere každých 30 rokov dochádza k silnému zemetraseniu, ktoré vedie prevažne k miernemu poškodeniu budov. V roku 1965 došlo v blízkosti Dalaasu k zemetreseniu o sile 4, v roku 1992 k zemetraseniu o sile 4,3 s epicentrom v blízkosti Feldkirchu a v roku 1996 k dvom obdobne silnými zemetraseniami pod Lechom. V roku 2016 nasledovalo zemetrasenie so silou 3,6 v blízkosti Klösterle. Naposledy začiatkom roku 2018 došlo k dvom zemetraseniam so silou 3,9 vychádzajúcim zo zlomovej zóny pri Spullersee, pričom obe bolo možné pocítiť až v Innsbrucku a Bazileji. V apríli 2018 nasledovalo ďalšie zemetrasenie v oblasti Spullersee so silou 3,1.
Údolia.
Hornaté Vorarlbersko je geograficky štrukturované predovšetkým údoliami a ich riekami. Medzi najľudnatejšie údolia patria:
Ďalšie údolia a ich rieky sú:
Metropolitné oblasti.
Vorarlbersko je rozdelené do niekoľkých veľkých oblastí, ktoré sú väčšinou spojené z hľadiska dopravy či plánovania. Najdôležitejšie z týchto veľkých oblastí je Rýnske údolie, ktoré sa rozkladá od Bregenzu po Feldkirch a je s takmer 240 000 obyvateľmi najväčšou aglomeráciou vo Vorarlbersku. Asi dve tretiny populácie Vorarlberska je sústredená v tejto oblasti na úplnom západe spolkovej krajiny.
Druhou najväčšou oblasťou je Walgau s približne 48 000 obyvateľmi. Ďalšími oblasťami sú Bregenzský les, Montafon, oblasť Bodamského jazera vrátane údolia Leiblachtal a Große Walsertal. Údolie Kleinwalsertal predstavuje geografickú zvláštnosť, pretože nie je dopravne prístupné z Rakúska ale iba z nemeckého Bavorska. Napriek tomu patrí do okresu Bregenz ako jeho svojim spôsobom „enkláva“.
Časť Rýnskeho údolia a menšia časť Walgau sú tak isto súčasťou tzv. Zemské zelené zóny, ktorej hlavným účelom je zabrániť rozrástaniu miest a ponechať priestor pre územné plánovanie budúcim generáciám.
Rieky a vodstvo.
Hlavnou riekou vo Vorarlbersku je Alpský Rýn, ktorý tvorí celú západnú hranicu so Švajčiarskom. Ill je druhá najdôležitejšia rieka a tečie cez Montafon a Walgau, než sa vlieva do Rýna v blízkosti Meiningenu. Ďalšími dôležitými riekami sú Bregenzer Ach a Dornbirner Ach, pretože odvodňujú veľké časti Bregenzského lesa. Jednou z najkratších riek je so svojimi Galina. V pohorí Lechquellengebirge pramení rieka Lech, ktorá tečie severovýchodným smerom do Tirolska.
Najväčším jazerom je Bodamské jazero, podiel Voralberska na celkovej dĺžke brehu robí 11 % (). Ďalšími významnými jazerami sú Lünersee, priehrada Silvretta, priehrada Kops, Vermuntsee, Spullersee, a Formarinsee; všetky tieto priehrady okrem Formarinsee boli upravené pre výrobu vodnej energie. Ešte predtým, než bola postavená priehrada pre elektráreň, bolo Lünersee jedným z najväčších vysokohorských jazier v Alpách. Všetky nádrže sú spravované energetickou spoločnosťou illwerke VKW.
Priesmyky.
Na východe je Vorarlbersko spojené so zvyškom Rakúska tromi priesmykmi, ktoré nie sú celoročne prejazdné, prípadne sú len čiastočne prejazdné. Ide o Arlberský priesmyk, Hochtannberg (ten v skutočnosti spája údolie Bregenzerachtal s horným Lechtalom) a Bielerhöhe v pohorí Silvretta (medzi Montafonom a údolím Paznaun). Flexenpass vytvára spojenie medzi údoliami Lechtal, Klostertal a Arlberským priesmykom.
Tak isto aj vo vorarlberskom vnútrozemí sa nachádza niekoľko priesmykov, ktoré nie sú celoročne prejazdné. Medzi najdôležitejší sa radí Furkajoch, ktorý spája Rýnske údolie cez Laternsertal s vnútorným Bregenzským lesom (mesto Damüls). Dva ďalšie dôležité vnútrozemské priesmyky Bödele (Losenpass, ) medzi Dornbirnom respektíve Rýnskym údolím a Bregenzským lesom a ďalej Faschinajoch, cez ktorý vedie cesta z Bregenzského lesa do údolia Großes Walsertal a ďalej do Walgau.
Dôležité hory a pohoria.
Vorarlbersko je vďaka svojim početným alpským pohoriam preslávené mnohými lyžiarskymi oblasťami a strediskami. Najznámejším pohorím je Silvretta na juhovýchode krajiny. Nachádza sa tu aj najväčší ľadovec Vorarlberska. Ďalším dôležitým pohorím je Rätikon, ktorý sa taktiež nachádza na juhu krajiny na hranici so Švajčiarskom. Hory prudko klesajú smerom na sever. Na hranici s Tirolskom sa nachádza pohorie Verwall a samotný Arlberg. V Bregenzskom lese sa výška hôr postupne zvyšuje smerom na juhovýchod až do výšky (Braunarlspitze). Známa miestna hora hlavného mesta, Pfänder () na severozápade krajiny, sa týči viac než 650 metrov nad Bodamským jazerom, ale stále je jednou z najnižších hôr v spolkovej krajine.
Vo Vorarlbersku sa nachádza najmenej 1000 pomenovaných vrcholov. Najvyšším vrchom je ľadovcom obklopený Piz Buin s nadmorskou výškou . Ďalšie známe vrcholy sú:
Príroda.
Vorarlbersko je do značnej miery hornatá krajina. Asi 37 % (97 000 hektárov) jeho povrchu tvoria lesy. Existuje tu tak mnoho chránených oblastí s rôznymi charakteristikami. Takéto oblasti obvykle slúžia na zachovanie a zabezpečenie krásy, jedinečnosti a rozmanitosti prírodnej a kultúrnej krajiny. Požiadavky a predpisy na zriaďovania chránených oblastí sú zodpovedajúcim spôsobom vysoké. Chránená oblasť môže byť charakterizovaná svojou originalitou a môže poskytovať útočisko živočíšnym a rastlinným druhom, ktoré stojí za to chrániť, prípadne sa v nej môžu vyskytovať aj vzácne minerály či fosílie. „Zvláštna scénická krása“ alebo možnosti rekreácie pre obyvateľstvo môžu byť tiež aj dôležitými kritériami. (Tradičné) poľnohospodárstvo a lesníctvo, napríklad rozsiahle obhospodárovanie lúk ako pastvín či zdroje podstielky, je predpokladom pre udelenie zvláštnej ochrany v niektorých chránených oblastiach.
O týchto územiach rozhoduje podľa vyhlášok vláda Vorarlberska a v závislosti na účel a obsah ochrany sú označené ako prírodná rezervácia, európska prírodná rezervácia, chránená krajinná oblasť, chránená časť krajiny, pokojová zóna prírodný park alebo biosférický park.
Prírodné krásy a zaujímavosti vo Vorarlbersku.
Jazerá Lünersee (v roku 2019), Körbersee (v roku 2017) a Formarinsee (v roku 2015) boli televíznym publikom a odbornou porotou v rámci televízneho programu „9 miest, 9 pokladov“ vysielacou spoločnosťou ORS zvolené za „najkrajšie miesta v Rakúsku“.
Zimba je jednou z najznámejších horolezeckých vrchov vo Vorarlbersku s výškou nad morom. Keďže tvar hory zo všetkých strán pripomína roh (nemecky "Horn"), hovorí sa jej aj "Vorarlberský Matterhorn". Prístupy k horolezeckým trasám nie sú príliš obťažné, ale samotné trasy by nemali byť podceňované.
Prírodná rezervácia Delta Rýna je najväčšou mokraďovou oblasťou na Bodamskom jazere a je jednou z najdôležitejších oblastí chovu a odpočinku vtákov.
Vresovisko v blízkosti Krumbachu patrí k chráneným oblastiam vďaka ich zvláštnej biologickej rozmanitosti a protipovodňovej funkcii. Je prístupné pre (turistické) vzdelávacie účely s vyznačenou turistickou cestou a je možnosť navštíviť ho aj so sprievodcom. Inštalované informačné tabule vysvetľujú geológiu a históriu rašelinísk.
Jednou z najpozoruhodnejších prírodných zaujímavostí vo Vorarlbersku je Ebnitské údolie s tiesňavami Rappenloch, Alploch a Schaufel, vodnou nádržou Staufensee, tiesňavou Kirchle a divokou riekou Gunzenach/Kobelach. Tiesňavy sú prístupné z Dornbirnu a dá sa nimi prejsť od apríla do októbra, mimo túto dobu je priestor turistom uzavretý z dôvodu padajúcich kameňov.
Politická geografia.
Spolková krajina je rozdelená do štyroch správnych okresov rôznych veľkostí. Každý z nich nesie názov svojho hlavného mesta. Tieto okresy sú (v zostupnom poradí, podľa rozlohy): Bludenz, Bregenz, Feldkirch a Dornbirn.
Okrem týchto správnych okresov existuje päť súdnych okresov, ktorými sú Bezau, Bludenz, Bregenz, Dornbirn a Feldkirch. Všeobecne platí, že každý z okresných súdov má na starosti celý správny okres rovnakého mena. Okresný súd v Bezau, ktorý obstaráva takmer celý Bregenzský les a údolie Kleinwalsertal, zmenšuje obstarávanú oblasť okresného súdu v Bregenze.
Vorarlbersko je rozdelené do 96 nezávislých obcí, ktoré sa rozkladajú na 107 katastrálnych územiach. Päť obcí vo Vorarlbersku má mestské práva (Bludenz, Bregenz, Dornbirn, Feldkirch a Hohenems), ďalších dvanásť sa označuje ako mestys. Hoci mestá Bregenz, Dornbirn a Feldkirch majú požadovanú veľkosť, ani jedno z nich nie je štatutárnym mestom.
Sídlom najvyšších krajinských orgánov, Vorarlberského krajinského snemu a krajinskej vlády je hlavné krajinské mesto Bregenz. Podľa krajinskej ústavy môže krajinský hajtman (úradník) po dobu mimoriadnych okolností nariadiť ich premiestnenie na iné miesto v spolkovej krajine.
História.
Najstaršie dejiny.
Prvé známky osídlenia v oblasti dnešného Bregenzu možno datovať do roku 1500 pred Kr. Vorarlbersko bolo prinajmenšom od roku 500 pred Kr. osídlené keltskými kmeňmi Rétov vo vyššie položených oblastiach a Vindelikmi v oblasti nížin, teda v oblasti Bodamského jazera a Rýnskeho údolia. Jedným z podkmeňov Vindelikov, spomínaným historikom Strabónom, boli takzvaný Briganti, ktorí vybudovali osadu známu ako Brigantium v oblasti dnešného mesta Bregenz. V roku 15 pred Kr. bola táto oblasť dobytá Rimanmi, a stala sa súčasťou rímskej provincie Raetie. Rimania z Brigantie urobili dôležitú vojenskú základňu a prístav na Bodamskom jazere.
Nájazdy Alamanov začali okolo roku 260, pričom natrvalo sa tu usadzovali približne od roku 450. S Alamanmi pripadla oblasť Franskej ríše, a od roku 843 bola súčasťou Východofranskej ríše. Oblasť následne spadala pod vplyv Bavorského vojvodstva a zažila niekoľko migračných vĺn z Bavorska a Lombardska. Ako dediči Udalrichingerov, grófov z Bregenzu a ďalších karolínských grófov v oblasti Bodamského jazera, získali okolo roku 1200 vládu v oblasti Bludenzu, Bregenzu a Feldkirchu grófi z Montfortu.
V 14. storočí prebehla Walserovská imigrácia z Horného Valais a Graubündenu (Švajčiarsko), pretože v 13. storočí sa alemanská populácia v Hornom Valais rozrástla natoľko, že bolo nutné aby časť obyvateľstva hľadala obživu inde. Expanzia ďalej na západ však nebola možná kvôli silným Románom (Savojské vojvodstvo), a tak sa presunuli cez východné a južné horské priesmyky do susedných vysokých údolí Vorarlberska a Tirolska.
V období vrcholného stredoveku bola táto nemeckojazyčná oblasť charakteristická množstvom napol autonómnych biskupstiev, kniežactiev a grófstiev (pričom táto situácia pretrvávala viac-menej až do začiatku Prvej svetovej vojny). Od 14. storočia pripadali jednotlivé panstvá Habsburgovcom, ktorí sa snažili zlúčiť svoje územia v dnešnom Švajčiarsku a Rakúsku. Získavanie a zlúčovanie panstiev prebiehalo v nasledujúcom poradí:
Početné panstvá v juhozápadnom Nemecku (Freiburg im Breisgau) a v dnešnom Švajčiarsku (Fricktal v neskoršom kantóne Aargau) boli tak isto vo vlastníctve Habsburgovcov, a spolu s Vorarlberskom tvorili tzv. Predné Rakúsko. Až do 17. storočia stal na čele správy habsburských území vo Vorarlbersku krajinský richtár.
V roku 1765, po vymretí grófskeho domu po mužskej línii, pripadlo Habsburgovcom aj grófstvo Hohenems. V roku 1782 pripojil cisár Jozef II. Vorarlbersko k Tirolsku. So zriadením tirolského okresného úradu "Vorarlbersko" v roku 1786, inštitúcia spravujúca panstvá Bregenz a Hohenems, sa po prvýkrát objavuje moderný názov krajiny – "Vorarlberg" alebo Vorarlbersko 23. júna 1804 získali Habsburgovci panstvá Blumenegg a Sankt Gerold, skôr vlastnené kláštormi Weingarten a Einsiedeln, a nakoniec v roku 1814 bývalý cisársky dvor Lustenau.
V napoleonskom období medzi rokmi 1806 a 1814 bola oblasť Vorarlberska pripojená k Bavorsku. V tej dobe tu prepuklo niekoľko prorakúskych povstaní. Potom sa, s výnimkou západného Allgäu, časti panstiev Bregenz a Hohenegg vrátili späť Rakúsku. Tým získalo Vorarlbersko svoju súčasnú územnú podobu, naďalej však bolo spravované z tirolského Innsbrucku.
Moderné dejiny.
V revolučných rokoch 1848 – 1849 usilovali obyvatelia Vorarlberska o autonómiu vo forme samostatnej korunnej krajiny Rakúska, k tomu však nakoniec došlo až 26. februára 1861. Rovnako ako všetky korunné krajiny získalo Vorarlbersko vlastný krajinský snem ktorého krajinský výbor slúžil ako výkonný orgán, ale pokiaľ ide o štátnu správu, krajina zostala v kompetencii c.k. miestodržiteľstva v Innsbrucku, ktoré zastupovalo cisára ako krajinského panovníka a cisársko-kráľovskú vládu vo Viedni. Dodnes existujú zvyšky tohto správneho zjednotenia s Tirolskom, napríklad v súdnictve (vyšší krajinský súd v Innsbrucku) alebo v organizácii komôr (architekti, notári).
Po rozpade habsburskej monarchie v roku 1918 Vorarlbersko oddelilo svoju správu od tirolskej. Referendum z 15. mája 1919, ktoré presadzovalo jednanie so Švajčiarskom o pristúpení Vorarlberska ku Švajčiarskej konfederácii, získalo cez 80 % hlasov, ale zlyhalo kvôli váhavej politike (dočasného) vorarlberského krajinského zhromaždenia a švajčiarskej spolkové rady, ktorá nechcela narušiť starostlivo udržovanú rovnováhu medzi jazyky a denomináciami vo Švajčiarsku prostredníctvom ďalšieho kantónu s nemecky hovoriacimi katolíkmi. Ponižujúce označenie Vorarlberska ako "kantónu navyše" naopak pochádza od oponentov projektu, ktorí boli pre pripojenie k Nemecku ako súčasť navrhovanej spolkovej krajiny Veľké Švábsko, ktorého územie malo byť tvorené Vorarlberskom, bavorským vládnym obvodom Švábsko a územím Bádenska a Württemberska Prípadné pripojenie Vorarlberska ku Švajčiarsku narážalo tiež aj na silný odpor Viedne, štátov Dohody, švajčiarskych liberálov a bolo v priamom rozpore s mierovými zmluvami zo Saint Germain a Versailles. Aj Taliansko bola proti, a požadovalo, aby sa Švajčiarsko vzdalo Ticina, pokiaľ by došlo ku zmenám na jeho východnej hranici. Vorarlbersko sa tak aj cez všetky separatistické pokusy stalo jednou z deviatich spolkových krajín novo vzniknutej republiky ale snahy niektorých zoskupení o pripojenie k Nemecku alebo Švajčiarsku pretrvávali ďalšie desaťročia. Vorarlbersko je teda samostatnou spolkovou krajinou s vlastnou spolkovou vládou a ústavou, ale je aj jedinou rakúskou spolkovou krajinou, ktorá sa vo svojej ústave označuje ako samostatný štát.
Počas tzv. anšlusu Rakúska 12. marca 1938 bolo Vorarlbersko a s ním aj celé Rakúsko de facto pripojené k Nemeckej ríši, a to všetko za hlasného jasania miestnych národných socialistov. Krátko potom, čo sa nacisti dostali k moci, sa Vorarlbersko stalo s Krajinským hajtmanstvom a bolo násilne zlúčené s Tirolskom, čím vznikla ríšska župa Tirolsko-Vorarlbersko. Dňa 15. októbra 1938 nacisti oddelili od Vorarlberska obec Mittelberg, ktorú pripojili k Bavorsku. V roku 1938 žilo vo Vorarlbersku iba veľmi málo Židov. Židovská komunita v Hohenemsu, ktorá tu existovala od 17. storočia, bola násilne rozprášená, a jej členovia boli deportovaný do koncentračných a vyhladzovacích táborov. Tak isto vo Vorarlbersku, ktoré bolo takmer úplne ušetrené vojnových útrap, si nacistická tyrania a druhá svetová vojna vyžiadala ľudské životy, vrátane ľudí zabitých z rasistických alebo politických dôvodov a tích, ktorí zomreli na frontoch. Krátko pred koncom vojny na jar 1945 miestni vojaci SS strieľali na civilistov, ktorí z okien povešali biele vlajky, keď sa blížili francúzske jednotky.
Po vojne patrilo Vorarlbersko, ktorému bola navrátená obec Mittelberg, od roku 1945 do roku 1955 k francúzskej okupačnej zóne spolu so spolkovou krajinou Tirolsko (okrem Východného Tirolska, spravovaného Britmi). Dňa 15. mája 1955 bola podpísaná Rakúska štátna zmluva, vedúca k odchodu okupačných jednotiek z Rakúska, a Vorarlbersko sa stalo súčasťou plne suverénneho Rakúska.
V roku 1964 sa Vorarlbersko dostalo na titulné stránky novín, potom, čo pokus spolkového ministerstva dopravy pomenovať novú loď menom bývalého spolkového prezidenta Karla Rennera považovala veľká časť obyvateľov Vorarlberska za provokáciu. Vyvolané vášne, živené aj vorarlberskými médiami, vyústili k násilným protestom v lodenici vo Fußachu pri príležitosti krstu lode 21. novembra 1964. Rozzúrený dav nakoniec dosiahol toho, že loď bola pokrstená ako "Vorarlberg". Udalosti vo Fußachu sa od tej doby stali symbolom odporu proti centralistickým snahám rakúskej spolkovej politiky a v diskusiach o federalizme sa na ne dodnes odkazuje.
V rokoch 1999 a 2005 spustošili silné povodne časti Vorarlberska a spôsobily veľké škody.

</doc>
<doc id="35241" url="https://sk.wikipedia.org/wiki?curid=35241" title="Kostol svätého Jána z Mathy (Bratislava)">
Kostol svätého Jána z Mathy (Bratislava)

Kostol svätého Jána z Mathy (v minulosti Katedrála svätých Jána z Mathy a Felixa z Valois, ľudovo Kostol trinitárov) je baroková sakrálna stavba nachádzajúca sa na severnom okraji historického jadra Bratislavy v okrese Bratislava I. Sídelný chrám rehole trinitárov je jednou z najvýznamnejších architektonických pamiatok uvedeného slohového obdobia v meste. V rokoch 2003 – 2009 plnil funkciu katedrálneho chrámu Vojenského ordinariátu Ozbrojených síl Slovenskej republiky.
Kostol je sakrálnou stavbou pozoruhodnou z viacerých stránok. Je jedným z mála katolíckych kostolov na území Slovenska, ktoré majú centrálny, elipsovitý pôdorys. K oválne formovanému interiéru priliehajú po tri kaplnky na každej strane, pozdĺžne presbytérium a vstupná predsieň s koso pripojenými vežami. Aj čelná fasáda je na slovenské pomery raritou.
Podobne ako v prípade niekoľkých ďalších chrámov v Bratislave i história trinitárskeho kostola sa spája s mecénskou činnosťou ostrihomského arcibiskupa a uhorského prímasa Imricha Esterháziho.
Trinitári na Slovensku a v Prešporku.
Rád Najsvätejšej Trojice ("Ordo Sanctissimae Trinitatis"), známejší pod označením trinitári, je jedným z najstarších európskych rehoľných spoločenstiev. Inicioval ho svätý Ján z Mathy (1154 – 1213). Rehoľa, ktorej hlavným poslaním bolo vykupovať zajatcov a otrokov, bola potvrdená bulou pápeža Inocenta III. "Operante Divine Dispositionis" zo 17. decembra 1198.
Do krajín pod vládou rakúskych Habsburgovcov uviedol trinitárov až v závere 17. storočia rytier maltézskeho rádu kardinál Leopold Kolonič, a to najskôr do Viedne, čoskoro nato aj do Horného Uhorska. Na území dnešného Slovenska sa trinitári okrem Bratislavy usídlili napr. v Komárne, v Trnave či v Ilave. Práve z tohto považského mesta prišli v roku 1697 príslušníci rehole do Bratislavy. Prechodne sa usadili v hostinci "U uhorskej koruny" na dnešnej Obchodnej ulici. V roku 1700 kúpili tzv. Szenteiovský dom, stojaci pred Michalskou bránou na začiatku Kozej ulice, kde postavili najprv skromnú kaplnku. Po získaní rozľahlého priestoru starého Cintorína svätého Michala vybudovali v rokoch 1717 – 1725 na dnešnom Župnom námestí (vtedajší "Kohlmarkt", t. j. "Uhoľný trh") centrálny dvojvežový kostol s kláštorom. Jeho prvým superiorom (predstaveným) sa stal páter Michael, pôvodom z navarrského mesta Corella. Zoznam ďalších predstavených bratislavského kláštora v priebehu 18. storočia zároveň dokladá nielen španielsky pôvod prvých superiorov (až do roku 1711), ale aj úzke prepojenie s trinitárskym kláštorom postaveným vo viedenskej mestskej časti Josefstadt.
Výstavba chrámu.
Stavbe dnešného chrámu predchádzalo niekoľko rokov úsilia pri získavaní pozemkov na jeho výstavbu. V roku 1700 kúpili pozemok s domom na mieste, kadiaľ dnes vedie Kozia ulica. Neskôr vďaka podpore viacerých šľachtických rodov svoj majetok rozšírili. Najvýznamnejší prínos znamenalo získanie pozemkov na zrušenom cintoríne svätého Michala v roku 1713 a o dva roky neskôr na zaniknutom evanjelickom cintoríne. O ďalšie dva roky neskôr, 12. júna 1717, nitriansky biskup Ladislav Adam gróf Erdődy, zastupujúci v Prešporku vtedajšieho uhorského prímasa Christiana Augusta Saského, posvätil základný kameň rehoľného kostola na mieste niekdajšieho farského Kostola svätého Michala (zbúraného v roku 1526). Kostol zasvätili Najsvätejšej Trojici a zakladateľovi rehole Jánovi z Mathy.
Stavbu ukončili o osem rokov neskôr. V dochovaných dobových dokumentoch sa uvádza, že posviacka kostola sa uskutočnila 7. júla 1725.
Možno povedať, že „duchovnou“ predlohou trinitárskeho kostola v Bratislave sa stal rímsky jezuitský kostol del Gesù, v ktorom sa zohľadňovali nové požiadavky na funkciu a formu barokových chrámov. Podľa tohto chápania koncepcia kostola bola zameraná na priestor a svetlo, uprostred ktorých prebiehali omše a počúvali kázne. Za predchodcov jeho interiérovej koncepcie sú v staršej umeleckohistorickej literatúre zhodne považované viedenský Kostol svätého Petra na ulici Graben a Kostol svätej Margity v Jaroměřiciach nad Rokytnou.
Otázka projektanta bratislavského chrámu až dodnes ostáva otvorená: na jednej strane sa objavuje meno známeho rakúskeho staviteľa talianskeho pôvodu Johanna Lukasa von Hildebrandta, na druhej strane niektorí historici umenia uvažujú o mene menej známeho viedenského staviteľa Franza Jänggla (okolo 1650 – 1734), podieľajúceho sa rovnako ako Hildebrandt na stavbe viedenských chrámov – Kostola svätého Petra a piaristického Kostola Maria Treu. Podľa dostupných prameňov vlastnil Franz Jänggl v Bratislave dom, bol členom bratstva Najsvätejšej Trojice a fundoval výstavbu Loretánskej kaplnky pri bratislavskom kostole a kláštore františkánov. Je pravdepodobné, že autorom projektu bol Johann Lukas von Hildebrandt, no samotná stavba bola realizovaná, a možno aj čiastočne modifikovaná, pod stavebným dozorom Franza Jänggla.
7. júna 1725 bol síce nový kostol posvätený, no postupná realizácia jeho vnútornej výzdoby presiahla hlboko do 18. storočia.
Súčasne so stavbou kostola prebiehala aj výstavba kláštora. Základný kameň novostavby kláštora položil palatín Mikuláš Pálfi 29. júna 1721.
Prehliadka kostola.
Kostol svätého Jána z Mathy pri pohľade z exteriéru splýva s okolitou uličnou zástavbou Župného námestia. Na prvý pohľad však upúta predovšetkým svojím konkávne prehnutým, prísne symetrickým priečelím. Kostol je prvou stavbou u nás s takto architektonicky riešeným čelným múrom. Dominuje mu dvojica trojetážových veží zvierajúca medzi sebou stredovú časť s hlavným vchodom, korunovanú volútami ohraničeným mohutným štítom a zakončeným trojuholníkovým tympanónom na vrchole s monštranciou. Jednotlivé poschodia od seba zreteľne oddeľujú horizontálne rímsy. Priečelie je vo zvislom smere členené pilastrami na menšie polia, ktoré vypĺňajú okná a plytké niky.
Na rozdiel od priečelí iných barokových sakrálych stavieb ako na Slovensku tak i v Európe však to bratislavské pôsobí veľmi skromne. Predpokladá sa, že objednávatelia stavby sa potýkali s nemalými finančnými problémami a preto kostol pôvodne zamýšľaný ako veľkolepá stavba s bohatou exteriérovu výzdobou sa musel napokon zaobísť bez nej.
Osobitnú pozornosť si zaslúžia veže kostola. Už na prvý pohľad pôsobí zvláštne ich zastrešenie. Podľa archívnych grafík mali obe veže v minulosti typické barokové zakončenie s plasticky formovanými vysokými strechami a cibuľovými helmicami. Nevedno prečo ich neskôr odstránili. Nahradili ich zastrešením vo forme nízkych ihlanov (drevený šindeľ neskôr vymenili za plechovú krytinu).
V strede priečelia sa cez bohato zdobený kamenný portál zakončený rozoklaným tympanónom, nad ktorým skupina anjelom pridržiava symboly Najsvätejšej Trojice, vstupuje do predsiene kostola. Nad vchodom je umiestnený kartušový latinský nápis – TRES UNUM SUNT ("Traja jedno sú") dokladajúci zasvätenie kostola.
Interiér kostola.
Trinitársky kostol predstavuje vo svojom architektonickom stvárnení typ centrálneho jednoloďového kostola postaveného na oválnom pôdoryse s vencom plytkých kaplniek po jeho obvode. V porovnaní s exteriérom zaujme predovšetkým svojou bohatou výzdobou. Vnútorné steny kostola už pri letmom pohľade upútajú farebne jednoliatou imitáciou mramoru a nechávajú naplno vyznieť klenbové maľby.
Z eliptického pôdorysu hlavnej lode kostola vystupuje šesť bočných plytkých kaplniek (po troch na oboch dlhších stranách). Každá z nich obsahuje oltár s rovnakou stĺpovou architektúrou no s rozdielnou ikonografickou náplňou. V prvej kaplnke zľava od vchodu stojí oltár zasvätený zakladateľovi trinitárskej rehole – svätému Jánovi z Mathy. Na oltárnej menze stoja sochy uhorských kráľov – svätcov: vľavo Štefana I. a vľavo Ladislava I.
Stredné kaplnky na oboch stranách sú nielen stavebne najvýraznejšími, ale ich oltáre nesú obrazy so súvisiacimi námetmi. Oltár Bolestnej Panny Márie v kaplnke na ľavej strane obsahuje obraz Ukrižovania od rehoľného umelca frátra Hermana. Od známeho bratislavského sochára Štefana Steinmasslera pochádzajú plastiky na oltári – Bolestnej Matky a svätého Jána Evanjelistu. Oltár v protiľahlej kaplnke, zasvätený Panne Márii, je zo všetkých oltárov v kostole najstarším. V roku 1728 ho dal postaviť palatín Pavol Pálfi. Stĺpový oltár vo svojom strede nesie pozoruhodný obraz, na ktorom je namaľovaná zázračná Pieta. Na obraze vidno krajinu v pozadí, v ktorej umelec zachytil záhradu kaštieľa a horiace hospodárske budovy. Ide o vedutu Kráľovej pri Senci, kde bol v 17. storočí spomínaný obraz vo veľkej úcte. Oltár dopĺňajú sochy dvoch svätcov – vľavo svätého Jozefa a vpravo svätého Liboria biskupa.
Posledná kaplnka na ľavej strane lode obsahuje oltár s obrazom zachytávajúcim boj archanjela Michala s diablom. Nad oltárom je umiestnený kartušový nápis s textom QUO UT DEUS ("Kto je Boh?") a po stranách obrazu stoja sochy archanjelov Michala a Gabriela.
Záver pomerne hlbokého presbytéria vypĺňa hlavný oltár. Na mieste toho, ktorý tu stojí dnes, bol oltár, ktorého podobu však nepoznáme. Z roku 1728 síce existuje koncept zmluvy na jeho vyhotovenie, no ten je objednávateľom, ostrihomským arcibiskupom Imrichom Esterházym i umelcom Antoniom Gaetanom Bussim (okolo 1692 – 1732) nepodpísaný, a tak okolnosti jeho vyhotovenia i podoby sú len hypotetické. Na základe uvedeného je možné, že Bussi v danom roku vytvoril sochársku výzdobu hlavného oltára pre práve vtedy dokončený chrám. Začiatkom štyridsiatych rokov 18. storočia však prišlo k definitívnej úprave výzdoby chrámového interiéru. Vtedy pravdepodobne odstránili pôvodný hlavný oltár s Bussiho sochami a postavili nový monumentálny reprezentačný oltár podľa návrhu Bussiho krajana Antonia Galliho da Bibbienu. Jeho základný kameň položili 30. júna 1747 a spolu s bočnými oltármi svätej Anny, svätého Michala archanjela a svätého Jána Nepomuckého bol posvätený 3. augusta 1752. Podobne ako v prípade ostatných oltárov ide o stĺpovú architektúru, tvorenou štvoricou kanelovaných stĺpov zakončených korintskými hlavicami, s ústredným oltárnym obrazom od nemeckého maliara Franza Xavera Palka (1724 – 1767). Obraz predstavuje zakladateľov rehole Jána z Mathy a Felixa z Valois, ako vykupujú otrokov z tureckého zajatia. K obrazu sa v Umeleckom inštitúte v Chicagu zachovala unikátna, umelcom signovaná skica z roku 1745. Oltár dopĺňajú na nízkych podstavcoch, v plytkých a vysokých nikách ukončených v konche mušľou, umiestnené postranné plastiky svätej Agnesy a svätej Kataríny Alexandrijskej; ich autorstvo sa pripisuje viedenskému sochárovi Johannovi Josephovi Reslerovi (1702 – 1772), ktorý pracoval aj pre trinitárov vo Viedni a Trnave (podľa iných zdrojov sochy vytvoril Mníchovčan Johann Baptist Staub (1704 – 1784)).
Na pravej strane lode takisto nájdeme tri bočné kaplnky. Okrem strednej s oltárom Piety, zvyšné dve kaplnky obsahujú oltáre zasvätené svätcom, ktorí sa vždy tešili značnej úcte. Oltárny obraz na oltári vpravo pri presbytériu s patrocíniom svätej Anny zobrazuje svätú Rodinu. Oltár na bočných stranách nesie sochy svätého Jána Krstiteľa s tradičnými atribútmi, krížom a baránkom, a jeho otca Zachariáša zobrazeného v zaužívanej ikonografickej kompozícii – držiaceho tabuľku s nápisom IOANNES EST NOMEN EIUS ("Ján je jeho meno"; ide o odkaz na Lukášovo evanjelium "„63 On požiadal o tabuľku a napísal: Jeho meno je Ján. Všetci sa tomu čudovali.“" (Lk 1,63)).
V pravej kaplnke pri vchode stojí oltár zasvätený svätému Jánovi Nepomuckému, jednému z českých patrónov, ktorého úcta je aj na Slovensku neobyčajne rozšírená. Po stranách oltárneho obrazu stoja sochy svätej Barbory a svätej Tekly.
Z koncepcie uvedených postranných oltárov sa vymyká oltár umiestnený na múre vpravo od presbytéria. Nemá stĺpovú erchitektúru. Oltár z roku 1736 má priamu súvislosť s pôsobením najvýznamnejšieho rakúskeho neskorobarokového sochára Georga Rafaela Donnera u nás. Oltár predstavuje letiacich anjelov pridržiavajúcich obraz Panny Márie s Ježiškom (ide o kópiu obrazu "Krásnej Panny Márie" od nemeckého renesančného umelca Albrechta Altdorfera (asi 1480 – 1538)). Autor oltára (niektorí historici umenia sa na základe typologickej príbuznosti s inými dielami prikláňajú k myšlienke, že autorom je samotný Donner, iní však uvažujú iba o umelcovi z Donnerovho okruhu) umiestnil do stredu roztvoreného baldachýnu kultový obraz Zázračnej Panny Márie a inscenoval výjav prinesenia obrazu anjelmi na zem. Nad drapériou dvojica anjelikov pridržiava rozvinutú stuhu s mariánskou modlitbou SANCTA MARIA OPN ("Sancta Maria ora pro nobis", t. j. "Svätá Mária, oroduj za nás"). Donátorom oltára bol predseda Uhorskej kráľovskej komory, gróf Karol Ziči.
Na protiľahlom múre visí drevená kazateľnica pozoruhodná plastikami predstavujúcimi štyroch evanjelistov, umiestnenými na baňatom rečnisku. Na vrchole zvukovej striešky umiestnili súsošie Najsvätejšej Trojice.
Najhodnotnejším artefaktom interiéru Kostola svätého Jána z Mathy je jeho stropná výmaľba. Ústredný priestor barokových kostolov je často zakončený kupolou, ktorá jednak poskytuje ďalšie svetlo, jednak jej prítomnosť v minulosti vytvárala priestor na umelecké zobrazenie raja či božskosti. Umeleckým zámerom, v ktorom sa kombinovali „pozemskosť“, „nebeskosť“, „prirodzenosť“ a „zázračnosť“, bolo vytvorenie ilúzie vedúcej pozorovateľovo oko od materiálneho pozemského a pominuteľného sveta smerom k zobrazeniu mystického, nadpozemského a božského raja. Pokiaľ má však veľká časť realizovaných barokových chrámov v Európe kupoly reálne, v bratislavskom trojičnom kostole ju na pomerne vysokej a takmer rovnej klenbe nahrádza iluzívna maľba. Jej autorom je taliansky neskobarokový maliar Antonio Galli da Bibbiena. Vytvoril ju v rokoch 1744 – 1745 počas svojho druhého pobytu na Slovensku.
Iluzívne maľby kupolových architektúr kostola trinitárov sú kvalitnou ukážkou umelcovej perspektívnej maľby s využitím fiktívnych architektúr (volútových konzol, zuborezových ríms, stĺpov či pilastrov). Ich použitie v tomto priestore vytvára dojem nadvýšenia plytko klenutých skutočných klenieb.
Na menšej klenbe nad presbytériom namaľoval umelec fresku jednoduchej kupolovej architektúry, ukončenej vo vrchole malým otvorom s priehľadom do neba s poletujúcimi anjelikmi a modro-červeným krížom – symbolom trinitárskeho rádu. Monumentálna freska v lodi predstavuje bohato členenú architektúru, ktorej symetricky členené stĺpy zbiehajúce sa do stredu a s perspektívne sa zmenšujúcimi kazetovými výplňami, dokonale evokujú dojem vysokej kupoly doplnenej laternou. Cez malý priezor v nej sa divákovi otvára pohľad do neba, kde tróni Najsvätejšia Trojica. Doplnkom architektúry sú sediace postavy štyroch veľkých učiteľov cirkvi: svätého Ambróza, svätého Hieronýma, svätého Augustína a svätého Gregora Veľkého. Ich autorom bol Bibbienov spolupracovník, viedenský maliar Karl Jacob Unterhueber (1700 – 1751).
Kláštor.
Kláštor si príslušníci rehole postavili na mieste staršieho cintorína prislúchajúceho ku zbúranému Kostolu svätého Michala. Vysvätili ho v roku 1727. Svojmu účelu slúžil až do konca 18. storočia. Keď cisár Jozef II. v osemdesiatych rokoch zrušil viaceré rehole v Uhorsku, trinitári museli kláštor opustiť. Budova sa stala erárnym majetkom a v roku 1783 ju viedenský staviteľ J. Thaller prestaval na vojenskú nemocnicu. O polstoročie neskôr (v roku 1844) budovu opäť prestavali; tentoraz ju podľa projektu Ignáca Feiglera st. upravili pre potreby župného úradu na Župný dom.

</doc>
<doc id="35245" url="https://sk.wikipedia.org/wiki?curid=35245" title="Technická univerzita vo Zvolene">
Technická univerzita vo Zvolene

Technická univerzita vo Zvolene so sídlom vo Zvolene je verejná vysoká škola univerzitného typu.
Predchodcom Technickej univerzity vo Zvolene bola Vysoká škola lesnícka a drevárska, ktorá bola zriadená v roku 1952 Vládnym nariadením č. 30/1952 Zb. Zákonom NR SR č. 26/1992 Zb. zo dňa 17. decembra 1991 a účinnosťou od 23. januára 1992 bol jej názov zmenený na dnešný názov Technická univerzita vo Zvolene.
Od 18. februára 2012 je rektorom univerzity Dr. h. c. prof. Ing. Rudolf Kropil, PhD.
Poslaním Technickej univerzity vo Zvolene je rozvíjať tvorivé vedecké bádanie a na jeho základe poskytovať vysokoškolské vzdelávanie vo všetkých troch stupňoch v slovenskom a európskom výskumnom a vzdelávacom priestore.
V oblasti vzdelávania napĺňa svoje poslanie v študijných odboroch lesníctvo, drevárstvo, ekológia a environmentalistika, výrobná technika, ale aj v príbuzných umeleckých, ekonomických, prírodovedeckých a technických odboroch so zvýšeným dôrazom na zastúpenie programov druhého a tretieho stupňa štúdia a akreditáciu a uskutočňovanie programov v cudzích jazykoch.
Víziou Technickej univerzity vo Zvolene po roku 2016 je byť univerzitnou vysokou školou s významným postavením v Európskom a vzdelávacom a výskumnom priestore najmä v tradičných oblastiach svojho pôsobenia. V doplnkových a aplikačných oblastiach bude plniť najmä slovenské a regionálne potreby.
Fakulty.
Technická univerzita vo Zvolene má v súčasnosti 4 fakulty:
Študentská organizácia WoodenWorld.
WoodenWorld je študentskou organizáciou Technickej univerzity vo Zvolene. Združuje študentov všetkých fakúlt. Študenti pod jeho hlavičkou organizujú rôzne podujatia, prednášky, zábavy, propagačné a športové podujatia. Pod svojou hlavičkou združuje rôzne voľnočasové aktivity a krúžky pôsobiace na pôde Technickej univerzity vo Zvolene. Pravidelne organizujú napríklad "Univerzitné dni", alebo univerzitný beh "Šrégom nočným Zvolenom". Obľúbenou je tiež akcia "Októberfest" konaná na začiatku zimného semestra. Organizácia pomáha študentom napĺňať potreby ich štúdia. Udržuje tiež kontakty s podobne zameranými študentskými organizáciami v Európe. Pravidelne sa zúčastňuje aj medzinárodného stretnutia študentov drevárstva a lesníctva Interfob. Organizácia sídli v budove Internátu Ľ. Štúra na Študentskej ulici 17, v miestnosti "Klubowňa".

</doc>
<doc id="35247" url="https://sk.wikipedia.org/wiki?curid=35247" title="Mariáš">
Mariáš

Mariáš je zdvihová kartová hra, ktorá sa hrá so sedmovými kartami (v zahraničnej literatúre označované nemecké karty), pochádza z Nemecka. Názov pochádza z francúzskeho slova "mariage" – svadba. Kombinácia kráľ-horník je vo francúzskych kartách kombináciou kráľ-dáma. Táto kombinácia v tej istej farbe na jednej ruke je v mariáši najvyššie hodnotená.
Varianty hry.
Hrá sa v trojici (pauzovaný vo štvorici, ale pauzujúci hráč nehrá, iba platí alebo inkasuje) pričom dvaja obrancovia hrajú proti hlavnému hráčovi.
Lízaný mariáš hrajú dvaja, krížový mariáš sa hrá v štvorici.
Volený.
Rozdávajúci hráč dá preložiť balíček kariet hráčovi vľavo, hráčovi vpravo (forhond, predák) dá 7 kariet, ktorý si z nich zvolí tromfovú farbu (ak sa mu žiadna nehodí, môže naslepo zvoliť z "národa" - z nasledujúcich piatich kariet), zvyšok kariet rozdá po 5, takže forhond má spolu 12 kariet (zvolená leží na stole lícom nadol) a zvyšní dvaja po 10. Forhond odloží dve karty do talónu a ponúkne, čo chce hrať: Farba, Malý, Veľký, Sedem a Stosedem. Hráč od neho vpravo ako prvý odsúhlasí ponuku alebo zoberie talón a ponúkne Malý, Veľký, Vyložený malý a Vyložený veľký. Ak súhlasil s ponukou forhonda, rozdávajúci môže odsúhlasiť ponuku alebo zobrať talón a ponúknuť Veľký. To neplatí, ak hráč vpravo hrá Veľký. V ďalšom rozdaní rozdáva hráč po pravici naposledy rozdávajúceho hráča (pokiaľ sa rozdáva a hrá v smere hodinových ručičiek, tak vpravo sa zmení na vľavo). V Čechách sa väčšinou sa rozdáva v smere hodinových ručičiek, na Morave a Slovensku proti smeru hodinových ručičiek.
Druhy hier.
Pravidlá zohrávky.
Cieľom hry je získať viac tzv. mastných kariet a prémiových bodov, ako súperi. Mastné karty sú esá a desiatky. Poradie kariet od najvyššej po najnižšiu: Eso, Desať, Kráľ, Horník, Dolník a 9, 8, 7. Každá mastná karta má hodnotu 10 bodov, posledný štich 10 a hlášky 20, hláška v tromfovej farbe 40. Hlášky sú dvojice Kráľ-Horník v jednej farbe na jednej ruke. Ak neboli žiadne hlášky, celkový možný počet získaných bodov je 90, ak boli hlášky, celkový počet bodov je 110 až 190. Ak obrancovia alebo hlavný hráč získa sto bodov, vyplácaná suma sa zdvojnásobuje. Podľa dohody môže ale nemusí každých desať bodov nad 100 zdvojnásobovať vyplácanú sumu.
Malý (Betl).
Ak hráč ponúkol hru Malý, zaväzuje sa, že nezíska žiadny štich. Ak ponúkol vyložený malý, zaväzuje sa, že uhrá malý, aj keď ukáže všetky svoje karty.
Veľký (Durch).
Ak hráč ponúkol hru Veľký, zaväzuje sa, že získa všetky štichy. Ak ponúkol vyložený veľký, zaväzuje sa, že uhrá veľký, aj keď ukáže všetky svoje karty.
Pri hrách Malý a Veľký je poradie kariet od Esa po sedmu, teda desiatka je väčšia ako deviatka a menšia ako dolník. Platia tie isté pravidlá zohrávky, ako vo farbe, len nie je žiadna tromfová farba. Súperi môžu dať na Malý a Veľký kontra (2x) a hlavný hráč rekontra (4x).
Sadzby.
Mariáš je hazardnou hrou a hrá sa o peniaze. Základná taxa pri päťdesiathaliernikovom Mariáši bola 50 halierov. V súčasnosti sa hrá najmenej jednocentový mariáš.
Sadzby pri 1 centovom: 
Pri viaccentovom mariáši sú sadzby násobkami vyššie uvedených.
Mariáš ako šport.
V mariáši sa hrávajú aj turnaje. Štartovné pole je rozdelené do trojíc a hrá sa dopredu stanovený čas. Po uplynutí času rozhodca zahlási koniec časového limitu, pričom sa ukončí rozohrané kolo. Víťazi postupujú do ďalšieho kola. Takto sa postupuje až do finále.

</doc>
<doc id="35250" url="https://sk.wikipedia.org/wiki?curid=35250" title="Administratívne členenie Spojeného kráľovstva">
Administratívne členenie Spojeného kráľovstva

Územia priamo či nepriamo ovládané Spojeným kráľovstvom majú takéto zloženie:
A) Zámorské územia Spojeného kráľovstva.
Predtým sa nazývali „závislé územia“, a ešte predtým „korunné kolónie“. Sú to:
C) Spojené kráľovstvo.
Spojené kráľovstvo sa skladá zo 4 základných subjektov, oficiálne označovaných ako konštituentné krajiny (hovorovo „krajiny“ alebo „nations“), pričom Severné Írsko sa častejšie označuje ako „provincia“: 
Všetky okrem (zatiaľ) Anglicka majú od 90. rokov vlastné krajinské parlamenty a vlády na čele s tzv. Prvým ministrom. Hoci Anglicko ešte svoj parlament nemá, zaužívalo sa, že sa v londýnskom parlamente poslanci ostatných území pri hlasovaní týkajúcich sa len Anglicka zdržujú hlasovania.
Anglicko.
Úroveň 1: regióny.
Anglicko sa delí na regióny (regions) alebo regióny vládneho úradu (Government Office Regions). Boli zavedené len nedávno, najmä z dôvodov kompatibility s Európskou úniou. Majú už aj isté kompetencie.
Regióny:
Úrovne 2 a 3: grófstvá a okresy.
Regióny sa delia na grófstva a tie na okresy. Celky 2. a 3. úrovne sa niekedy označujú aj ako hlavné oblasti (principal areas).
„Okresy“ sa v Anglicku nazývajú „district“ alebo „borough“ alebo „royal borough“ alebo „city“ (teda mesto – postavenie mesta nezriedka majú aj obyčajné okresy z viacerých dedín, lesov a podobne). District je základný výraz, ostatné sú len čisto formálne odtienky pre niektoré prípady (špeciálny význam však má London borough). Pojem „obec“ v anglickom systéme neexistuje – menšie jednotky ako okresy sú už priamo „okrsky“ (parish). Slovenskej obci neformálne a veľmi približne môže zodpovedať buď district/borough alebo parish. 
Treba poznamenať, že v Anglicku existujú aj alternatívne vymedzené grófstva, tzv. ceremoniálne grófstva, ktoré sa s nižie uvedenými grófstvami kryjú iba čiastočne a nepoužívajú sa na administratívne účely v pravom slova zmysle.
Grófstvá a okresy:
a) Metropolitné grófstva pozostávajúce z metropolitných okresov (v zátvorke):
Metropolitné grófstva majú už dnes veľmi slabé kompetencie (napríklad Rady metropolitných grófstiev boli zrušené). Ich okresy, ktoré prevzali ich funkcie, teda do veľkej miery de facto fungujú ako jednostupňové celky (pozri ďalej). 
b) Veľký Londýn pozostávajúci z obvodov „London boroughs“ a zo City of London (v zátvorke):
Veľký Londýn nie je de-iure grófstvo, ale len „administratívna oblasť“ (a najnovšie zároveň región – pozri vyššie). Napriek tomu de facto do veľkej miery funguje ako metropolitné grófstvo. Najnovšie má aj Úrad Veľkého Londýna, Londýnske zhromaždenie a Primátora Londýna. Odvtedy ako bol v roku 2000 zavedený Úrad Veľkého Londýna, London boroughs fungujú de facto ako niečo medzi jednostupňovými celkami a nemetropolitnými okresmi (pozri ďalej).
c) Nemetropolitné grófstva (hovorovo „shire grófstva“), pozostávajúce z nemetropolitných okresov (v zátvorke)*:
(* Vynechané sú nižšie uvedené okresy a mestá, ktoré sú jednostupňovými celkami, a ktoré teda nie sú z administratívneho hľadiska súčasťou nejakého grófstva. (Bývalé) grófstva, ktoré sú jednostupňovými celkami, sú však uvedené.
d) jednostupňové celky (unitary authorities):
Jednostupňové celky sú nové administratívne celky, ktoré sú funkčne aj právne zároveň grófstvom aj okresom (iba jednostupňové celky z územia grófstva Berkshire a jednostupňový celok Isles of Scilly nemajú postavenie grófstva). Jednostupňové celky si formálne ponechávajú aj svoje pôvodné „tituly“, teda okres, mesto alebo grófstvo.
Úroveň 4: okrsky.
Okresy sa ďalej delia na okrsky (civil parishes, skrátene parishes). Je však veľmi veľa okresov, ktoré sa ďalej nedelia, najmä Londýn a všetky väčšie mestá. 
Wales.
Hlavné oblasti.
Wales sa delí na 22 „hlavných oblastí“ (principal areas), ktoré sú všetky jednostupňovými celkami (unitary authorities). Bývalý systém grófstiev deliacich sa na okresy bol zrušený v roku 1986. Podobne ako v Anglicku, aj tu sú jednostupňové celky jednoducho integrovaná administratíva. Formálne sa tieto jedoúrovňové celky delia podľa nasledovných historických "titulov" – 9 grófstiev (county), 3 mestá (city) a 10 „okresov na úrovni grófstva“ (county boroughs – toto je historický ekvivalent pojmu jednostupňový celok). Tieto tri „tituly“ ale fakticky nič neznamenajú.
Jednoúrovňové celky Walesu sa nedelia na parishes. Podobne ako v Anglicku, aj vo Walese existujú ešte ceremoniálne grófstva.
Hlavné oblasti:
Vysvetlivky: † = okres na úrovni grófstva, * = mestá, ostatné = grófstvá
Škótsko.
Oblasti rady.
Škótsko sa delí na 32 oblastí rady (council areas; myslia sa rady na čele jednotlivých celkov), ktoré sú všetky jednostupňovými celkami (unitary authorities). Bývalý systém regiónov deliacich sa na okresy bol zrušený v roku 1996. Podobne ako v Anglicku, aj tu sú jednostupňové celky jednoducho integrovaná administratíva. 
Jednoúrovňové celky Škótska sa nedelia na parishes. Podobne ako v Anglicku ceremoniálne grófstva, existujú v Škótsku tzv. lieutenancy areas of Scotland (nie sú zhodné s tradičnými škótskymi grófstvami).
Oblasti rady:
Severné Írsko.
Okresy.
Severné Írsko sa od sedemdesiatych rokov delí na okresy (districts), ktoré majú menšie kompentencie ako okresy v Anglicku. Označujú sa aj ako miestne rady (local councils).
Jednoúrovňové celky Škótska Severného Írska sa nedelia na parishes. Na podobné účely ako v Anglicku ceremoniálne grófstva sa v Severnom Írsku ešte používa delenie na tradičných 6 grófstiev a 2 okresy na úrovni grófstva (county boroughs)
Okresy (miestne rady):

</doc>
<doc id="35253" url="https://sk.wikipedia.org/wiki?curid=35253" title="Kaštieľ v Ožďanoch">
Kaštieľ v Ožďanoch

Oždiansky kaštieľ je kaštieľ na Slovensku nachádzajúci sa v obci Ožďany. Kaštieľ prešiel v posledných rokoch niekoľkými zmenami vlastníctva, kedy ho obec odpredala za účelom rekonštrukcie, no vždy sa kvôli porušeniu zmlúv vrátil späť do obecných rúk. Momentálne je však kvôli exekúcii na bývalého majiteľa kaštieľ opäť v ďalších rukách, SAD Zvolen.
História.
Na ceste z Lučenca do Rimavskej Soboty v Ožďanoch je kaštieľ, ktorý si v tomto prehľade zasluhuje zmienku z viacerých dôvodov. Pôvodne renesančný poschodový kaštieľ postavili na návrší v prvej polovici 17.storočia na mieste, kde stál starší hrad pravdepodobne zo začiatku 14. storočia, ktorý v roku 1604 vypálilo cisárske vojsko. Zvyšky gotického hradu boli včlenené do nového kaštieľa, ktorý má pôdorys nepravidelného štvoruholníka. Jeho krídla majú rozličnú dĺžku – čelné juhozápadné krídlo je mierne navonok zalomené, protiľahlé len čiastočne (doplnené múrom so zadnou bránkou na nádvorie). Vstup do kaštieľa nie je v osi, ale v ľavej časti predného krídla. Kaštieľ v polovici 18. storočia prestavali a zmenili aj fasády štyroch nárožných veží. Niektoré krídla dostali nové klenby, v rohu nádvoria pristavali schodište, takže kaštieľ mal okrem schodišťa v severozápadnom krídle ďalšie v južnom rohu a pri východnej veži. Najväčšiu zmenu priniesla prestavba fasády. Vstupnú časť zdôraznila vystupujúca bočná výplň pilastrov s prestavanými stĺpmi. Na ich bohaté rímsové hlavice dosadá stlačený oblúk až vo výške rímsy strechy. V pravej časti priečelia neskôr predstavali na štyroch stĺpoch balkón, ktorý mal vyvážiť veľké architektonické zdôraznenie portálu.
V parku kaštieľa postavili klasicistický pavilón a v prvej polovici 19. storočia pri kaštieli empírovú stavbu v podobe gréckeho chrámu in antis. Menšie opravy na kaštieli už veľa nezmenili a do druhej svetovej vojny bol obývaný. Väčšiu ujmu utrpel v roku 1945, keď bol značne poškodený priamymi zásahmi. Pred zánikom zachránila objekt aspoň provizórna oprava v rokoch 19511953 (namiesto jednej nárožnej veže postavili štvorhrannú a obnovili strechu).
3. októbra 2019 v podvečerných hodinách zničil šindľovú strechu kaštieľa rozsiahly požiar. Neskôr bola strecha opravená.

</doc>
<doc id="35254" url="https://sk.wikipedia.org/wiki?curid=35254" title="Česká literatúra v rokoch 1945 – 1990">
Česká literatúra v rokoch 1945 – 1990

Česká literatúra v rokoch 1945 – 1990
Po roku 1945 sa situácia v literatúre vyvíjala trochu zložitejším spôsobom ako to bolo dovtedy: Svet sa jednak rozdelil na dva tábory – socialistický a kapitalistický a aj do západnej literatúry začali vstupovať vplyvy východných kultúr. Demokratický tábor sa vyvíjal ďalej normálnym smerom. Časť autorov v tomto smere sa nevenovala politike vôbec, časť ju brala do úvahy iba okrajovo a časť sa politike venovala. Túto časť spektra autorov môžeme ďalej deliť na tých, ktorí podporovali demokraciu a kapitalizmus, a tých, ktorí podporovali socializmus.
V socialistickom tábore bola situácia celkom iná, literatúru tu môžeme rozdeliť na:
V tom čase sa česká literatúra uzatvorila do socialistického bloku a tým sa odrezala od svetovej literatúry.
Roky 1945 – 1948.
V rokoch 1945 – 1948 (predovšetkým zo začiatku) literáti nadväzovali na predvojnovú literatúru. Onedlho sa však začali objavovať rôzne obmedzenia, a literatúra začala pomaly smerovať k takzvanému socialistickému realizmu. V tom čase začali odchádzať do exilu prví spisovatelia. Zároveň došlo k vyháňaniu sudetských Nemcov, s ktorými odišla aj väčšina nemecky píšucich spisovateľov, ktorí samozrejme ovplyvňovali českú kultúru (napríklad Josef Mühlberger).
V tomto krátkom období je samozrejme najčastejšou témou diel druhá svetová vojna, kedy sa spisovatelia a predovšetkým básnici, snažili vyjadriť svoju bolesť a túžbu po tom, aby sa neopakovali podobné hrôzy. Zároveň mnohí autori dávajú najavo svoje sklamanie zo západu, ktorý vinia z pasivity a naopak ukazujú svoje sympatie k ZSSR (František Halas, Vladimír Holan, František Hrubín, Jan Zahradníček, ale aj Vladimír Vokolek; Jan Drda). V tomto období bola po prvý raz vydaná "Reportáž psaná na oprátce" od J. Fučíka. V slovenčine "Reportáž zpod šibenice".
V roku 1946 zvolal Syndikát českých spisovateľov zjazd, na ktorom sa objavila téma vzťahu politiky a literatúry, k čomu sa vyjadril v úvodnom prejave prezident Edvard Beneš (autorom prejavu bol Václav Černý). Z prejavu vyplývalo, že prezident zastáva názor slobody slova, ale neposkytol žiadne záruky ani prísľub, že sa bude snažiť tento trend podporovať. Aj preto na zjazde prevážil opačný názor, že spisovatelia majú spolupracovať s národom a pomáhať budovať štát.
Po roku 1946 niektorí spisovatelia začali pochybovať, či je cesta, po ktorej sa český národ po vojne vydal, tou najlepšou možnosťou (napríklad František Halas). Tieto pochybnosti zosilneli po správach o kultúrnych čistkách, ktoré v tom čase prebiehali v ZSSR. Proti týmto čistkám sa z českých autorov, až na výnimky (Jan Slavík, Edvard Valenta), nikto nepostavil. Celkom mimo diania bola takzvaná katolícka skupina, ktorá už na zjazde spisovateľov nemala žiadny vplyv.
V tomto období sa začali presadzovať mladí spisovatelia, niektorí z nich už na seba upozornili tesne pred vojnou alebo počas nej, často v súvislosti so skupinou 42: Jan Hanč, Ivan Blatný, Josef Kainar, Jaromír John.
Roky 1948 – 1956.
V roku 1948 došlo k „víťazstvu pracujúceho ľudu“, po ktorom bola časť autorov zakázaná, diela niektorých starších autorov boli sťahované z knižníc (prvý zoznam zakázaných autorov vyšiel už v roku 1948), toto sťahovanie najviac postihlo univerzitné knižnice. Staré západné literárne vzory boli nahradzované novými – sovietskymi. Dochádzalo k rušeniu knižníc (predovšetkým kláštorných). Pri tomto trende nerozhodovala literárna kvalita, ale takzvaná „socialistická morálka“ a vôľa podrobiť sa jej.
Je zaujímavé, že časť spisovateľov, ktorí pred druhou svetovou vojnou bojovali za socializmus, ako za cestu väčšej slobody, nebojovali proti obmedzovaniu týchto slobôd, ale často sa na obmedzovaní aj aktívne podieľali.
Už v apríli 1948 bol zvolaný Zjazd národnej kultúry, ktorý celkom ovládli komunisti (Václav Kopecký, Zdeněk Nejedlý a Ladislav Štoll).
Na prelome rokov 1948 a 1949 došlo k vytvoreniu Zväzu československých spisovateľov, ktorý nebol otvorenou organizáciou, ale naopak, o prijatí do neho rozhodovalo výberové konanie, ktorým neprešli najznámejší spisovatelia (napríklad Jaroslav Seifert a Karel Teige). Zväz zvolal svoj prvý zjazd na jar 1949 a potvrdil na ňom už nastupujúce trendy. Výsledkom zjazdu bola okrem iného takzvaná Akcia pracujúcich s literatúrou, ktorá priniesla súťaže o najlepšie (najangažovanejšie) dielo v mnohých podnikoch. Títo ľudia mali nahradiť takzvaných „buržoáznych spisovateľov“. Vďaka tejto akcii sa do literatúry dostali napríklad: Marie Dušková, Otto Ježek, Jiří Havel. Podobne servilne k novému režimu písali napríklad vnuk slávneho spisovateľa Stanislav Neumann, Jiří Stano, Lenka Hašková, Zdeněk Pluhař a Alexej Pludek. Menovaní spisovatelia sa samozrejme pokúšali presadiť aj v ďalších etapách tohto obdobia, ale ich úspechy už neboli tak prenikavé.
Veľmi zaujímavé, a aj na české pomery zvláštne, je konanie Vítězslava Nezvala: ten je síce nadšený socializmom, kvalita jeho tvorby prudko klesala, ale nevynechal jedinú príležitosť ako sa zastať svojich známych (aj neznámych) perzekvovaných, či súdených literátov. Táto činnosť ho stavia do iného svetla, než v akom bol často prezentovaný. Zaujímavé je sledovať aj tvorbu a činy J. Wericha, o ktorom sa rozhodne nedá povedať to, čo o Nezvalovi. Werich sa nezastal nikoho zo svojich blízkych, ktorí boli odsudzovaní či zakazovaní, hoci aj on bol prominentom nového režimu.
V tomto období písali prosocialisticky aj spisovatelia, ktorí po čase svoj názor úplne zmenili a dostali sa tak na opačný pól českej literatúry – teda na zoznam zakázaných autorov (Milan Kundera, Miroslav Červenka, Karel Šiktanc, Pavel Kohout, Jiří Šotola, ale aj Ludvík Aškenazy), alebo sa aspoň stávali apolitickými (Miroslav Florian).
Dá sa povedať, že existovalo minimum mladých spisovateľov, ktorí by mohli vydávať knihy a zároveň by písali nepoliticky (Jarmila Loukotková, Karel Ptáčník).
Katolícka literatúra bola celkom zakázaná a o jej autoroch sa dá povedať jediné: kto neodišiel do exilu, bol väznený (napríklad Jan Zahradníček a František Daniel Merth).
Samizdatová literatúra takmer neexistovala, pretože za jej šírenie boli veľmi tvrdé tresty (extrémne až trest smrti) a bolo veľmi ťažké rozšíriť ju ďalej mimo okruhu svojich známych. Najznámejšiu samizdatovú literatúru robil Vratislav Effenberger a s ním prakticky celá surrealistická skupina. V januári – októbri 1951 vydávala surrealistická skupina zborníky, každé číslo (mesačník) vyšlo v jednom exemplári, ktorý si potom požičiavali; zachovalo sa z nich iba 9, jedno číslo zabavila a zlikvidovala polícia.
Väčšina odborníkov považuje za samizdat aj verše J. Zahradníčka a iných, ktorí svoje verše nepísali a šírili ich ústne medzi spoluväzňami. Časť veršov vyšla v rôznych výberoch, väčšinou samizdatovo či exilovo po roku 1968.
Mnoho spisovateľov, ktorí nemohli publikovať, písalo takzvane „do zásuvky“, ich diela vyšli neskôr – niektoré po roku 1963, iné v samizdate či exile po roku 1968, niektoré diela tej doby vyšli až po roku 1989 a niektoré dokonca ešte neboli vydané vôbec. Tieto diela samozrejme čítal úzky okruh priateľov, ale za samizdat v pravom slova zmysle sa považovať nedajú.
Aj keď v tom čase odišiel do exilu značný počet nádejných literátov, exilová literatúra sa ešte len formovala a zo začiatku netvorila kompaktný celok; na domácu literatúru nemala žiadny vplyv a v Česku neboli ich diela ani vydávané. K pašovaniu tejto literatúry dochádzalo skôr výnimočne (Milada Součková, Egon Hostovský, Ivan Blatný, Viktor Fischl).
Divadlo.
V marci 1948 prijalo Národné zhromaždenie takzvaný „divadelný zákon“. Ten výrazne obmedzil moc a samostatnosť divadiel. Garantami socialistického smerovania divadiel sa stalo Ministerstvo informácií a osvety (vedené Václavom Kopeckým) a Ministerstvo školstva vedy a umenia (vedené Z. Nejedlým). Tieto ministerstvá vytvorili poradné orgány, teda Divadelno propagačnú komisiu, respektíve Divadelnú a dramaturgickú radu, pomocou ktorej riadili divadelnú činnosť. Tieto orgány mohli ovplyvňovať personálne obsadenie vedenia divadiel, hodnotili prácu režisérov a ovplyvňovali dramaturgov.
Bol vyvíjaný tlak na „osvetovú“ činnosť pomocou divadelných časopisov, fakúlt, seminárov. Mnoho divadiel postupne zmenilo nielen prevádzkovateľov, ale aj svoj názov (napríklad Mestské divadlo na Vinohradoch bolo pridelené armáde a premenovalo sa na Divadlo československej armády).
Divadelníctvo sa tak stalo celkom poplatné režimu, tvorba bola hodnotená predovšetkým z ideového hľadiska, hrali sa predovšetkým sovietske hry, z repertoárov divadiel takmer zmizli klasické hry. Vznikali hry, v ktorých hrdinský sovietsky partizán porazil pluk nemeckých vojakov, prípadne hry, v ktorých sa mladý odporca komunizmu nakoniec spamätá a stane sa tiež komunistom, atď.
Samozrejme, že aj v tejto oblasti sa presadila budovateľská tvorba, obľúbenou témou boli takzvané výrobné drámy, ktorá sa odohrávali v továrni, na stavbe, a podobne, končili prekročením plánu, odhalením záškodníka, alebo boli obe témy prítomné v jednej dráme. Mnoho autorov písalo hry, ktoré nabádali k vyšším výkonom, napríklad Ladislav Bublík, či Vašek Káňa s dielom "Parta brusiče Kahana" a Miloslav Stehlík.
Ďalšou obľúbenou témou boli hry zo „socialistickej minulosti“, cieľom ktorých bolo ukázať genialitu komunistami obľúbených historických postáv a dať tak národu „príklad“, František Rachtík ("Hra o Janu Žižkovi s předjitří"), Milan Jariš ("Boleslav I." a "Patnáctý březen"), veľmi angažovaný bol tiež Vojtěch Cach ("Mostecká stávka" a "Pevnost na severu").
Jediným významnejším autorom tej doby sa stal Vratislav Blažek, predovšetkým hrou "Kde je Kuťák?"
Roky 1956 – 1968.
Po Stalinovej smrti (1953) cítili vedúci predstavitelia, že stav, v akom sa politický systém nachádza, je neudržateľný a že je potrebné ho reformovať.
V ZSSR vystúpil na XX. zjazde KSSZ (1956) Nikita Sergejevič Chruščov a odsúdil stalinizmus (prejav bol samozrejme tajný). Na II. zjazde československých spisovateľov (1956) sa spisovatelia vyjadrili k problémom cenzúry – nežiadali jej zrušenie – iba uvoľnenie a predseda zväzu J. Seifert sa dokonca zastal väznených literátov, ďalší kto veľmi odvážne vystúpil proti vtedajšej kultúrnej politike bol František Hrubín. Je potrebné ustavične pamätať na to, že prevažná väčšina literátov nebola protikomunisticky zameraná a naozaj verila v socializmus s ľudskou tvárou, takmer nikto z nich sa neusiloval vrátiť kapitalizmus. Pochopenie, že socializmus sa nedá reformovať, prišlo až po roku 1968.
V roku 1959 bola zvolaná mimoriadna konferencia zväzu československých spisovateľov, ktorá mala usmerniť literatúru. Tu sa Ladislav Štoll (hlavný ideológ v oblasti kultúry – podieľal sa na spolitizovaní literatúry) pokúsil tento vývoj zastaviť, jeho prejav však vzniknutú situáciu nezvrátil a uvoľňovanie pokračovalo, aj keď došlo k jeho značnému spomaleniu a ohraničeniu.
Roku 1963 sa konal ďalší zjazd spisovateľov, ktorý sa už postavil celkom jasne proti spolitizovaniu kultúry, ani tu sa však neobjavili snahy o demokraciu, ale iba o nápravu zjavných krívd.
V roku 1965 zjazd KSČ vo svojej kultúrnej rezolúcii ešte poľavil a odmietol stalinské ponímanie literatúry, upozorňoval len na „nebezpečenstvo“ zľahčovania socialistickej ideológie.
V tomto období (1956 – 1968) vznikol celý rad novín a časopisov (ktoré boli po roku 1968 opäť zakázané). V roku 1952 boli založené "Literární noviny" (neskôr "Literární listy" a ešte neskôr "Listy"), časopis sa stal význačným predstaviteľom takzvaného demokratizačného procesu.
Vznikli časopisy ako napríklad "Nový život", "Červený květ", ale aj "Tvář" (zakázaný v roku 1965) a "Sešity".
Okolo časopisu "Květen" vznikla po dlhšej dobe (1955) skupina autorov s nejakým programom. Autori tu pôsobiaci odmietli straníckosť umenia a snažili sa zobrazovať „pravdivú skúsenosť denného života“. V "Květnu" prevažovali nielen počtom, ale aj kvalitou básnici, napriek tomu sa tu presadili aj prozaici. Časopis bol zakázaný roku 1959.
Najvýznamnejší básnici časopisu "Květen": 
Najvýznamnejší kritici časopisu "Květen":
 Veľmi blízky časopisu "Květen" bol svojimi kritikami a postojmi aj Jiří Brabec
Najvýznamnejší prozaici časopisu "Květen":
 Veľmi blízki časopisu "Květen" boli svojou tvorbou aj Eduard Petiška a Milan Kundera, hoci sa ku "Květnu" nikdy neprihlásili.
Po zákaze "Května" vznikol v Brne časopis "Host do domu" (nazvaný podľa zbierky J. Wolkera). V tomto najprv mesačníku a neskôr dvojtýždenníku pôsobil napríklad Jan Skácel, Jan Trefulka.
V Prahe viedol od roku 1964 "Literární noviny" Milan Jungmann, ktorý sa pokúsil urobiť z nich skutočné literárne noviny; v tom čase do nich prispievali okrem iného Ivan Klíma, Karel Kosík, Milan Kundera, Ludvík Vaculík.
V Bratislave sa to isté odohrávalo okolo časopisu "Kultúrny život", v ktorom pôsobil aj Laco Novomeský (po dlhšej dobe mohol publikovať), Ladislav Mňačko, Dominik Tatarka, ale aj kritik Milan Hamada.
Ešte neskôr sa objavila revue "Divadlo" (Jan Patočka, Jan Grossman).
Postupne sa opäť začali prekladať aj diela z cudzích literatúr (nielen socialistická), a hoci aj tu existovali isté hranice – mohli sa prekladať diela, ktoré režim posúdil ako bezchybné (predovšetkým v nakladateľstve Orion).
Do literatúry sa pomaly vracali aj spisovatelia, ktorí boli perzekvovaní a často aj väznení (napríklad František Křelina, Karel Pecka, Václav Renč, Josef Kostohryz, Bedřich Fučík, …). Nemohli síce slobodne publikovať, ale predsa len im vychádzali niektoré úvahy, a podobne. V literatúre znova začali pôsobiť aj osobnosti, ktoré sa odmlčali pre svoj nesúhlasný postoj k režimu, alebo nemohli ani začať publikovať (Bohumil Hrabal, Vladimír Holan, František Halas, Oldřich Mikulášek, Jan Skácel, Laco Novomeský, Josef Kainar, Václav Kaplický, Oldřich Daněk, …).
Postupne sa presadzovali aj mladí spisovatelia, ako napríklad Josef Škvorecký, Ludvík Aškenazy, Jan Trefulka, Ivan Klíma, Jan Otčenášek, Arnošt Lustig, Jiří Weil a iní. Títo spisovatelia proti režimu zo začiatku nevystupovali, ale ich snaha robiť literatúru po svojom ich k tomu doviedla. Častou témou ich diel je vojna, ktorá ale už nie je opisovaná z pozície hrdinov, ale z pohľadu obyčajných ľudí, často židov.
Literárna veda bola samozrejme najviac rozdelená, v nej sa najviac prejavoval konflikt oficiálnych kritikov (Ladislav Štoll) a novej demokratickejšie zmýšľajúcej skupiny kritikov a literárnych historikov (Jiří Opelík, Oleg Sus, Jiří Brabec, Milan Jungmann). V tejto oblasti bolo veľmi významným vydanie niektorých starších diel Jana Mukařovského, okolo ktorého sa zostavila celá skupina mladých teoretikov.
Divadlo.
Dráma sa v tomto období pomaly zbavila socialistického realizmu, začínajú sa objavovať autori, ktorí chcú ukázať viac, než socialistickú morálku a hľadajú ďalšie vyjadrovacie možnosti. Prvú významnejšiu hru ("Inteligenti") napísal Milan Jaris, onedlho mala premiéru "Taková láska" od Pavla Kohouta a potom sa začali hrať aj hry ďalších autorov:
V druhej polovici tohto obdobia nastal rozvoj malých takzvaných amatérskych scén, ktorými sa potom do divadiel dostali aj ľudia, ktorí sa stali veľmi populárnymi. Scény sa často pohybovali na hrane zákazu a po roku 1968 boli postupne rušené. Z týchto divadiel (poetických) boli najvýznamnejšie Husa na provázku v Prahe a Divadlo poezie X 62 z Brna.
V roku 1957 začali Ivan Vyskočil a Jiří Suchý usporadúvať v Redute takzvané "textappealy" – slovo, ktoré vymyslel Ivan Vyskočil, zo slova sexappeal – znamenalo teda príťažlivé texty. Boli to súbory pesničiek, poviedok a krátkych scénok.
O rok neskôr (1958) bolo založené Divadlo Na zábradlí a v roku 1959 založili Jiří Suchý a Jiří Šlitr divadlo Semafor. Tieto dve divadlá tak začali éru „malých scén“, ktoré boli v Česko-Slovensku veľmi obľúbené.
Alfréd Radok sa pokúsil prevádzkovať Laternu magiku, ale tej nakoniec povolili len prvý program, druhý bol považovaný za ideovo nevyhovujúci. Je zaujímavé, že na tomto projekte s ním spolupracovalo niekoľko osobností, ktoré sa neskôr presadili – Václav Havel, Miloš Forman a Ján Roháč.
V Divadle Na zábradlí robil Ladislav Fialka pantomímu spojenú so šansónmi ("Pantomima Na zábradlí", 1958; "Devět klobouků na Prahu", 1960; "Etudy", 1960; "Cesta", 1962; "Blázni", 1968; "Knoflík", 1968). Ďalšími predstaviteľmi pantomímy (Divadlo absurdity) boli Ctibor Turba, Boris Hybner a Richard Rýda. Ich pantomímy obsahovali cirkusové prvky, boli drsné a antilyrické. V rokoch 1966 – 1972 tu pôsobila Pantomíma Alfreda Jarryho ("Harkiri", 1968; "Turba tacet", 1970 "Udělej mi to sprava").
V roku 1963 vzniklo v Liberci Studio Ypsilon; divadelné predstavenia Ypsilonky sa opierali o text-appeal a dá sa povedať, že ho aj rozvíjali. Pôsobil v ňom predovšetkým Karel Novák a Jan Schmid ("Encyklopedické heslo XX. století" a "Carmen nejen podle Bizeta")
V divadelnom prostredí tohto obdobia je potrebné spomenúť aj Divadlo Spejbla a Hurvínka. Divadlo založil Jiří Skupa (český učiteľ) v 30. rokoch a zo začiatku bolo určené primárne pre deti, neskôr sa objavujú prvé predstavenia určené aj pre dospelých divákov.
Exilová literatúra.
V exilovej literatúre fungoval predovšetkým časopis Svědectví, ktorý bol zakázaný. Za prispievanie do neho bol Jan Beneš v roku 1967 odsúdený na 5 rokov. Postupne sa vytvárali ďalšie časopisy – v Ríme od roku 1958 vychádzal časopis "Studie", ktorý bol orientovaný katolícky. Od roku 1964 vychádzal v New Yorku časopis "Proměny".
Najznámejšími emigrantmi, ktorí tvorili v tom čase na „západe“ boli: Pavel Tigrid, Egon Hostovský, Jan Čep.
Roky 1968 – 1989.
Po 21. auguste 1968 začalo dochádzať k obnovovaniu cenzúry; nebola síce obnovená oficiálne, ale každé dielo prechádzalo systémom schvaľovania. Väčšina autorov, ktorí chceli byť vydávaní, si svoje diela cenzurovali sami.
V júni 1969 sa konal zjazd Zväzu českých spisovateľov, ktorý bol celkom bez účasti KSČ. Jeho výsledkom bolo odsúdenie novej politiky a protest proti zakazovaniu časopisu (Listy). Na zjazd oficiálne miesta vôbec nereagovali – nepohodlní autori sa stali zakázanými, čo znamenalo, že im prestali vychádzať ich diela a noviny, školy, a podobne sa o nich prestali zmieňovať. Tento proces sa najviac dotkol kritiky, ktorá prakticky prestala existovať, respektíve existovala len kladná kritika. 
V auguste 1969 vyšla petícia "Deset bodů", ktorej autormi boli Václav Havel a Ludvík Vaculík, potom vyšlo ešte niekoľko podobných petícií, organizátori a signatári boli perzekvovaní a tak bol postupne odpor voči okupácii zlomený a začala takzvaná éra normalizácie. Postihla oveľa viac Česko než Slovensko, pretože slovenskí autori zo začiatku verili, že s novým režimom sa bude dať dohodnúť a že sa podarí ubrániť aspoň niektoré zo slobôd. 
Postupne boli zakázané všetky literárne časopisy (Tvář, Listy, Host do domu, Impuls…) Nakoniec došlo k úplnému rozdeleniu literatúry, kedy sa medzi jednotlivými prúdmi nediskutovalo (alebo len minimálne), ani sa vzájomne neovplyvňovali.
Oficiálna literatúra.
Roku 1971 vyšlo "Poučenie z krízového vývoja v strane a spoločnosti po XIII. zjazde KSČ", v ktorom bolo národu objasnené, "ako to vlastne bolo" – je akousi „analýzou“ roku 1968, respektíve zistením ako je možné, že k niečomu takému došlo. Za hlavných „vinníkov“ boli označení umelci, predovšetkým spisovatelia. Dokument na dlhú dobu zastavil akékoľvek reformy.
V roku 1972 bola situácia celkom pod kontrolou ÚV KSČ a tak sa mohol zísť ustanovujúci zjazd Zväzu českých spisovateľov, ktorému predsedal Jan Kozák. Tento zväz mal v roku 1972 iba 115 členov (porovnaj zväz pod vedením J. Seiferta, ktorý mal v roku 1969 cca 500 členov), a hoci členstvo v ňom bolo spojené so značnými výhodami, odmietli ho (alebo neboli doňho prijaté) aj niektoré bývalé opory spoločnosti. 
Je dôležité si uvedomiť, že iná situácia bola v Česku a iná bola na Slovensku, kde normalizácia prebiehala miernejšou formou. Slovenskí spisovatelia podporili (väčšinovo) nástup slovenského vedenia (Laco Novomeský), hovorcom Slovenskej oficiálnej kultúry sa stal Miroslav Válek.
Spisovatelia: Karel Boušek, Miroslav Florian, Zdena Frýbová, Karel Milota, Mikuláš Medek, Jan Otčenášek, Vladimír Páral, Petr Prouza, Josef Rybák, Ivan Skála, Vojtěch Steklač, Valja Stýblová, Ladislav Štoll, Jaromír Tomeček, Felix Vodička, Vilém Závada, Stanislav Zedníček, Jiří Marek, Miloš Macourek, Josef Nesvadba, Ludvík Souček.
Básnici z generácie tzv. "Pětatřicátníků": Karel Sýs, Jiří Žáček, Jaromír Pelc, Josef Šimon, Josef Peterka.
Na okraji oficiálnej literatúry bol Bohumil Hrabal (jeho diela začali vychádzať po rozhovore v Tvrobě, kde vyjadril lojalitu režimu, aj tak bol ale často cenzurovaný) a Ota Pavel.
Na divadle sa na onom okraji pohybovalo Divadlo Járy Cimrmana, Husa na provázku, Hadivadlo, Sklep, Karel Steigerwald a Dana Fischerová.
Humor a satira.
Oblasť humoru a satiry sa v tom čase stala takmer výhradne doménou divadla, pretože práve divadlo sa dá ťažšie cenzúrovať – lepšie sa v ňom presadzuje dvojzmyselnosť, prerieknutie a podobne.
Satirické a humoristické články sa objavovali iba v špecializovaných novinách. Najznámejším sa stal "Dikobraz", ktorý sa stal symbolom normalizačného humoru. Tento časopis podporoval socializmus, objavovali sa tu karikatúry kapitalistov a podobne. Neskôr (perestrojka) sa začala objavovať aj satira a humor na úkor socializmu. Nikdy však nedochádzalo k napádaniu systému ako takého, kritizovali sa iba malé nešváry.
Najznámejšími autormi sa v Dikobraze stali Karel Bradáč a Václav Lacina.
Väčšina literárneho humoru bola poplatná dobe, niekoľko jedincov sa napriek tomu opatrným spôsobom pokúsilo robiť tradičný humor a satiru.
Exilová literatúra.
Spisovatelia, ktorí odišli do zahraničia, boli v oveľa lepšej situácii než v roku 1948. V roku 1968 už bol západ pripravený a chcel počuť, čo sa v krajinách socialistického bloku deje. Navyše mali exulanti podporu z domova a mali na ňu väzby, neboli rozhádaní, čo bolo spôsobené tým, že väčšina z nich vyrástla (spisovateľsky) v kultúrnej jednote, prešla si obdobím viery v socializmus a následnou dezilúziou, mali spoločného nepriateľa – vládnuci režim. Napriek týmto všetkým zjednocujúcim prvkom boli viditeľné veľké rozdiely v myslení medzi ľuďmi, žijúcimi v Česko-Slovensku a v exile. Tieto rozdiely vynikli najmä v roku 1990, kedy sa mnohí z nich vrátili, či prišli na návštevu.
Už v roku 1971 vzniklo nakladateľstvo Sixty-Eight Publishers (založené J. Škvoreckým a jeho ženou Z. Škvoreckou) a Index v Kolíne nad Rýnom, ktorý založili Adolf Müller a Bedřich Utitz.
Daniel Strož založil v Mníchove nakladateľstvo Poezie mimo domov, vo Švajčiarsku vzniklo nakladateľstvo Konfrontace (Antonín Petr Pašek), ktoré okrem iného vydávalo aj niekoľko časopisov. V druhej polovici 80. rokov bolo založené v Scheinfelde (Nemecko) Dokumentačné stredisko československej nezávislej literatúry
Množstvo týchto centier, spolu s odlišnými názormi (nielen politickými, ale aj etickými, a podobne) viedlo k istej roztrieštenosti exilu, istými spojovateľmi medzi nimi boli rozhlasové stanice Hlas Ameriky a Slobodná Európa, ďalším jednotiacim prvkom boli všeobecne uznávané časopisy ako boli Listy (Pelikán; Řím) a Svědectví, Proměny a aj katolícke Studie.
Je dôležité si uvedomiť, že v týchto nakladateľstvách nevychádzali iba exiloví autori, ale aj zakázaní autori, prípadne zakázané diela oficiálnych autorov. Hlavným problémom týchto nakladateľstiev boli veľmi nízke náklady jedného vydania: u Sixty-Eight publisher zhruba 1 500 – 2 000 kusov na jedno vydanie, Poézia mimo domov len 250 – 500 kusov. Väčšie náklady dosahovali iba preklady českých diel. Toto je pomerne zaujímavé a ukazuje to na fakt, že väčšina českých emigrantov splynula s cudzím prostredím.
Niektorí spisovatelia niesli nové prostredie veľmi ťažko a prestali celkom tvoriť (napríklad Karel Michal, Karol Sidon), iní začali písať v inom jazyku a stali sa tak často súčasťou novej kultúry (Ludvík Aškenazy), iní sa po čase prestali k Česko-Slovensku hlásiť a celkom splynuli s cudzou kultúrou (Milan Kundera).
Najvýznamnejší predstavitelia:
Samizdatová literatúra.
V decembri 1972 založil Ludvík Vaculík spolu s niekoľkými priateľmi Petlici – bola to samizdatová edícia, šírená strojopismi, prípadne v rukopisoch. 
Okrem Petlice vznikal celý rad podobných „edícií“ napríklad Kvart (Jan Vladislav), Expedice (Václav Havel a Jan Lopatka).
Rozmach samizdatu však začal po roku 1977, respektíve vydaním Charty 77, kedy vznikli ďalšie samizdatové edície: Jaromír Hořec založil českú expedíciu, Vladimír Pistorius založil Kramériovu expedíciu. V Brne vychádzala edícia Studnice. Význam ďalších „edícií“ (Popelnice, Jitrnice, Mozková mrtvice…) bol menší, než u predchádzajúcich, napriek tomu vďaka nim dochádzalo k strojopisnému šíreniu diel.
Začali sa objavovať aj prvé časopisy, ktoré neboli vydávané (respektíve písané) s cieľom šíriť diela, ale s cieľom písať novinky o inej než oficiálnej kultúre. Prvý z takto vzniknutých časopisov bol časopis "Spektrum", z ktorého vyšli iba tri čísla.
Ďalším časopisom, ktorý bol takto šírený, bolo Vokno. Časopis vychádzal od roku 1979 až do roku 1995 s malou prestávkou v roku 1981, kedy boli jeho redaktori odsúdení. Vokno bolo najrozšírenejšou samizdatovou literatúrou – vychádzalo aj v niekoľkosto výtlačkoch. Vokno bolo zamerané celkom na undergroundovú kultúru a stalo sa hlavným periodikom tejto kultúry v Česko-Slovensku. 
V roku 1981 začal vychádzať "Obsah", ktorého snahou bolo rozširovať alternatívnu beletriu a eseje, presadzovali sa v ňom aj katolícki autori, najznámejšie z časopisu sa stali fejtóny L. Vaculíka, ktoré boli písané na žltom papieri (žlté fejtóny). Autori písali články na počet čísiel, tie si potom vymenili a tým získali kompletné číslo. Po ukončení každého ročníka vyšiel v Petlici výber toho najlepšieho z predošlého ročníka.
Čoskoro po Obsahu vznikol "Kritický sborník": vychádzal ako štvrťročník, bol normálne redigovaný a zaoberal sa samizdatovou a exilovou literatúrou (hodnotil knihy, a podobne). Objavovali sa v ňom kritiky a recenzie aj k iným témam než je literatúra (umenie, etika, a podobne). Redakcia: František Kautman (zakladateľ), Josef Vohryzek, Jan Lopatka, Karel Palek, Luboš Dobrovský a Miloš Rejchrt.
V 80. rokoch vznikol ešte časopis "Revolver Revue", v ktorom sa presadili predovšetkým Jáchym Topol, Petr Placák a Vít Kremlička.
V edíciách nevychádzali (respektíve neboli prepisovaní) iba organizátori týchto petícií, ale aj diela iných autorov, ktoré boli z nejakých dôvodov zakázané.
Ďalší predstavitelia: 
Ivan Binar, Zuzana Brabcová, Jiří Brabec, Václav Černý, Miroslav Červenka, Vratislav Effenberger, Bedřich Fučík, Jiří Gruša, Jiřina Hauková, Václav Havel, Ladislav Hejdánek, Bohumil Hrabal, Jaroslav Hutka, Václav Jamek, Ivan Martin Jirous, Emil Juliš, Eva Kantůrková, Svatopluk Karásek, Pavel Kohout, Milan Koch, Iva Kotrlá, Jiří Kratochvil, Eda Kriseová, Pavel Landovský, Sergej Machonin, František Pavlíček, Karel Pecka, Sylvie Richterová, Zdeněk Rotrekl, Pavel Řezníček, Karol Sidon, Jiří Suchý, Karel Šiktanc, Milan Šimečka, Pavel Švanda, Jan Trefulka, Vlastimil Třešňák, Milan Uhde, Zdeněk Urbánek, Ivan Wernisch
Slovensko: Ivan Kadlečík, Hana Ponická, Dominik Tatarka, Milan Šimečka
Zvláštnu pozíciu mali Jaroslav Seifert, Mikulášek, Skácel, ktorí občas vychádzali aj ako oficiálna literatúra, pretože ich význam zďaleka presahoval možnosti zákazu. Ich diela vychádzali cenzurované a vo veľmi malých nákladoch, takže boli veľmi ťažko dostupné.
Divadlo malo situáciu výrazne zložitejšiu, pretože každý autor potrebuje vidieť reakciu publika a to mu samizdatová tvorba prakticky neumožňuje (Václav Havel, Pavel Kohout, Ivan Vyskočil).
Divadlo.
V tomto období už od divadiel neboli priamo žiadané socialistické hry, ale vyžadovala sa lojalita. Je samozrejmé, že hneď po roku 1968 bol u divadelníkov najväčší odpor, pretože oni na rozdiel od klasického spisovateľa majú priamy styk s divákom. Tento odpor bol pomocou zákazov postupne zlomený a možno tvrdiť, že okolo roku 1970 sa situácia z pohľadu mocných upokojila.
Divadlá boli neustále pod dohľadom a cenzurované, diváci neustále očakávali rôzne inotaje, a často ich hľadali aj v miestach, kde žiadne neboli. V týchto ohľadoch boli oveľa otvorenejšie malé divadlá (napríklad divadlo Járy Cimrmana), veľké divadlá spravidla hrali klasické hry.
Veľmi zaujímavé sú hry dvojice Jan Vodňanský a Petr Skoumal, ktorí spolu zložili niekoľko hier ("S úsměvem idiota", 1969; "Hurá na Bastillu", 1970; "S úsměvem Donkichota", 1970), neskôr spolu vystupovali ako pesničkári (respektíve folkoví umelci).
Pesničkári.
Tvoria samostatnú kapitolu, ktorá sa literatúry dotýka len okrajovo a skôr patria do hudby.
Karel Kryl – exil od roku 1969, Jaromír Nohavica – od roku 1986 bol spolupracovníkom ŠtB, Karel Plíhal, Jiří Dědeček, Vladimír Merta.

</doc>
<doc id="35259" url="https://sk.wikipedia.org/wiki?curid=35259" title="Uznaný šport">
Uznaný šport

Uznaný šport definuje Medzinárodný olympijský výbor, s cieľom podporiť olympijské hnutie. Patria sem niektoré športy, ktoré sú pod patronátom niektorej z medzinárodných športových federácií zaoberajúcich sa jedným, alebo viacerými športami na celosvetovej úrovni a zahrnujú národné športové organizácie v danom športe.

</doc>
<doc id="35260" url="https://sk.wikipedia.org/wiki?curid=35260" title="Taroky">
Taroky

Taroky (z tal. "tarocchi") sú kartová hra, ktorá sa hrá so špeciálnymi tarokovými kartami. 
Je to najstaršia známa kartová hra v Európe. V Taliansku sa hrávala od 15.storočia a postupne si získala v strednej Európe veľkú obľubu. Svedčí o tom viacero zachovaných lokálnych variantov hry – uhorské, bavorské alebo moravské taroky. Znalosť tarokovej hry patrila k samozrejmým spoločenským znalostiam pre každého, kto sa považoval za vzdelaného. Platilo to rovnako pre pánov i pre dámy, vedeli ju hrať všetci slovenskí kultúrni dejatelia. 
Taroky sú súčasťou stredoeurópskeho kultúrneho dedičstva. 
„"Stredná Európa je tam, kde sa varí guláš a hrajú sa taroky."“ (Ivan Kadlečík)
Pravidlá hry.
Taroky majú množstvo variantov. Hru hrajú štyria hráči. Hrá sa so špeciálnou sadou kariet, ktorá obsahuje 54 kariet, z nich je 22 tarokov (tromfov) a 32 kariet ostatných farieb. Tarok najvyššej hodnoty bez čísla sa nazýva "škýz", XXI je "mond" a tarok číslo I je "pagát". Táto trojica kariet sa nazýva "trul". Taroky sú najsilnejšie karty v hre, vyššia prebíja nižšiu. Pri hre sa musí ctiť farba. Vo farbách má najvyššiu hodnotu kráľ, potom dáma, kaval a chlapec. V čiernych farbách nasleduje 10, 9, 8, 7. V červených farbách je poradie Eso, 2, 3, 4…
Rozdávanie.
Rozdáva sa proti smeru hodinových ručičiek. Pred každou hrou sa balíček zamieša a dá sa preložiť hráčovi, ktorý sedí oproti rozdávajúcemu. Potom rozdávajúci dá 6 kariet do stredu stola, v poradí ako sú uložené v balíčku – talón. Pokiaľ bol balíček preložený, rozdá rozdávajúci po šesť kariet každému postupne celý balíček tzv. "po šiestich". Pokiaľ nebolo preložené, určuje spôsob rozdávania predák (hráč po pravici rozdávajúceho, niekedy nazývaný "forhont") z týchto možných variantov: 
Licitácia.
Licitácia slúži k určeniu: 
Druhy hier.
Rozoznávame tieto druhy hier:
Základná povinnosť (1).
Hlási predák, ak nechce hrať (3) alebo (S). Pri vydražení základnej povinnosti je spoločníkom predáka hráč, ktorý má v liste tarok XIX. Pokiaľ ho má sám predák, môže volať ako spoločníka spoluhráča s tarokom XVIII v liste, a podobne potom so XVII a prípadne so XVI. Spoločníka s tarokom nižším volať nemožno. Po vydražení hry sa rozoberá talón, pričom prvé štyri karty si berie predák, ďalší dvaja hráči po jeho pravici po jednej karte. Karty doberané z talónu nemožno odriecť. Rovnaký počet kariet, ktorý bol hráčom odobraný z talónu, hráč odkladá. Nemožno odložiť Kráľa, či niektorú kartu z Trula. Pokiaľ je nutné odložiť tarok, musí sa otočiť. S odloženými kartami sa nehrá, hráč si ich bodovú hodnotu započítavá do svojho výsledku hry.
Druhá povinnosť (2).
Môže hlásiť niektorý hráč za predákom. Znamená v poradí vyššiu hru než (1), so záväzkom, že Pagáta, ktorého má v liste, použije pre získanie posledného zdvihu. Voľba spoločníka, rozoberanie talónu a odkladanie ako v základnej povinnosti.
Preferanc - Tretia povinnosť (3).
Silnejšia hra než (1) a (2). Vydražiteľ takejto hry hrá bez spoločníka. Vydražiteľ rozoberá talón sám po troch kartách. Podľa toho, na ktorej trojici kariet vydražiteľ zostáva sa rozlišuje tzv. trojka na prvých, na druhých, na tretích. Vydražiteľ tri karty z listu odloží. Zostávajúce tri karty sa započítavajú k výsledku protistrany.
Sólo (S).
Najhodnotnejšia licitácia, má prednosť pred ostatnými. Vydražiteľ hrá sám proti trom priamo z ruky, bez rozoberania talónu. Talón zostáva ležať bez odkrytia, po ukončení hry sa započítava do výsledku protistrany.
Varšava (V).
Ide o doplnkovú hru, ktorú môže hrať iba predák po vydražení (1) namiesto hry (1). Cieľom tejto hry je získať čo najmenej bodov. Každý hráč hrá iba za seba. Talón sa nerozoberá, ale ho predák pridáva po jednej karte na prvých šesť zdvihov. Pri tejto hre sa nehlásia zaväzujúce voľby a orientačné hlášky, tzn. neplatia nasledujúce tri odseky.
Zaväzujúce voľby.
Hlásia sa pred vlastnou hrou, počínajúc od vydražiteľa hry proti smeru hodinových ručičiek. Vyslovením zaväzujúce voľby sa hráč zaväzuje k splneniu náročnejšej úlohy, s možnosťou dosiahnutia väčšieho konečného efektu. Zaväzujúce voľby sú dve:
Orientačné hlášky.
Hlásia sa spolu so zaväzujúcimi voľbami. Hráči dávajú dovoleným spôsobom informácie o hodnotách či zoskupení svojich kariet a umožňujú tak hráčom lepšiu orientáciu pri hre. Pri (2), (3) a (S) sú všetci hráči povinní úplne a správne vysloviť svoje orientačné hlášky. Pri (1), ak tak urobí predák, alebo ďalší hráč, musia takto spraviť aj všetci nasledujúci hráči. V opačnom prípade ide o priestupok proti pravidlám. 
Prehľad orientačných hlášok
 Hláška List obsahuje Sadzba 
 Farbičky max. 2 ľubovoľné taroky 2
 Honéry 4 päťbodové karty 2
 Taročky 8 8 alebo 9 tarokov 2
 Trul Škýz + Mond + Pagát 2
 Farby žiadny tarok 4
 Kráľovské honéry 4 Králi 4
 Trulhonéry Škýz + Mond + Pagát + Kráľ 4
 Taroky Nejméně 10 tarokov 4
Hlášky môžu byť aj skombinované, ich bodová hodnota sa sčíta.
Kontrovanie hry.
Kontrovanie hry sa vykonáva hlásením “Flek”, “Reflek”, …, spolu s orientačnými hláškami. Kontrovať možno vylicitovanú hru alebo zaväzujúce voľby (Pagát, Valát). Začať kontrovať môže iba protihráč. Ak predák zamlčal svoju orientačnú hlášku a od protihráča je hra kontrovaná, potom nemôže zvýšiť kontrovanie hry.
Zohrávka.
Nasleduje po licitácii a ohlásení orientačných hlášok. Spôsob zohrávky sa líši podľa vydraženej hry. Spoločnou zásadou je, že otvorenie hry, tj. vynesenie prvej karty, vykoná vždy predák.
Zásady zohrávky (1), (2), (3) a (S).
Pri hre nie je nutné prebíjať. Cieľom zohrávky je snaha oboch protistrán vyhrať vydraženú hru a splniť (zmariť) zaväzujúce voľby. Tá strana, ktorá vylicitovala hru, potrebuje k výhre získať apoň 36 bodov.
Zásady zohrávky (V).
Pri hre sa musí prebíjať. Pagát musí opustiť list ako posledný tarok. Cieľom zohrávky je snaha každého hráča získať čo najmenej bodov. 
Počítanie bodov.
Celkový počet bodov je 70. Jednotlivé karty sa bodujú takto:
 Honér (Kráľ, Škýz, Mond, Pagát) 5 bodov
 Dáma 4 body
 Kaval 3 body
 Chlapec 2 body
 Ostatné karty 1 bod
Počítanie bodov sa vykonáva z trojice kariet naraz, pričom sa od ich bodového súčtu odrátajú dva body. Pri závere počítania nemusí zostať celá trojica, ak zostanú jedna alebo dve karty, potom sa odráta iba jeden bod.
Vyhodnotenie zohrávky
Celkové vyhodnotenie zohrávky (1), (2), (3) alebo (S) je súčtom za výsledok dosiahnutý v hre, za splnenie zaväzujúcích volieb a súčtu ohodnotenia všetkých vyslovených orientačných hlášok.
"Vyhodnotenie zohrávky (1), (2), (3) a (S)"
Počet bodov získaných porazenou stranou doplníme na 35, pripočítame 10, vynásobíme dvomi (pri základnej alebo druhej povinnosti), či tromi (pri tretej povinnosti alebo sóla) a po zaokrúhlení dostaneme základné sadzby (ZS), ktoré sú uvedené v nasledujúcej tabuľke.
 (1)(2) (3)(S)(V)
 Body ZS Body ZS 
 1-3 13 
 4–6 12 
 7–10 11 
 11–13 10 
 1–2 9 14–16 9 
 3–7 8 17–20 8 
 8–12 7 21–23 7 
 13–17 6 24–26 6 
 18–22 5 27–30 5 
 23–27 4 31–33 4 
 28–32 3 34–35 3 
 33–35 2 
Pri (3) sa ZS násobí raz, dvakrát či trikrát, podľa toho či išlo o trojku na prvých, druhých alebo tretích.
Celkový efekt hry pri (S) je dvojnásobkom výsledku dosiahnutého v trojke na tretích.
Kontrovanie zvyšuje príslušné ZS vždy dvojnásobne.
Používané Pevné sadzby:
 Pagát hlásený 8 
 Pagát tichý 4 
 Valát hlásený 30 
 Valát tichý 15 
 Schválená (1) 2 
 Zložená (1) 3x4 
 Zložená (2) 3x12 
Vyhodnotenie zohrávky (V)
Po skončení hry spočíta každý svoje body a ten, kto ich má najviac, uhradí ostatným hru nasledovne: 
V prípade rovnosti bodov dvoch hráčov, títo spoločne vykonajú úhradu zostávajúcim dvom. Pokiaľ má predák rovnaký počet bodov ako spoluhráč, vždy prehráva. Pokiaľ prehrá predák, uplatňujú sa dvojnásobné sadzby. Žiadny zdvih je hodnotený ako tichý valát (15).

</doc>
<doc id="35264" url="https://sk.wikipedia.org/wiki?curid=35264" title="Kartová hra">
Kartová hra

Kartová hra je hra, ktorá sa hrá s hracími kartami.
Kartové hry možno rozdeliť do nasledujúcich kategórií:
Kartová hra môže byť aj kombináciou týchto kategórií.
Vynášacie kartové hry.
Každý hráč má na ruke niekoľko kariet a keď je na rade, vynáša jednu alebo viac kariet. Hra končí, keď jeden alebo všetci hráči nemajú v ruke ani jednu kartu.
Zdvihové hry.
Účelom je získať buď čo najväčší počet zdvihov, najmenší počet zdvihov alebo dopredu deklarovaný počet zdvihov, všetky zdvihy, žiadne zdvihy, alebo v zdvihoch získať nejaké špeciálne karty napr. v mariáši esá, desiatky a posledný zdvih, v sedme esá a desiatky, v lóre nezískať srdcia a zeleného a žaludného výšnika...
Vymieňacie kartové hry.
Každý hráč má na ruke niekoľko kariet a keď je na rade, vymieňa si kartu alebo karty s iným hráčom alebo berie karty z kôpky s kartami lícom nadol alebo nahor. Účelom hry je zozbierať určitú kolekciu kariet.
Porovnávacie kartové hry.
V porovnávacích hrách sa po skončení hry porovnajú karty jednotlivých hráčov navzájom alebo jednotlivých hráčov s kartami bankára a vyhráva ten, kto má podľa pravidiel hodnotnejšie karty.
Pasiansy.
Pasiansy sú väčšinou hry pre jedného hráča, ale existujú i pasiansy pre dvoch, či viacerých hráčov. V pasiansoch väčšinou ide o odstránenie všetkých kariet z hracej plochy podľa stanovených pravidiel. Za druh pasiansu možno pokladať i hru mahjong.

</doc>
<doc id="35267" url="https://sk.wikipedia.org/wiki?curid=35267" title="Hracia karta">
Hracia karta

Hracia karta je list papiera s obrázkom, ktorý sa používa na hranie kartových hier.
Karty sa používajú v "setoch." Každá karta v rade (sérii) má svoju "farbu" a "hodnotu" (poradie). Kartové sety majú najčastejšie štyri farby (série), ktoré v podstate predstavujú značky odvodené od historických arabských kariet. Počet hodnôt alebo ich poradie závisí od druhu kartového setu. Karty jednej farby sú hierarchicky zoradené podľa hodnoty.
História.
Existuje domnienka, že hracie karty vznikli v Číne niekedy v 10. storočí. Boli to azda dominové karty, teda znázornenia vrhu dvoch hracích kociek, podobne ako sú dominové hracie kamene. O niekoľko storočí neskôr už hracie karty používali Arabi a odtiaľ sa cez Taliansko rozšírili do Európy a zvyšku sveta.
Druhy hracích kariet.
Latinské karty.
Latinské, alebo talianske, karty sa používajú v tzv. latinskom kultúrnom okruhu, v Taliansku, Španielsku a Portugalsku a v Latinskej Amerike. Farby na latinských kartách sú prevzaté zo starších arabských kariet:
Nemecké karty.
Populárne známe aj ako "sedmové karty". Tieto karty vznikli okolo roku 1460 v nemecky hovoriacom kultúrnom okruhu. Špeciálnym prípadom sú švajčiarske karty, ktoré obsahujú alternatívne série farieb. U nás sa štvrtej farbe hovorí "gule", podľa okrúhleho symbolu, ktorý však v skutočnosti zobrazuje rolničky (uzatvorené zvončeky):
Set obsahuje 32 kariet, štyri série po ôsmich hodnotách, označených často rímskymi číslicami 7 – 10 a obrazmi.
 VII – VIII – IX – X – nižník – vyšník – kráľ – eso
Švajčiarska súprava na národnú kartovú hru jass je rozšírená na 36 kariet, štyri sety s deviatimi hodnotami.
 VI – VII – VIII – IX – zástava – dolník – horník – kráľ – eso
Francúzske karty.
Populárne známe aj ako "žolíkové karty." 
Farby sú:
Anglické označenia farieb naznačujú ich pôvod v latinských kartách:
Podobne francúzsky názov opäť naznačuje súvis s nemeckými kartami:
Set obsahuje 52 kariet, štyri farby po trinástich hodnotách, označených číslami 2 – 10 a obrazmi.
 A – 2 – 3 – 4 – 5 – 6 – 7 – 8 – 9 – 10 – J – Q – K
Označenia obrazov pochádzajú z anglických názvov:
alebo z nemeckých názvov obrazov:
Navyše bývajú pribalené ešte žolíky, ktoré v niektorých druhoch hier nahrádzajú ľubovoľnú kartu. Ku každému setu jedného balíčka kariet (52 kusov) označených anglickými písmenami bývajú spravidla pridelené dve žolíkové karty. V balíčkoch označených nemeckými písmenami bývajú tri.
Unicode.
Štandard Unicode definuje 8 grafém pre francúzske karty, od U+2660 po U+2667:
vo farbe:
Tarotové karty.
Tarotové karty sa líšia v závislosti od prevedenia alebo od miestnych zvyklostí. Majú buď francúzske farby (srdcia, kára, piky a kríže), alebo pôvodné latinské farby (poháre, palice, meče a mince).
Pôvodný tarotový set obsahuje 78 kariet, rozdelených takto:
Asi od roku 1800 sa používa set zmenšený na 54 kariet (v Maďarsku na 42 kariet), z nich 32 kariet je v jednotlivých farbách (4 × 8) a 22 je tarotov. V zmenšenom sete zostali dvorné karty a z čísiel v čiernych farbách (piky a kríže) karty 7 – 8 – 9 – 10, v červených farbách (srdcia a kára) karty A – 2 – 3 – 4. 
S prechodom na francúzske farby zmizli z kariet aj tradičné kresby a symboly, takže vyobrazenia na kartách sú len výsledkom fantázie umelca alebo vydavateľa. 
Niektoré karty majú vlastné názvy:
Karty "škýz", "pagát" a "mond" sa spolu nazývajú "trul", čo je opäť skomolenina z francúzskeho "tous les trois" – všetky tri.
Pexeso.
Set obsahuje väčšinou 32 vzájomne párujúcich dvojíc kartičiek. Hra je určená pre dvoch až približne štyroch hráčov (ak je Pexeso väčšie, tak aj pre viac). Hra sa hrá sa tak, že sa všetky kartičky rozložia na hracej ploche obrázkom smerom nadol. Hráči ich striedavo otáčajú po dvoch, pričom ak sa otočená dvojica kartičiek nezhoduje (netvorí pár), hráč ich otočí naspäť obrázkom nadol (a pokračuje ďalší hráč). Ak hráč nájde párujúcu dvojicu, zoberie si ju z hracej plochy a môže otočiť ešte jednu dvojicu kariet (pokračuje dokedy neotočí nezhodujúcu sa dvojicu). Vyhráva ten hráč, ktorý na konci hry vlastní najviac dvojíc kartičiek.

</doc>
<doc id="35276" url="https://sk.wikipedia.org/wiki?curid=35276" title="Ľudovít XI.">
Ľudovít XI.

Ľudovít XI. (* 3. júl 1423, Bourges, Francúzsko – † 30. august 1483, La Riche), bol kráľ Francúzska od roku 1461.
Ľudovít sa narodil v Bourges ako syn kráľa Karola VII. z dynastie Valois a 
Márie z Anjou. Svojho otca nenávidel a snažil sa ho niekoľkokrát zosadiť. Napriek tomu až jeho smrť v roku 1461 mu umožnila nastúpiť na trón.
Rodina.
Jeho sobáš z 24. júna 1436 s Margarétou Škótskou (14241445), dcérou škótskeho kráľa Jakuba I., znamenal Ľudovítov záujem o Anglicko a dianie v tejto oblasti. Intrigoval s cieľom vrátiť kráľa Henricha VI. a jeho lancasterský rod na anglický trón – čiastočne aj preto, lebo jeho nepriateľ Karol Smelý, vojvoda burgundský, bol spojencom Yorkovcov, ktorí stáli proti Henrichovi.
Ľudovít XI. sa druhýkrát oženil 14. februára 1451, opäť z politických dôvodov. Vzal si za manželku desaťročnú Šarlotu Savojskú (14411483), ich sobáš nadobudol platnosť až v okamihu, keď dosiahla 14 rokov. Mali spolu deti :
Vláda.
Po smrti Karola VII. sa vrátil do Francúzska a prevzal trón jeho syn Ľudovít XI. Svoje panovanie začal realizáciou ambicióznych plánov reorganizácie administratívy a financií štátu. Okrem iného zorganizoval prvýkrát v štáte stálu poštu a stálu námezdnú armádu. Nevyvaroval sa však vážnych chýb, ktoré vyvolávali povstanie časti feudálov a odlúčenie sa v roku 1465 Normandie a Anglicka od Francúzska. Po troch rokoch, opatrným vyjednávaním, vyhrávajúc spory so svojimi nepriateľmi, kráľ znovu získal normandské provincie. Naopak Anglicko sa priklonilo k Francúzsku v roku 1491 po manželstve jeho syna Karola s vojvodkyňou Annou Bretónskou.
Súčasne stále väčším ohrozením sa stávalo pre Francúzsko Burgundské vojvodstvo, v ktorom od roku 1467 panoval ambiciózny Karol Smelý. Chcel zväčšiť teritórium svojho kniežatstva a kúpil od Habsburgovcov Alsasko. Proti jeho plánom o ďalšie rozširovanie (usiloval sa aj o francúzsku Champagne a nemecké Lotrinsko) sa vytvorila protiburgundská liga tvorená Ľudovítom XI., nemeckým cisárom Fridrichom III. a Švajčiarskou konfederáciou. Na druhej strane Burgundsko sa spojilo s Anglickom. Došlo k rôznym vojenským zrážkam, ktoré sa zintenzívnili po vylodení 30-tisícovej anglickej armády Eduarda VI. v Calais. Rozhodujúca bitka sa odohrala v roku 1477 pri Nancy, v ktorej námezdné oddiely bojovných švajčiarskych horalov rozhodli o porážke burgundského vojska. V tejto bitke Karol Smelý zahynul, čo sa stalo začiatkom neskoršieho rozpadu Burgundského vojvodstva.
Rozvoj a expanzia.
V nasledujúcich rokoch panovania Ľudovíta XI. Francúzsko prežívalo rýchly, ničím nerušený, hospodársky rozvoj. Zväčšilo sa aj územie kráľovstva. Najskôr v roku 1480, po smrti neapolského kráľa, o Anjou aj Provensalsko, neskôr po ozbrojenej anexií, o Flámsko, a v roku 1482, po smrti burgundskej vojvodkyne Márie Burgundskej, o burgundské provincie. Zvyšok vojvodstva, čiže Nizozemsko, pripadlo vtedy nemeckým Habsburgovcom. Nezávislý štát Burgundsko týmto prestal existovať.
Ľudovít XI. zomrel v roku 1483, pričom zanechal Francúzsko ako európsku veľmoc. Jeho nástupcom bol syn Karol VIII. (14831498).

</doc>
<doc id="35277" url="https://sk.wikipedia.org/wiki?curid=35277" title="Neha (film)">
Neha (film)

Neha (angl. "Tenderness") je slovenský film režiséra Martina Šulíka. Komorný príbeh milostného trojuholníka. 

</doc>
<doc id="35279" url="https://sk.wikipedia.org/wiki?curid=35279" title="Penelopa (film)">
Penelopa (film)

Penelopa (angl. "Penelope") je slovenský film natočený podľa románového cyklu Alfonza Bednára "Za hrsť drobných". 
Psychologická dráma osamelej ženy, ktorá dvadsať rokov čaká na návrat svojho muža a syna z Ameriky. 

</doc>
<doc id="35280" url="https://sk.wikipedia.org/wiki?curid=35280" title="Penelopa">
Penelopa

Penelopa môže byť:

</doc>
<doc id="35281" url="https://sk.wikipedia.org/wiki?curid=35281" title="Pénelopé">
Pénelopé

Pénelopé (iné názvy: Penelopa, Pénelopa, Pénelopeia, zastarano Penelope, nevhodne Penelopé; po grécky Πηνελόπεια - Pénelopeia alebo Πηνελόπη - Pénelopé; lat. Penelopa) bola v starogréckej mytológii spartská princezná, Odyseova žena a matka Télemacha.
Považuje sa za vzor vzornej manželky. Počas neprítomnosti manžela Odysea sa jej úspešne darilo odmietnuť rôznych uchádzačov tak, že sa tvárila, že najprv musí utkať pre svojho svokra posmrtné súkno. V noci však vždy znova rozotká všetko, čo cez deň utkala. Po troch rokoch ju však prezradí slúžka a uchádzači ju pri jej nočnej činnosti prekvapia (Odysea II 93-110; XIX 134-156). Odysea sa končí návratom Odysea domov (Penelopa naňho musela čakať 20 rokov) a potrestaním uchádzačov. To, ako Odyseus a Penelopa po takej dlhej dobe spolu vychádzali, bolo predmetom úvah už v staroveku.

</doc>
<doc id="35282" url="https://sk.wikipedia.org/wiki?curid=35282" title="Gibraltarský prieliv">
Gibraltarský prieliv



</doc>
<doc id="35283" url="https://sk.wikipedia.org/wiki?curid=35283" title="Kostol Panny Márie Snežnej (Bratislava)">
Kostol Panny Márie Snežnej (Bratislava)

Kostol Panny Márie Snežnej známy aj ako Kostol na Kalvárii z roku 1943 sa nachádza v bratislavskej mestskej časti Staré Mesto, na ulici Na Kalvárii č. 10. Kostol od roku 1990 spravuje Rehoľa kazateľov - dominikáni.
Zasvätený je Panne Márii Snežnej. Ľudový názov na Kalvárii je odvodený od blízkosti bratislavskej kalvárie, ktorej 14 zastavení bolo postavených na tomto kopci. 
Dominantná 50-metrová veža kostola bola komunistickým režimom v roku 1959 odstránená kvôli výhľadu pri výstavbe Slavína. Najskôr pod zámienkou statickej poruchy bola veža skrátená o polovicu, no napokon bola zrušená celá. Po nežnej revolúcii v roku 1989 sa začalo hovoriť o znovupostavení veže, avšak dodnes plán nebol zrealizovaný.
V roku 2020 vznikla iniciatíva na znovuvybudovanie veže a vzniklo Občianske združenie Obnovme vežu na Kalvárii .
Za kostolom sa nachádza kaplnka svätého Jozefa, kde sa konajú modlitebné stretnutia 
Za kostolom nad Lurdskou jaskyňou, vedľa kaplnky svätého Jozefa sa nachádza súsošie Krista na kríži a dvoch svätcov, ktorí nie sú identifikovaní.
Na Hlbokej ceste v blízkosti kostola sa nachádza jaskyňa Lurdskej Panny Márie, miesto pútí i oddychu. Lurdská jaskyňa bola vybudovaná v roku 1892. 

</doc>
<doc id="35284" url="https://sk.wikipedia.org/wiki?curid=35284" title="Pôst">
Pôst

Pôst je dobrovoľné úplné alebo čiastočné odrieknutie jedla alebo iných pôžitkov. Pôst je väčšinou motivovaný nábožensky, ale v prenesenom zmysle sa tak môže označiť aj protestná hladovka.
Pôst podľa náboženstiev, kultúr a názorov.
Pôst v jednotlivých kultúrach a náboženstvách má rozličný prejav a význam.
Kresťanstvo.
V kresťanstve má pôst význam pokánia a vnútorného očisťovania, ale aj význam prípravy a očakávania. Z tohto dôvodu sa kresťania postia pred významnými sviatkami (napríklad pred Veľkou nocou, Narodením Pána), ale aj pred prijímaním eucharistie (tzv. eucharistický pôst). Pôstna disciplína v jednotlivých cirkvách sa značne líši. Vo východných cirkvách zvykne byť prísnejšia ako u rímskokatolíkov.
Kresťanstvo má viacero pôstnych období cez rok, hlavné pôstne obdobie (vo východných cirkvách nazývané Veľký pôst) je štyridsať dní pred Veľkonočnými sviatkami. Štyridsaťdenným pôstom sa kresťania pripravujú na slávenie najdôležitejších sviatkov kresťanstva. Jeho dĺžkou si pripomínajú Ježišov štyridsať dní trvajúci čas strávený na púšti, keď sa pôstom pripravoval na svoje verejné vystúpenie, ale aj štyridsaťročné putovanie Izraelitov po púšti pred vstupom do zasľúbenej zeme a aj Mojžišov a Eliášov Štyridsaťdenný pôst.
Rímskokatolícka cirkev.
Pôstne obdobie sa v rímskokatolíckej cirkvi (teda v západnom obrade) začína Popolcovou stredou a končí sa Veľkým piatkom. Do pôstnych dní sa v západnom obrade nerátajú nedele.
Podľa pôstneho poriadku Rímskokatolíckej cirkvi sú dni prísneho pôstu predovšetkým Popolcová streda a Veľký piatok, keď je prikázané (bez možnosti nahradenia iným skutkom pokánia):
I. zdržiavať sa mäsitých pokrmov 
(je záväzný od 14. roku veku do konca života) 
(rodičia sa však majú starať, aby aj deti boli vychovávané k pravému zmyslu pokánia). 
II. je dovolené iba raz za deň sa dosýta najesť 
(záväzný od 18. roku veku do začatia 60. roku veku) 
(V Cirkvi sa traduje úzus raz dosýta a dvakrát do „polosýta“.) 
Dôsledkom tohto pôstu je, že človek musí pociťovať hlad a stav nenasýtenosti. 
Vážne chorí, diabetici alebo tehotné ženy tento pôst (č. II) z dôvodu zdravotných obmedzení nemusia zachovávať, čiže chorí môžu jesť viackrát za deň bez obmedzenia. 
Pôst od mäsitých pokrmov (č. I) však treba zachovať, pokiaľ na to nie je mimoriadne vážny dôvod. 
Za pôstny deň sa považuje každý piatok v roku mimo veľkých sviatkov. 
Sviatky, ktoré rušia pôst - v prípade že pripadnú na piatok, nemusí sa vykonať skutok pokánia: 
Pôstny úkon je v piatok (mimo Veľký piatok) ľubovoľný. Môže to byť: 
1. zdržiavanie sa mäsitého pokrmu, 
Mäsitým pokrmom rozumieme: akékoľvek mäso živočíšneho pôvodu okrem rýb a morských plodov, výrobky z mäsa, ktoré obsahujú mäsovú zložku v akomkoľvek pomere (párky, škvarky, mäsové salámy, klobásy, atď). Jedlá pripravované na bravčovej a hydinovej masti (napríklad zelenina, cestoviny, sója) nie sú podľa KBS porušením pôstu. Povolené je konzumovať ryby (v rímskokatolíckej cirkvi sa ryby a morské plody nepovažujú za mäsitý pokrm).
2. zrieknutie sa sladkostí, fajčenia, pitia alkoholu či televízie, koncertu, kina, žúrov, diskotéky, spoločenského programu, alebo inej zábavy... 
3. vykonanie nejakého dobročinného skutku (pomoc starým, návšteva chorých,detského domova, pomoc núdznym, chudobným, biednym, postihnutým, trpiacim) 
4. iný skutok sebazaprenia/obety/pokánia 
5. modlitba navyše: liturgia hodín(breviár), 5 desiatkov svätého ruženca, krížová cesta, iná 15 minútová modlitba, alebo čítanie Biblie aspoň 15 minút. 
6. Moderný skutok pokánia: 
a, pôst od zábavy na počítači, notebooku, tablete, v mobile, 
b, menej chatovania na sociálnych sieťach a viac osobných rozhovorov 
c, viac vďačnosti, trpezlivosti, ocenenia druhých, odpustenia, súcitu 
d, menej kritizovania, negativity, menej slov, ktoré očierňujú, špinia a zraňujú, menej zatrpknutosti, nepriateľstva, zdeptanosti a beznádeje, neprajnosti a podozrievania, hnevu a pesimizmu, menej pýchy a viac pokory... 
Okrem pôstnych období existujú aj jednodňové pôsty, tzv. "kántrové dni".
Na naplnenie obsahu kántrových dní si každý podľa okolností a vlastných možností môže vybrať skutok pokánia alebo dobročinnej lásky, modlitbu, almužnu, ale aj dobrovoľný pôst a to nielen od mäsa.
* jarné kántrové dni (po Prvej pôstnej nedeli) – príprava na pokánie, sviatosť zmierenia a činorodá láska k blížnemu;
* letné kántrové dni (pred Nedeľou Zoslania Ducha Svätého) – prosby za jednotu kresťanov alebo za duchovné povolania;
* jesenné kántrové dni (po sviatku Povýšenia Svätého kríža) – poďakovanie za úrodu;
* zimné kántrové dni (v druhom adventnom týždni) – príchod Kristovho kráľovstva do rodín, duchovná obnova rodín, pokoj a spravodlivosť vo svete (Direktórium 2009, s. 13).
Skutok pokánia by mal človeka "niečo stáť" - čas, sily, hmotné prostriedky, nepohodu...
Podľa nariadení rímskokatolíckej cirkvi je nevyhnutné vykonať každý piatok aspoň jeden z týchto úkonov.
Východné cirkvi.
Východné cirkvi počas roka dodržiavajú pôst najmä v stredy a piatky. Gréckokatolíci majú počas roka túto pôstnu disciplínu v súčasnosti zmiernenú a prikázané majú iba zdržiavanie sa mäsitých pokrmov v piatky. Môžu však dodržiavať aj prísnejšie pôvodné pravidlá pôstu. Gréckokatolícka a Pravoslávna cirkev majú počas liturgického roka štyri pôstne obdobia: 
Okrem pôstnych období existujú aj jednodňové pôsty.
Veľký pôst sa vo východných cirkvách (u nás ide o gréckokatolíkov a pravoslávnych) začína pondelkom po Syropôstnej nedeli a končí sa v piatok pred Kvetnou nedeľou. Veľký štyridsaťdňový pôst je najprísnejším a najdôležitejším pôstnym obdobím. Pre gréckokatolíkov na Slovensku je zachovávanie prísnejšej pôstnej disciplíny v ostatných pôstnych obdobiach okrem Veľkého pôstu ponechané na dobrovoľnosti.
Pôsty sú v byzantskom obrade úzko prepojené aj s bohoslužobným a modlitbovým životom, týka sa to najmä Veľkého pôstu. V pôstne dni sú niektoré modlitby doprevádzané veľkými poklonami (metániami), neslávi sa božská liturgia Jána Zlatoústeho ani Bazila Veľkého (tzv. aliturgické dni), iba večiereň, utiereň a ostatné modlitby časoslova (v pondelok, utorok a štvrtok), prípadne aj liturgia vopredposvätených darov (v stredu a piatok).
Na kresťanskom Východe existujú aj niektoré spôsoby zmiernenia pôstu: 1. dovoľuje sa jesť aj víno a olej, 2. dovoľuje sa jesť aj ryba, 3. okrem pôstnej stravy sa jedia aj vajcia a mliečne výrobky, 4. dovoľuje sa jesť všetko. Dni, keď sa namiesto zvyčajného pôstu nepostí (pôst je zakázaný), sa nazývajú voľnice.
Judaizmus.
Judaizmus má viacero pôstov, napr. na Jom kipur a Tiš’a be-av.
V Starom zákone je pôst akt pokory a pokánia.
Islam.
V islame sa počas mesiaca ramadán moslimovia zdržiavajú nápojov, jedla, fajčenia i sexu počas dňa, ale v noci tento pôst neplatí a môže sa oslavovať.
Budhizmus.
V budhizme sa Budha, skôr než dosiahol osvietenie, postil podľa zvyku hinduistických svätcov. Pôst je v Indii prejav sebazaprenia. 

</doc>
<doc id="35292" url="https://sk.wikipedia.org/wiki?curid=35292" title="Perinbaba">
Perinbaba

Perinbaba (, ) je slovenská filmová rozprávka nakrútená na motívy rozprávky bratov Grimmovcov "Pani Zima". Rozprávka o starenke, ktorá sa starala o sneh (Perinbaba) a o láske nebojácneho Jakuba a Alžbetky. Osudy hrdinov sprevádza Zubatá s kosou, ktorá spôsobuje smrť tam, kde sa objaví – je protiobrazom dobrej Perinbaby.
Na scenári spolupracoval režisér so slovenským spisovateľom a scenáristom Ľubomírom Feldekom.
Juraj Jakubisko vytvoril dva svety, v prvom sa zastavil čas, a tak Perinbaba, Jakub a ani Zubatá nestarnú. Druhý svet, ten pozemský približuje životy obyčajných ľudí, sedliakov, cirkusantov, ukazuje napríklad tradičnú svadbu. Juraj Jakubisko vo filme využíva svoje typické magické prvky, ktoré sú miestami ladené až hororovo (opakované zobrazovanie smrti, jed a pod.).
Dej.
Cirkusanti sa presúvajú zimnou krajinou, keď vtom sa spustí lavína, v ktorej si ich životy berie smrtka - Zubatá. Nepodarí sa jej však vziať si malého chlapca Jakuba, ktorý sa Zubatej nebojí. Jakubova odvaha sa páči Perinbabe a tak si ho zoberie k sebe, do sveta, v ktorom nik nerastie a nestarne. Jakub je zvedavé, nezbedné a neposedné dieťa. Pri pozorovaní sveta na zemi ho zaujme dievča Alžbetka. Sleduje, ako rastie, kým on sám zostáva malým chlapcom. Keď vidí, ako sa Alžbetkin otec po smrti jej matky druhý raz ožení a macocha aj jej dcéra zaobchádzajú s Alžbetkou zle, Jakub sa rozhodne ujsť od Perinbaby tak, že jej obrovskú perinu použije ako padák. Keď opustí Perinbabino sídlo, naraz vyrastie na dospelého mladíka za všetky tie roky strávené u nej.
Jakub očarí Alžbetku a dá sa do jej domu najať ako sluha. Jeho nebojácnosť a vynaliezavosť zaujme aj macochu, ktorá ho chce ako ženícha pre svoju dcéru Doru. Jakub si ale Doru nevšíma a dvorí len Alžbetke. Napokon machocha s Dorou použijú lesť. Posypú buchty uspávacím práškom, Jakub a Alžbetka ich zjedia a zaspia. Alžbetku chcú hodiť do studne a jej vraždu prišiť Jakubovi. Alžbetku pred smrťou však zachráni Perinbaba, ktorá si ju vezme k sebe podobne ako kedysi Jakuba. Alžbetka sa však chce vrátiť k svojmu Jakubovi. Ten je po prebudení sa zatknutý a súdený za to, že Alžbetke ublížil, hoci nikto netuší, kde je. Jakub sa môže pred popravou zachrániť len manželstvom s Dorou. Napriek počiatočnému odporu so svadbou súhlasí, ale len preto, aby ľsťou ušiel na slobodu. Stretne Zubatú, ktorá mu nahovorí, že Alžbetka je mŕtva. Ani Jakub už preto netúži po živote a chce sa nechať popraviť. Zachráni ho ale Alžbetka, ktorú Perinbaba prepustí. Jakub a Alžbetka odchádzajú v šťastí žiť na veterný mlyn, ktorý Jakub postavil, a macochu a Doru si vezme Zubatá. 

</doc>
<doc id="35293" url="https://sk.wikipedia.org/wiki?curid=35293" title="NSR">
NSR

NSR môže byť:

</doc>
<doc id="35294" url="https://sk.wikipedia.org/wiki?curid=35294" title="Pieseň o sivom holubovi">
Pieseň o sivom holubovi

Pieseň o sivom holubovi (angl. "A Song about the Grey Pigeon") je slovenský poviedkový film, ktorý sa odohráva v slovenských horách na konci 2. svetovej vojny. Film "Pieseň o sivom holubovi" bol nielen celovečerným hraným debutom režiséra Stanislava Barabáša, ale aj prvým filmovým dielom slovenskej kinematografie, v ktorom sa využil subjektivizovaný pohľad na vojnu prostredníctvom dieťaťa.
Už pred natočením filmu získal scenár Alberta Marenčina a Ivana Bukovčana prvú cenu v štátnej súťaži k pätnástemu výročiu oslobodenia Česko-Slovenska. Ivan Bukovčan v tomto období napísal scenáre k voľnej povstaleckej trilógii: "Pieseň o sivom holubovi", "Zbabělec", "Zvony pre bosých". Porotu a kritikov si scenár získal netradičnou formou. Je cyklom šiestich poviedok, každá s príznačným názvom ("Pamiatka", "Vysviacka zvona", "Krst ohňom", "Chlapec a puška", "Vianočný dar", "Pozdrav").
Zápletka.
Vodiacimi postavami sú traja chlapci prvák Rudko, trinásťročný Vinco a Martin, pričom postave Martina je venovaného najmenej priestoru. Títo traja sa potulujú po okolí rodnej dediny, stretávajú niekoľko zaujímavých postáv, ktoré sa pohybujú vo väčšej či menšej miere v blízkosti Slovenského národného povstania. Spojivom a zároveň rámcom filmu je na začiatku zranený divý holub, ktorého Vinco zranil a Rudko si zaumienil, že z neho spraví poštového holuba. Film sa končí jeho únikom na slobodu, ktorá je ale vykúpená ľudskou smrťou.
Pozadie filmovej výroby.
Svoju dokumentárnu minulosť a skúsenosti z nej využíva Stanislav Barabáš v podstatnej miere. Takmer úplne natáčali na ručné kamery, ktoré sú zdanlivo všadeprítomné a zároveň sa zdajú byť nespozorované. Na práci s kamerou sa ale najviac zaslúžil Vladimír Ješina. Formálne zaujímavé sú podhľady či nadhľady, ktorými sa zvýrazňuje subjektívny pohľad detí, či už obdiv alebo pohŕdanie. Detské vnímanie je vo veľkej miere skreslené a práve to sa tu využíva vo veľkej miere.
Barabáš je vynikajúcim režisérom z mnohých hľadísk a jedným z nich je jednoznačne práca s hercom, resp. v „Piesni” - nehercom. Ústredná trojica detských hercov (a jej výkon) je výsledkom trpezlivej práce, výbornej komunikácie pred aj za kamerou, ale aj úspešného castingu.
Reakcie dobovej kritiky.
Traja chlapci sú pred kamerou nadmieru uveriteľní a na svoj vek priam neuveriteľne zohratí so svojimi rolami. Režisér využíva ich spontaneitu a úprimnosť na vykreslenie predovšetkým postáv Rudka, Vinca a Martina. Pomáhajú však aj epizódnym postavám dospelých, ktorým sa nielen vyrovnávajú, ale na nich výborne reagujú a priam profesionálne s nimi spolupracujú. Potvrdzuje sa tu pravidlo niektorých celosvetovo uznávaných režisérov, že žiadny profi-herec sa nevyrovná tzv. "„naturščikovi”".
Podobne o tom hovorí Pavel Branko v dobovej recenzii: "„Jednou z najsilnejších zložiek je dokonalá práca režiséra s detskými predstaviteľmi. Jeho Vinco (Pavol Mattoš) a Rudko (Paľko Poláček) sú ako živí. Stalo sa, čo sa zavše stáva, keď sa režisér so svojimi detskými predstaviteľmi ,zohrá' a prenesie ich celkom do kože svojich hrdinov"".
Branko sa tiež obdivne vyjadruje k akejsi „organickosti” celého diela: 
"„V autorskom rukopise vzbudzuje najväčší obdiv režisérska suverenita mladého debutanta Barabáša i bohatstvo a atmosféra obrazov z hľadiska výtvarného riešenia jeho kameramanského partnera Vladimíra Ješinu. Tento film nie je narežírovaný - jeho deje žijú neodlučne, organicky vrastené do svojho prostredia. Sú scény, kde sa režijná zložka úplne rozplýva, prestávame ju vnímať - je prítomná v každej drobnosti a pritom nepostihnuteľná inak než sugestívnosťou ovzdušia, ktoré miestami napriek prísnej komponovanosti dáva až pocit autentického dokumentárneho záznamu.”"
Plynutie filmu, ktorý je formálne fragmentarizovaný na niekoľko poviedok, leží na akomsi spojive, ktorým je zranený holub. Takýto zdanlivo nesúvislý dej, bez ucelenej štruktúry a kde väčšina postáv je len epizodických, bol v tých rokoch veľkou novinkou. Tá sa však uchytila. V mnohých aspektoch by sa dala „Pieseň” považovať ako začiatok niečoho nového po rokoch schematizovanej tvorby. Samozrejme, bol to len začiatok, a od rokmi zaužívaných štruktúr sa nemohli odbremeniť úplne. Preto aj v tomto filme uvidíme hrdých ruských osloboditeľov na ceste za mierom, tomu sa už pravdepodobne nedalo vyhnúť. Dilemu a problémy tej doby s tvorivým spracovaním citlivej témy, akou je SNP nám viac priblíži citát:
"„V rokoch rastu relatívnej slobody prejavu sa prehodnocovali a narúšali oficiálne výklady dejín vrátane druhej svetovej vojny a Slovenského národného povstania. Odpor v tejto oblasti bol najväčší, pretože oficiálne hodnotenie obdobia 1939-1945 sa prísne strážilo a odchýlky sa presadzovali veľmi ťažko.”"
Čo ale stojí za to, je vykreslenie nemeckých vojakov, ktoré je po dlhej dobe odbremenené od rozdeľovania na čiernych a bielych. Ukazuje, že aj Nemci boli len ľudia, mali svoje osobné dilemy a nie všetci boli nemilosrdní voči ľudskému utrpeniu. Nemecký rozporuplný, ku koncu hysterický vojak, sa snaží pomôcť nielen rodiacej žene, ale aj ruskej partizánke Nataši. Chlapcov nabáda ku hlasnému spevu, pretože dobre pozná svojich kolegov a vie odhadnúť, čo sa stane, ak začujú zvuky, ktoré im budú proti srsti. Alebo čo sa stane partizánke, ktorú by v jeho neprítomnosti pravdepodobne zahlušili (a kadečo iné), bez ohľadu na detských pozorovateľov, priamo pred ich zrakmi.
Výrazným prvkami, ktoré režisér v spolupráci so scenáristami využil, je napríklad "„odbúravanie hrdinského majestátu postáv”"5. To sa prejavilo v podobe spočiatku autoritatívneho a chlapcami obdivovaného pána učiteľa. Ideály o ňom im však zrúca jeho časom odhalený sklon k prevracaniu kabátov. Ku koncu filmu pri víťaznom putovaní Rusov a partizánov dovedna je potrestaný, a teda vlečený ako zradca.
Týmto sa môže prejsť k rozdielnemu vnímaniu vekom rôznych kamarátov. Zatiaľ čo ešte naivný a čisto detskými očami pozerajúci prvák Rudko ešte nevidí skrz reči a konanie dospelých, dospievajúci Vinco či Martin už áno. Majú svoje ideály a predstavy, ktoré sa im predčasne dôsledkom vojny rúcajú. K týmto dvom sa epizódne pridá aj cestujúci Milan, ktorého otec „budúci plukovník” mieri „hrdinsky” do povstania. Keď však príde na lámanie chleba, jeho metálom ocenená chrabrosť podstúpi tvrdú skúšku a pri prvom náznaku boja sa priamo pred očami vnímavých chlapcov zachová ako zbabelec. Vincovo radikálne dospievanie je naznačené najmä jeho priamou prítomnosťou na fronte. Pri naháňaní zradcovského učiteľa vymení svoj milovaný gumený, s detstvom spätý prak za vysnívanú pušku. Tento prechod ale nie je taký šťastný ako bol v jeho predstavách.
"„ Barabáš s Bukovčanom sa zriekli ilustrácie dejín, zamierili na pole ľudskej psychiky, v ktorom je vojna len podnetom na obnaženie inak nepoznateľných postojov, natrvalo zasunutých v spodných vrstvách vedomia.”"
Tento citát z dejín slovenskej kinematografie nebol v pôvodnom kontexte využitý práve na opis „Piesne” ale filmu "Zvony pre bosých". Jeho mienenie sedí aj na "Pieseň o sivom holubovi". Vo filme sa konkrétne zamerali na detskú psychiku, špecifické procesy jej vnímania oproti už vyspelým postavám, proces dospievania a jeho zákernosti a všetko dohnané do krajnosti, ako to dokáže len vojna. Priamo na fronte sa ocitneme spolu s Vincom, priamy boj však nevidíme, iba boj zo zákopov. Konfrontácii priamej smrti s kamerou sa Stanislav Barabáš vyhýba. Smrť Fera tisícich tvárí nám sprostredkuje priestrel cez okno auta, či náhlu smrť Rudka výbuch pozorovaný z veľkej diaľky. Tieto akty však sprevádzajú efektne využité ruchy, ktoré príhodne nahrádzajú informácie z obrazu.
7
Ku novátorstvu „Piesne” sa tiež pochvalne vyjadruje Richard Blech v dobovej recenzii pre časopis Smena:
"„Pieseň o sivom holubovi je aj činom novátorským. Jeho uvoľnená kompozičná stavba hovorí novou protitradičnou filmovou rečou, ktorá sa vzďaľuje klasickému rámcu drámy, určité fakty dialekticky povyšuje, určité potláča. Rozpráva iba to, čo je pre príbeh dôležité a v tomto ohľade má veľa spoločných znakov so snahou modernej jadrnej prózy, so snahami mladej sovietskej filmovej generácie, alebo so štýlom, ktorý pestuje u nás Vojtěch Jasný.”"
Na záver by sa patrilo dodať, že tento výnimočný počin bol v rokoch normalizácie teda v rokoch 1968-1978, aj s mnohými inými slovenskými filmami, stiahnutý z kín.

</doc>
<doc id="35301" url="https://sk.wikipedia.org/wiki?curid=35301" title="Hektár">
Hektár

Hektár (symbol ha) je plošná metrická jednotka. Nie je súčasťou sústavy SI, ale je všeobecne uznávaná. Základnou jednotkou plochy SI je štvorcový meter.
Definícia.
 je plocha , čo je napríklad plocha štvorca so stranou 100 metrov.
Pôvod.
Názov je zložený zo SI prefixu "hecto" (sto) a "árov". 
Opis.
Hektár sa používa najmä v oblastiach ako sú poľnohospodárstvo, lesníctvo, pôdohospodárstvo a podobne. Používa sa najmä v krajinách s metrickým systémom.
Prevody.
"Jeden hektár je:"

</doc>
<doc id="35302" url="https://sk.wikipedia.org/wiki?curid=35302" title="Drotár (opereta)">
Drotár (opereta)

Drotár ("Der Rastelbinder") je opereta, ktorú skomponoval Franz Lehár. Premiéra sa konala 20. decembra 1902. Libreto napísal Victor Léon. Dostať libreto od známeho libretistu nebolo pre mladého Lehára ľahké, a spočiatku bol odmietnutý. Koluje historka, že mu nakoniec pomohla Léonova 13-ročná dcérka Lizzi, ktorej sa veľmi páčil Lehárov verejný koncert a možno aj pohľadný mladík. Či už to bola skutočne Lizzy, alebo len Léonova schopnosť spoznať nové talenty, Lehár od neho nakoniec dostal libreto "Drotára". Dej libreta v sebe spájal slovenské aj viedenské prostredie. Nič lepšie si ani nemohol priať. Okolnosti však rozhodli o tom, že "Drotár" sa nestal autorovou prvou operetou. Victor Léon bol totiž režisér v Carl Theater a Lehár medzitým opustil vojenskú kapelu a stal sa kapelníkom v Theater an der Wien. Konkurencia urobila svoje a Lehár musel napísať operetu aj pre svojho nového zamestnáveteľa. Bola to opereta "Viedenské ženy (Wiener Frauen)" a premiéru "Drotára" predstihla o dva mesiace (21. november 1902, libreto Ottokar Tann-Bergler a Emil Norini). "Drotár" ju však naopak ďaleko predstihol vo svojom úspechu.
Obsah.
I. dejstvo.
Dej operety sa začína v malej slovenskej dedinke neďaleko Trenčína. Mladí junáci odchádzajú do sveta obchodovať a spoznávať ho. Aby bolo zaistené že sa vrátilia, musia sa podľa obyčaje zasnúbiť s miestnym dievčaťom. Tak urobí aj Janko so Zuzkou. O dvanásť rokov je Janko vo Viedni tovarišom klampiara Glöpplera. Na Zuzku už dávno zabudol a miluje Glöpplerovu dcéru Mizzi. Vo Viedni ho stretáva židovký obchodník Pfefferkorn, ktorý ho aj so Zuzkou pozná už od detstva a rozhodne sa ich dať opäť dokopy a privedie ju do Viedne. Zuzka je však už tri roky zasnúbená z Milošom, ktorý je v tom čase tiež vo Viedni. Keď sa všetci spolu stretávajú a vyjde najavo dávne zasnúbenie Janka a Zuzky vypukne škandál.
II. dejstvo.
Druhé dejstvo sa odohráva v kasárňach, kde prichádzajú aj Zuzka a Mizzi prezlečené za vojakov a po istých ťažkostiach sa celý konflikt nakoniec vyrieši.

</doc>
<doc id="35303" url="https://sk.wikipedia.org/wiki?curid=35303" title="Drotár">
Drotár

Drotár bol podomový opravár kuchynského riadu, prípadne výrobca a predajca produktov z drôtu a neskôr plechu v 18. až 20. storočí. Toto povolanie, respektíve remeslo, vzniklo na Slovensku. Drotárstvo a jeho tradícia bolo 12. decembra 2019 zapísané na reprezentatívny Zoznam nehmotného kultúrneho dedičstva ľudstva UNESCO. Stalo sa tak siedmym prvkom, ktorý má Slovensko zapísaný na zozname UNESCO.
Drotárstvo na Slovensku.
Na Slovensku spravidla pochádzali z najchudobnejších oblastí Slovenska severozápad a zo Spiša. Často boli činní aj mimo Slovenska, kde sa tešili väčším úspechom, ako doma – mali dielne v USA, Poľsku, Rusku a na Balkáne. 
Začiatkom 20. storočia bolo na Slovensku asi 5 000 drotárov, po vzniku Česko-Slovenska povolanie postupne zanikalo a vyrábali sa najmä umelecké výrobky -– výroba sa koncentrovala vo výrobných družstvách (napr. roku 1941 bolo založené družstvo Svetom vo Veľkom Rovnom).
Zbierku venovanú drotárskemu remeslu vystavuje Považské múzeum v Žiline v Budatínskom zámku.
Drotárom sa venuje aj OZ Galéria drôtu, občianske združenie, ktorého cieľom je spájať drotárov, realizovať drotárske výstavy doma i v zahraničí a aktívne šíriť povedomie o drotárstve. OZ Galéria drôtu už od roku 2014 realizuje každoročne výstavu v Primaciálnom paláci v Bratislave.
Drotárske osobnosti.
Súčasní slovenskí drotári

</doc>
<doc id="35304" url="https://sk.wikipedia.org/wiki?curid=35304" title="Drotárstvo">
Drotárstvo



</doc>
<doc id="35305" url="https://sk.wikipedia.org/wiki?curid=35305" title="V bludisku pamäti">
V bludisku pamäti

V bludisku pamäti (angl. In the Labyrinth of Memory) je slovenský film režiséra Ľudovíta Filana.
Psychologicko-kriminálny príbeh o zavádzaní modernej techniky do medicíny. 

</doc>
<doc id="35307" url="https://sk.wikipedia.org/wiki?curid=35307" title="Koloman Banšell">
Koloman Banšell

Koloman Banšell (* 26. august 1850, Točnica – † 27. marec 1887, Lučenec) bol evanjelický kňaz, slovenský básnik, literárny teoretik, prozaik a novinár.
Životopis.
Pochádzal z učiteľskej rodiny, odkiaľ aj získal základné vzdelanie (chodil do školy, kde učil jeho otec), neskôr navštevoval školy v rôznych slovenských mestách (Banská Štiavnica, Revúca, Prešov). Pracoval ako vychovávateľ v Gerendáši (Maďarsko), po roku však odišiel na študijný pobyt do Bazileja vo Švajčiarsku. V roku 1873 začal pracovať v Budapešti v redakcii Slovenských novín, no už začiatkom roku 1873 sa vrátil do Gerendáša, kde opäť prijal miesto vychovávateľa. Od roku 1874 bol evanjelickým farárom v malých dedinkách: Šamšon (Maďarsko), Veľký Lom a Mašková. V roku 1879 sa pokúsil o samovraždu, v rokoch 1880–85 sa liečil v ústave pre choromyseľných v Budapešti. Posledné roky svojho života prežil v biede a zabudnutí v Lučenci, kde sa v záchvate nových depresií zastrelil. Pochovaný je v Lučenci.
Tvorba.
Svoje prvé literárne diela uverejňoval v rôznych, väčšinou rukopisných časopisoch (Svit, Zore, Bubon). Prvé básne uverejnil v roku 1867 v Sokole. Jeho tvorba mala veľa novátorských čŕt, ktorými sa odtrhol od postromantickej literatúry. Jeho básnická tvorba postupne dostávala charakter manifestov a výziev. Svojou tvorbou sa snažil o rozhýbanie mladej generácie, no prejavoval sa v nej hlavne jeho vlastný nepokoj, sklamanie, rezignácia, strata ideálov, ktoré vyústili až do jeho pokusov o samovraždu a tragickej smrti. Spolu s P. O. Hviezdoslavom vydával almanach "Napred", ktorý bol počiatkom slovenského literárneho realizmu.

</doc>
<doc id="35310" url="https://sk.wikipedia.org/wiki?curid=35310" title="London">
London

London môže byť:

</doc>
<doc id="35312" url="https://sk.wikipedia.org/wiki?curid=35312" title="Dražovce">
Dražovce

Dražovce (nesprávne tiež "Drážovce") sú mestská časť Nitry, do roku 1975 samostatná obec. Nachádzajú sa pod západným výbežkom vrchu Zobor.
Významná archeologická lokalita: Našli sa tu nálezy z paleolitu, neolitu (sídlisko), neskorej bronzovej doby (žiarové hroby), halštatskej doby (hradisko), veľkomoravskej doby (hradisko a kostrové hroby) a poveľkomoravskej doby (pohrebisko z 11.-15. storočia). 
Na skalnatom kopci nad Dražovcami stojí kostol svätého Michala archanjela. Prvý kostol stál na tomto mieste už v polovici 11. storočia, dnešný chrám dostal svoju podobu v 13. storočí.
V katastrálnom území sú štátne prírodné rezervácie Lupka a Zoborská lesostep.

</doc>
<doc id="35313" url="https://sk.wikipedia.org/wiki?curid=35313" title="Eutektikum">
Eutektikum

Eutektikum (z gréc. dobre taviteľný) je zmes dvoch alebo viacerých fáz navzájom v sebe úplne nerozpustných, alebo len čiastočne rozpustných (t. j. majú "heterogénnu oblasť"), ktorá má menšiu teplotu tavenia ako každá z týchto látok. V tekutom stave musia byť navzájom rozpustné (ak nie, tak je to "monotektický systém").
Eutektikum zliatiny konkrétnych látok má nasledovné vlastnosti:
Na obrázku máme príklad eutektika, na osi "x" máme pomer roztoku, na osi "y" teplotu. V bode "eutectique pur" máme najnižšiu možnú teplotu tuhnutia týchto látok. 
V tomto bode látka prejde do tekutého stavu hneď a bez medzifázy, mimo tento bod existuje vedla tekutej fázy aj pevná fáza (niečo ako cesto).
Eutektikum vo fázovom diagrame.
Fázový diagram zliatin s eutektikom je typická V-charakteristika na prechode medzi taveninou a tuhým skupenstvom. 
Obrázok je pre systémy, kde v tuhom skupenstve sú obidve látky navzájom nerozpustné. Oblasť označená (4) je oblasť nerozpustnosti (heterogénna oblasť), kde sú tieto látky navzájom nerozpustné a teda tvoria heterogénnu zmes.
Ak sú čiastočne rozpustné, potom pribudne ešte zvislé V zľava (oblasť alfa) a sprava (oblasť beta). Alfa znamená, že máme kryštál s dominantnou alfou a s plne rozpustenými minoritnými beta atómami. Pri opustení alfa oblasti (buď znižovaním teploty alebo pridávaním komponenty beta) sa na rozhraní kryštálov vylučuje malé množstvo kryštálov s dominantnou betou, teda takých, ktoré sú obyčajne v oblasti beta vpravo.
Toto funguje aj obrátene zo smeru z beta oblasti.
Keď zvyšujeme podiel beta, tak sa vylučuje stále viac beta kryštálov až v eutektickom bode (5) sa vytvoria vedľa seba typické eutektické dlhé kryštálové lamely alfy prekladané s dlhými beta-kryštálovými lamelami.
Pri oceli je oblasť alfa veľmi malá.
Využitie.
Eutektikum je napríklad tuhý roztok rozpadnutého austenitu s cementitom (cca 4,3 %), ktorý sa volá ledeburit.
Eutektické materiály sa používajú, keď treba zliať dokopy dva kovy, ktoré sa inak ťažko zlievajú. Napríklad hliník a volfrám - kým sa volfrám začne taviť, hliník by sa už dávno vyparil. Preto sa do volfrámu pridá nejaký prvok aby sa vytvorila eutektická zmes a tá sa už dá zliať s hliníkom, aj keď výsledná zliatina nie je čistý Al-W.
Ale najlepší príklad je, keď posypeme ľad soľou - vtedy sa ľad začne rozpúšťať (tak do -5 °C)

</doc>
<doc id="35314" url="https://sk.wikipedia.org/wiki?curid=35314" title="Polnočná omša">
Polnočná omša

Polnočná omša () je slovenská filmová adaptácia rovnomennej divadelnej hry Petra Karvaša.
Príbeh malomeštiackej rodiny Kubišovcov túžiacich prežiť druhú svetovú vojnu v bezpečí.

</doc>
<doc id="35315" url="https://sk.wikipedia.org/wiki?curid=35315" title="Thomas S. Kuhn">
Thomas S. Kuhn



</doc>
<doc id="35318" url="https://sk.wikipedia.org/wiki?curid=35318" title="Sedem jednou ranou">
Sedem jednou ranou

Sedem jednou ranou (po nem. "Sieben auf einen Streich", po angl. "Seven by One Flow") je slovenská filmová rozprávka natočená na motívy rovnomennej rozprávky bratov Grimmovcov.
Rozprávka o šikovnom krajčírovi, ktorý jednou ranou zabil sedem múch, premohol nebezpečného diviaka, jednorožca, a dvoch obrov a tak získal ruku princeznej a celé kráľovstvo.

</doc>
<doc id="35321" url="https://sk.wikipedia.org/wiki?curid=35321" title="Sedím na konári a je mi dobre">
Sedím na konári a je mi dobre

Sedím na konári a je mi dobre (angl. "Sitting on a Branch, Enjoying Myself") je česko-slovenský film režiséra Juraja Jakubiska.
Príbeh dvoch charakterovo rozdielnych priateľov odohravajúci sa tesne po konci druhej svetovej vojny. 

</doc>
<doc id="35322" url="https://sk.wikipedia.org/wiki?curid=35322" title="Feminizmus (hnutie)">
Feminizmus (hnutie)

Feminizmus je označenie pre rôzne hnutia a politické smery zamerané na postavenie žien v politickej, ekonomickej, sociálnej i súkromnej sfére. Vzniklo koncom 19. a začiatkom 20. storočia.
Pôvod feminizmu možno nájsť v osvietenstve. V tej dobe ho reprezentovali napríklad Mary Wortley Montaguová a Markíza de Condorcet presadzujúce vzdelávanie žien. Prvé vedecké spoločenstvo pre ženy bolo založené v Middelburgu, v meste na juhu Holandska v roku 1785. Práca Mary Wollstonecraftovej s názvom „A Vindication of the Rights of Woman“ pochádzajúca z roku 1792 je jednou z prvých prác, ktoré možno označiť za feministické. Podporu myšlienke rovnoprávnosti žien vyslovil aj John Stuart Mill.
V 19. storočí sa feminizmus zmenil na organizované hnutie. Prvá známa konferencia zameraná na ženské práva sa uskutočnila pri Seneca Falls v štáte New York v roku 1848. Do formovania a pôsobenia feministického hnutia zasiahli viaceré predstaviteľky marxistického feminizmu.
Na začiatku 20. storočia mnoho západných krajín umožnilo ženám voliť, najmä po Prvej svetovej vojne. Po dosiahnutí väčšieho zrovnoprávnenia s mužmi bolo feministické hnutie, čo sa do počtu prívržencov týka, značne oslabené a prešlo na menej výrazné témy.

</doc>
<doc id="35323" url="https://sk.wikipedia.org/wiki?curid=35323" title="Feminizmus">
Feminizmus

Feminizmus môže byť:

</doc>
<doc id="35325" url="https://sk.wikipedia.org/wiki?curid=35325" title="Valentina Vladimirovna Tereškovová">
Valentina Vladimirovna Tereškovová

Valentina Vladimirovna Tereškovová (; * 6. marec 1937, Boľšoje Maslennikovo, Ruská SFSR, ZSSR) je bývalá sovietska kozmonautka a prvá žena, ktorá vyletela do kozmického priestoru. Svoj kozmický let odštartovala 16. júna 1963 v kabíne kozmickej lode Vostok 6 z kozmodrómu Bajkonur na území Kazachstanu, ktorý bol vtedy súčasťou Sovietskeho zväzu. Zotrvala na obežnej dráhe Zeme takmer tri dni a potom pristála.
Rodinné zázemie a štúdium.
Valentina Tereškovová sa narodila v západnom Rusku (vtedy súčasť Sovietskeho zväzu) v Jaroslavlianskej oblasti ako druhé z troch detí v rodine pochádzajúcej z Bieloruska. Jej otec bol traktorista, zomrel v sovietsko-fínskej vojne v roku 1940, a matka pracovala v textilnom podniku. Valentina začala chodiť do školy v roku 1945 po skončení druhej svetovej vojny, keď mala deväť rokov. Po skončení základnej školskej dochádzky v roku 1953 okamžite nastúpila do práce, a to tiež do textilného podniku ako jej matka. Ani práca nezabránila Valentine ďalej študovať a to aspoň prostredníctvom korešpondenčných kurzov. V roku 1960 dokončila štúdiá na strednej priemyselnej škole textilnej, ale profesiu skoro opustila a bola oficiálne uvoľnenou tajomníčkou závodnej organizácie Komsomolu.
Valentina sa už od útleho veku zaujímala o parašutizmus a lietanie. Kamarátka ju naučila skákať s padákom. Tento faktor sa neskôr stal rozhodujúcimi pri jej kvalifikácii za kozmonautku v roku 1962. V konečnom výbere sa o miesto prvej ženy „stretla“ s dvoma ďalšími uchádzačkami Valentinou Ponomariovovou a Irinou Soloviovovou, nad ktorými ju nakoniec favorizoval jej robotnícky pôvod, o jej nominácii definitívne rozhodol Nikita Sergejevič Chruščov. Aj keď aj ostatné kandidátky prešli kozmonautickým výcvikom, ani jedna z nich do kozmu nikdy neletela.
Let do vesmíru.
Dňa 16. júna 1963 sa k oblohe vzniesol Vostok 6 riadený Valentinou Tereškovovou. Štart bol odložený kvôli technickým ťažkostiam aj zvýšenej slnečnej aktivite. Jej let trval tri dni, Tereškovová sa vďaka nemu stala desiatym kozmonautom histórie a prvou ženou vo vesmíre. Vostok 6 štartoval z kozmodrómu Bajkonur v Kazachstane, ktorý bol vtedy súčasťou Sovietskeho zväzu. Počas letu obletela Valentina 48-krát našu planétu. Presná doba jej letu je 70 hodín a 50 minút. Z paluby Vostoku, z ktorého sa hlásila volacím znakom "чайка" (čajka), vysielala živý rozhovor, ktorý bol vysielaný rozhlasom po celom Sovietskom zväze. Spoločne s Vostokom 6 sa vo vesmíre nachádzal aj Vostok 5, okolo ktorého Valentina preletela vo vzdialenosti iba piatich kilometrov počas jedného zo svojich obehov okolo planéty.
Let neprebiehal bez problémov, riadiace stredisko odhalilo chybu v príprave a muselo preprogramovať motory, aby nedošlo k vážnej nehode pri pristávacom manévri. Tereškovovú trápila kinetóza (kozmická choroba) a únava, na ktorú si z kozmickej lode opakovane sťažovala. Na palube vraj zaspávala aj v čase, keď mala plniť pracovné úlohy. Dnes pracovníci Inštitútu histórie a techniky Ruskej akadémie vied špekulujú o tom, že mohlo ísť aj o prejavy nervového zrútenia.
Pristátie sa uskutočnilo 19. júna 1963. Podobne ako Jurij Gagarin sa aj Valentina pri pristátí katapultovala, pri dosadnutí sa udrela do hlavy. Napriek tomu, že v štábe panovali o vystúpení Tereškovovej rozpaky, pre celosvetovú verejnosť – a po politickej stránke – bola jej misia úspechom.
Po návrate z vesmíru.
Po návrate bola Valentina prehlásená za Hrdinku Sovietskeho zväzu, povýšená do hodnosti kapitána a bola vymenovaná do vysokej straníckej funkcie, čo bola jedna z vecí, ktorá jej zabránila znovu letieť do vesmíru. Súvisela s tým i neochota straníckych a štátnych funkcionárov riskovať jej život pri lete z dôvodu propagandy. Sama Tereškovová sa 15 rokov po návrate na Zem pokúsila o návrat do výcvikového strediska, ale neprešla zdravotnými testami (ďalšia ruská kozmonautka vyletela do vesmíru až o ďalšie štyri roky). V rokoch 1966 až 1989 bola poslankyňou Najvyššieho sovietu ZSSR. Od roku 1968 do roku 1987 viedla Výbor sovietskych žien a od roku 1989 bola predsedníčkou Medzinárodnej demokratickej federácie žien. 
V rokoch 1964 – 1969 vyštudovala Akadémiu vojenského letectva N. J. Žukovského a získala titul inžinier letec-kozmonaut. V armáde bola až do penzie v roku 1997, keď už mala dva roky hodnosť generálmajora letectva. Valentina sa neskôr stala oficiálnou hovorkyňou Sovietskeho zväzu a za túto službu bola odmenená Zlatou medailou za mier, ktorú získala od OSN. Ku koncu 80. rokov v období perestrojky, ale bolo jej spoločenské postavenie obmedzené osobnou averziou manželky najvyššieho sovietskeho činiteľa Michaila Gorbačova Raisy. Od 90. rokov pôsobí vo vedúcich funkciách ruských organizácií pre spoluprácu s inými národmi, od roku 1994 je predsedníčkou vládneho Ruského strediska medzinárodnej vedeckej a kultúrnej spolupráce RCMNKS (tzv. Roszarubežcentr).
Už v auguste 1963 Tereškovová získala zlatú medailu Hrdinky socialistickej práce ČSSR. Bratislava ju vymenovala za čestnú občianku mesta. V roku 1975 zavítala Tereškovová okrem iného na návštevu do Písku, kde si prezrela textilný závod Jitex. V roku 2000 jej bol v Londýne udelený titul „Žena storočia“.
Súkromný život.
V roku 1963, hneď po návrate zo svojej kozmickej misie, sa Valentina priamo v Kremli za prítomnosti Chruščova vydala za sovietskeho kozmonauta Andrijana Nikolajeva a o rok neskôr sa jej narodila dcéra Jelena, ktorá sa tak stala prvým dieťaťom, ktorého obaja rodičia boli vo vesmíre (Jelena sa stala lekárkou). Valentina sa s Andrijanom v roku 1980 rozviedla a vydala sa za vojenského lekára Julija Šapošnikova, s ktorým žila až do jeho smrti v roku 1999.
Politická aktivita.
Bola členkou Najvyššieho sovietu Sovietskeho zväzu (1966–1974), členkou Ústredného výboru komunistickej strany (1969–1991) a členkou prezídia Najvyššieho sovietu (1974–1989). V roku 1995 nebola zvolená.
V roku 2011 bola zvolená do Štátnej dumy Ruska za stranu Jednotné Rusko za Jaroslavliansku oblasť. Terešková je spolu s Elenou Mizulinou, Irinou Jerovou a Andrejom Skočom členkou nadstraníckej poslaneckej skupiny na ochranu kresťanských hodnôt. V tejto funkcii podporila zavedenie dodatkov k ruskej ústave, podľa ktorej je „pravoslávie základom národnej a kultúrnej identity Ruska“. Od 21. decembra 2011 pôsobí aj ako podpredsedníčka výboru Štátnej dumy pre federálnu štruktúru a miestnu samosprávu.

</doc>
<doc id="35326" url="https://sk.wikipedia.org/wiki?curid=35326" title="Valentína Tereškovová">
Valentína Tereškovová



</doc>
<doc id="35327" url="https://sk.wikipedia.org/wiki?curid=35327" title="Diskriminácia (znevýhodňovanie)">
Diskriminácia (znevýhodňovanie)

Diskriminácia je také konanie, keď sa v tej istej situácii zaobchádza s jedným človekom (skupinou ľudí, organizáciou, krajinou, skupinou krajín) inak než s iným človekom (skupinou ľudí, organizáciou, krajinou, skupinou krajín) na základe jeho odlišnosti napr. rasového alebo etnického pôvodu, vierovyznania, veku, rodu, pohlavia alebo sexuálnej orientácie, pričom rozhodovanie o tom, či došlo alebo nedošlo ku diskriminácii, sa uskutočňuje na základe toho, či existuje príčinná súvislosť medzi znevýhodnením a použitím kritéria pre rozlišovanie.
Diskriminácia je v moderných demokratických spoločnostiach považovaná za neprípustnú a minimálne jej vyššie vymedzené formy sú v súčasnosti zakazované zákonmi a medzinárodnými zmluvami.
Rozlišovanie.
Pôvodným významom latinského slova „"discriminare"“ je „"rozlišovať"“.
"Rozlišovanie" je pojem, ktorý sám osebe nemá negatívny, ale ani pozitívny význam, získava ho až v spätosti s konkrétnou situáciou, v ktorej sa rozlišovanie uplatňuje. Príkladom je rozlišovanie mužov a žien. Ak sa toto rozlišovanie spája s rozdielnym odmeňovaním za rovnakú prácu, hovoríme o diskriminácii, ak rozlišujeme ľudí na mužov a ženy napr. pri hodnotení ich návštevnosti gynekologických ambulancií, zohľadňujeme určité relevantné danosti.
Diskriminácia je také nepodstatné rozlišovanie, ktoré vychádza z predsudkov či iných negatívnych postojov a tým obmedzuje práva iných.
Ľudská dôstojnosť a diskriminácia.
Diskriminácia predstavuje nerovnaké zaobchádzanie podkopávajúce a spochybňujúce dôstojnosť človeka. Zákaz diskriminácie teda automaticky neznamená rovnaké zaobchádzanie. V istých prípadoch práve formálne rovnaké zaobchádzanie sa môže stať ponižujúcim a teda diskriminujúcim (v tomto poňatí slovo "diskriminácia" nadobúda oproti zúženému chápaniu slova v zmysle „"rozlišovanie"“ nový význam: „"znevýhodňovanie"“).
Právne súvislosti.
Keďže pri vstupe do Európskej únie Slovensko prijalo záväzok rešpektovať právny poriadok Európskej únie a konať v súlade s ním, na Slovensku diskrimináciu zakazuje okrem Listiny základných práv a slobôd aj množstvo ďalších legislatívnych predpisov.
V roku 2004 prijalo Slovensko tzv. antidiskriminačný zákon č. 365/2004 Z.z., ktorý vychádza z antidiskriminačných smerníc Európskej únie (smernica Rady Európy 2000/43/ES, smernica Rady Európy č.2000/78/ES). Tento zákon rieši problematiku diskriminácie predovšetkým v oblasti sociálneho zabezpečenia, zdravotnej starostlivosti, vzdelávania, pracovnoprávnych vzťahov a poskytovania tovarov a služieb a ukladá povinnosť dodržiavať zásadu rovnakého zaobchádzania. Okrem neho sa diskrimináciou zaoberá viacero odvetvových zákonov a aj zákonník práce.
Dôvody pre diskriminačné správanie.
Diskriminačné dôvody vychádzajú z negatívnych vlastností diskriminovaných osôb iba vo výnimočných prípadoch.
Príčinami najčastejšie bývajú:
Aj nevedomosť a nepozornosť voči iným sa môžu stať príčinou – neúmyselnej diskriminácie.
Druhy diskriminácie.
Diskriminácia ľudí môže mať množstvo najrozmanitejších dôvodov, ako napr.:
Antidiskriminačné právo EU (napr. Európska antidiskriminačná smernica 2000/78/ES, ktorou sa stanovuje všeobecný rámec pre rovné zaobchádzanie v zamestnaní a povolaní) rozlišuje:
Právo Európskej únie vymedzuje týchto šesť hlavných diskriminačných dôvodov, pri ktorých je zabezpečená prísnejšia právna ochrana ako pri ostatných diskriminačných dôvodoch:
Jednotlivé diskriminačné dôvody sa často prekrývajú a pôsobia naraz i spoločne viaceré, keďže antipatia vyvolaná prítomnosťou jedného diskriminačného dôvodu môže viesť k prísnejšiemu posudzovaniu ostatných ľudských charakteristík.
Mylne určený diskriminačný dôvod.
Diskriminačným môže byť aj taký predpokladaný dôvod (vlastnosť), ktorý nemá oporu v skutočnosti (napr. pri výbere do zamestnania u mladej ženy je možné predpokladať, že má malé deti, s čím súvisia jej povinnosti voči nim, alebo pri telefonickom rozhovore je možné podľa hlasu nesprávne predpokladať, že hovoríme so staršou osobou).
Diskriminačná vlastnosť vyplývajúca zo vzťahu k inej osobe, k organizácii a pod..
Diskriminačným dôvodom sa môže stať aj vzťah k inej relevantnej osobe, organizácii, či akémukoľvek subjektu, voči ktorému je diskriminujúca osoba negatívne zameraná. Tak môžu byť diskriminovaní napr. členovia niektorého združenia, politickej strany, žiaci škôl, zamestnanci organizácií, obchodní partneri, ale i deti, manželia, priatelia osôb, voči ktorým má diskriminujúca osoba oprávnene či neoprávnene negatívny vzťah.
Diskriminácia v odmeňovaní za prácu.
V sporoch medzi jednotlivcami sa možno priamo dovolávať zásady rovnosti odmeňovania pracovníkov mužského a ženského pohlavia, zakotvenej v práve Európskej Únie, tak v prípade „rovnakej práce“, ako aj „práce rovnakej hodnoty“ Rozsudok Súdneho dvora EÚ C-624/19 Súdny dvor navyše uvádza, že takýto výklad je podporený cieľom, ktorý sleduje článok 157 ZFEÚ a ktorým je odstránenie akejkoľvek diskriminácie z dôvodu pohlavia vo všetkých prvkoch a podmienkach odmeňovania za rovnakú prácu alebo prácu rovnakej hodnoty. V tejto súvislosti Súdny dvor dodáva, že zásada rovnosti odmeňovania pracovníkov mužského a ženského pohlavia za rovnakú prácu alebo prácu rovnakej hodnoty, uvedená v článku 157 ZFEÚ, je účasťou základov Únie.
Dôvody diskriminácie z hľadiska Antidiskriminačného zákona SR.
Antidiskriminačný zákon č. 365/2004 Z.z., ktorým sa Slovenská republika prihlásila k potieraniu diskriminácie, taxatívne určuje oblasti a dôvody jednoznačne zakázanej diskriminácie.
Ak je diskriminačným dôvodom 
tento zákon jednoznačne zakazuje diskrimináciu v oblasti prístupu a poskytovania:
U pracovno-právnych vzťahov, v obdobných vzťahoch a v právnych vzťahoch s nimi súvisiacich je taxatívne určený rozšírený okruh 
Antidiskriminačný zákon novelizoval viaceré zákony, ktoré podľa predmetu svojej úpravy rozširujú výpočet zakázaných diskriminačných dôvodov. Príkladom je Zákonník práce, ktorý rozširuje dôvody diskriminácie aj na základe "manželského stavu a rodinného stavu, farby pleti, jazyka, politického alebo iného zmýšľania, odborovej činnosti, národného alebo sociálneho pôvodu, majetku, rodu alebo iného postavenia", pričom klauzula „"iné postavenie"“ pripúšťa aj iné nevymenované dôvody diskriminácie.
Pozitívna diskriminácia.
Často sa vyskytuje i pojem pozitívna diskriminácia alebo tiež afirmatívna akcia resp. vyrovnávacie opatrenie. Pojem by sa dal opísať ako "zvýhodňovanie diskriminovaných" alebo "zvýhodňovanie znevýhodnených". Príkladom by mohol byť predpis o určitých výhodách garantovaných invalidom pri hľadaní si práce.
Pozitívna diskriminácia býva vnímaná kontroverzne, podľa niektorých názorov prináša viac škody než úžitku. Jej kritici tvrdia, že afirmatívna akcia v skutočnosti:
 oslabuje vôľu menšín ku skutočnej zmene svojho postavenia,
 vychováva novú generáciu v presvedčení, že dostane všetko bez práce,
 naznačuje, že príslušníci menšín sú menejcenní, lebo nie sú schopní vyhovieť bežným požiadavkám spoločnosti.
Na druhej strane, podľa tvrdenia zástancov pozitívnej diskriminácie afirmatívne akcie majú iba zaistiť diskriminovaným príslušníkom menšín rovnakú príležitosť k uplatneniu, akú majú príslušníci väčšinovej populácie. Znamená to vyrovnanie počiatočných znevýhodnení, za ktoré si daná osoba nemôže sama, teda vyrovnanie "štartovných pozícií".
Dočasné vyrovnávacie opatrenia sú na Slovensku za istých podmienok umožnené Antidiskriminačným zákonom 365/2004 Z.z. § 8a.
Obrana.
Každý jeden človek je priraďovaný na základe určitých kritérií i k menšine a tým sa dostáva voči väčšine do nevýhodného postavenia. Na základe iných kritérií môže však byť vnímaný ako príslušník spoločenskej väčšiny a v tomto postavení má vedomú či podvedomú snahu brániť svoje výhody na úkor menšiny a jej snahy o rovnaké zaobchádzanie vníma ako ohrozenie svojho postavenia. Diskriminačné správanie býva najčastejšie spojené s diskrimináciou menšín alebo s diskrimináciou slabších bez dostatočnej spoločenskej podpory.
Absencia kritiky či pomenovania diskriminačného správania je podmienkou jeho pretrvávania či stupňovania diskriminácie. V tejto súvislosti je zaujímavá súvislosť s pripravenosťou ľudí podriaďovať sa tlaku skupiny a autority (konformita) a súvislosť s Ashovým a Milgramovým experimentom.
„"Zákonné a filozofické aspekty poslušnosti sú nesmierne dôležité, ale hovoria veľmi málo o tom, ako sa väčšina ľudí správa v konkrétnych situáciách. Vytvoril som jednoduchý pokus na Yalskej univerzite na zistenie, akú veľkú bolesť môže bežný občan spôsobiť inej osobe jednoducho preto, že mu to prikázal experimentujúci vedec. Prísna autorita bola postavená proti najsilnejšej morálnej povinosti subjektu (účastníka), proti utrpeniu iných; aj pri v ušiach subjektu znejúcom kriku obete autorita častejšie vyhrávala ako prehrávala. Extrémna ochota dospelých ísť takmer do krajností na príkaz autority predstavuje hlavný výsledok štúdie a skutočnosť s najnaliehavejšou potrebou vysvetlenia."“
Ku konkrétnemu riešeniu diskriminácie možno použiť nasledujúce prostriedky:

</doc>
<doc id="35328" url="https://sk.wikipedia.org/wiki?curid=35328" title="Diskriminácia">
Diskriminácia

Diskriminácia môže znamenať:

</doc>
<doc id="35329" url="https://sk.wikipedia.org/wiki?curid=35329" title="Vylodenie pri Dieppe">
Vylodenie pri Dieppe

Vylodenie pri Dieppe (iné názvy: bitka o Dieppe, operácia Jubilee) je označenie spojeneckého útoku na Nemcami okupovaný prístav Dieppe vo Francúzsku 19. augusta 1942. Spojenecké sily tvorilo viac než 6000 prevažne kanadských vojakov, podporovaných britskými vzdušnými a námornými silami. Ich úlohou bolo na krátky čas obsadiť hlavný prístav, aby jednak dokázali, že to je možné, a tiež na získanie informácii od väzňov, ako aj na vylákanie nemeckých vzdušných síl Luftwaffe do otvoreného konfliktu.
Táto operácia je považovaná za katastrofu, pri ktorej zomrelo, bolo zranených alebo zajatých 4384 zo 6068 vojakov, ktorí sa dostali na pobrežie. Anglickej RAF a kanadskej RCAF ("Royal Canadian Air Force") sa nepodarilo vylákať Luftwaffe do boja a dohromady stratili 119 lietadiel, zatiaľ čo anglické námorné sily stratili 555 mužov.
Predohra.
Uprostred roku 1942 boli krajiny Osi na vrchole svojej moci a všetko nasvedčovalo tomu, že majú veľkú šancu vyhrať vojnu. Nemecko alebo jeho spojenci kontrolovali prakticky celú pevninskú Európu, na východnom fronte úspešne rozvinuli novú letnú ofenzívu a spôsobovali Sovietskemu zväzu čoraz väčšie územné, materiálne i ľudské straty. Práve v tejto dobe sa západní Spojenci rozhodli vypočuť sovietske prosby o vytvorenie nového frontu. Pri rozhodovaní o mieste a spôsobu zaútočenia sa britskí politici i vojaci zhodli na tom, že na rozsiahlejšie bojové operácie v západnej Európe ešte stále nie sú pripravení. Po dohode s Američanmi sa preto rozhodli podporiť budúcu operáciu Torch, ktorá predstavovala vylodenie amerických vojsk v Alžírsku a Maroku v tyle Rommelových Afrika-Korps a talianskych síl.
Samotný Churchill potom v liste Stalinovi vysvetlil, že útok 6 – 8 spojeneckých divízií na pobrežie by bol iba hazardnou hrou so životami tisícok vojakov, ktorá by v konečnom dôsledku nedonútila Nemcov presunúť z bojov v ZSSR ani jednu divíziu. Nemecká vojenská spravodajská služba Abwehr, resp. jej veliteľ Wilhelm Canaris sa to pravdepodobne dozvedel a Nemci boli pripravení. Napriek tomu, že britskí vojenskí odborníci mali pravdu, strácali pred Sovietskym zväzom svoju tvár, keďže ten bojoval o prežitie a musel svoje jednotky nasadzovať do krvavých bojov bez dostatočnej prípravy, len aby zabránil nemeckým prielomom.
Možno práve kvôli tejto bezútešnej situácii v ZSSR sa britské velenie na čele s lordom Mountbattenom aj napriek mnohým nezhodám s generálom Montgomerym v apríli 1942 rozhodlo pre pokračovanie v prípravách nerealizovanej operácie Rutter, ktorá mala byť prekvapivým útokom väčšieho rozsahu a bola pôvodne plánovaná tiež v oblasti Dieppe. Prístav bol vybraný za cieľ najmä preto, lebo bol v dosahu RAF a nemecká obrana tu nebola nijak zvlášť silná. Už predtým britské jednotky Commandos uskutočnili niekoľko prekvapivých nájazdov na nemecké objekty v okupovanom Francúzsku. 27. februára 1942 napadli posádku nemeckého radaru pri Brunévale a v noci z 27. na 28. marca sa ich cieľom stala ponorková základňa Saint-Nazaire. Tieto takticky aj operačne dobre prevedené akcie zaskočili Nemcov a splnili určené ciele. Nadobudnuté skúsenosti preto využili aj pri plánovaní operácie Jubilee.
Plán.
Pri plánovaní operácie robil najväčšie starosti terén, ktorý v oblasti Dieppe tvoria kriedové útesy prudko klesajúce k moru. Pobrežie je navyše kamenisté a pomerne úzke. Cieľom celej operácie bolo zničenie nemeckých delostreleckých batérii na krídlach obrany, obsadenie a krátkodobé udržanie prístavu v Dieppe pred nemeckými protiútokmi a zničenie neďalekého letiska Saint-Aubin. Vyloďovacie jednotky sa po splnení úloh mali stiahnuť späť do Anglicka. Prvým dôvodom na uskutočnenie takejto operácie bol fakt, že bolo potrebné zistiť, či je niečo také vôbec možné. Druhým dôvodom bola potreba získať zajatcov a spravodajské informácie, ako aj pozorovať reakcie nemeckých vojsk. Operácia mala rovnako vyvolať činnosť nemeckého letectva, s ktorým sa následne malo RAF pustiť do boja. Ako návnada pre nemecké letectvo mali poslúžiť kanadské jednotky na plážach. Pre tie to mala byť skúška, ktorá mala overiť schopnosti ich dôstojníkov a veliteľov. Kanadské jednotky sa už dlhší čas nachádzali v Spojenom kráľovstve a dožadovali sa bojových aktivít. Skúsenosti získané na bojisku sa mali uplatniť pri realizácii budúcich vylodení v západnej Európe. Je otázne či o tejto operácii Nemci, resp. Canarisova Abwehr vedeli vopred.
Spojenecký výsadok tvorilo asi 1060 vojakov Commandos, v ktorých sa nachádzalo okrem občanov Britského spoločenstva i niekoľko desiatok amerických Rangers, Slobodných Francúzov a Poliakov. Kanadské jednotky v počte 4961 mužov tvorili najpočetnejšiu silu výsadku. Išlo najmä o 2. kanadskú pešiu divíziu podporovanú 14. tankovým práporom. Námornú podporu zaisťovalo 240 plavidiel, z ktorých 8 boli torpédoborce, 9 veľkých transportných lodí, 180 malých vyloďovacích plavidiel a niekoľko ďalších mínoloviek a pomocných plavidiel. Leteckú podporu malo zaisťovať 60 stíhacích a 7 bombardovacích perutí RAF, ktoré mali predom pripravený harmonogram hliadkovania nad oblasťou tak, aby neboli vyloďujúce jednotky ohrozené nemeckou Luftwaffe.
Proti nim stála nemecká 302. pechotná divízia, konkrétne iba 570. a 571. pluk, ktoré bránila oblasť okolo Dieppe. Išlo o nie príliš mobilnú jednotku s defenzívnym poslaním. Jej palebnú silu zvyšovalo niekoľko batérií 150 a kanónov pri Varengeville a Bernevall. Pláže a prístav v okolí Dieppe ovládala batéria kanónov, niekoľko desiatok protilietadlových zbraní menšieho kalibru, guľomety a mínomety. Nemecké loďstvo malo v oblasti k dispozícii sily tvorené prevažne pobrežnými hliadkovými člnmi a Luftwaffe bola v porovnaní so Spojencami tiež niekoľkonásobne poddimenzovaná – mohla nasadiť iba 2 stíhacie a 2 bombardovacie perute.
Bitka.
Spojený výbor náčelníkov britského a amerického štábu vydal rozkaz na útok 17. augusta 1942. Nasledujúceho dňa sa vyloďovacie jednotky nalodili vo viacerých juhoanglických prístavoch a vyplávali na more.
19. augusta ráno sa vyloďovacie plavidlá priblížili k francúzskej pevnine. Prakticky od začiatku sa stretli s nemeckou obranou, ktorá ich už pravdepodobne očakávala. Ľavé krídlo výsadku, tvorené 3. oddielom Commandos sa ešte počas plavby stretlo s nemeckými člnmi pobrežnej ochrany, ktoré potopili niektoré vyloďovacie člny. Zvyšok jednotiek však čakala na pobreží drvivá nemecká paľba, ktorá väčšinu z nich rozprášila. Pravé krídlo tvorené 4. oddielom Commandos si počínalo najefektívnejšie, aj vďaka tomu, že naň Nemci nesústredili paľbu tak ako na zvyšok vyloďujúcich sa jednotiek. Ako jediným z výsadku sa týmto vojakom pod vedením Lorda Lovata podarilo splniť svoje ciele, zlikvidovať nemeckú batériu pri Varengeville a úspešne sa stiahnuť späť. Na ostatných úsekoch však situácia vyzerala veľmi kriticky.
V oblasti výsadku kanadských vojsk čakali v pripravených postaveniach nepočetní obrancovia s pripravenými zbraňami. Kanaďania sa oneskorili a k pláži sa priblížili až po rozvidnení. Kanadský kráľovský pluk, ktorý pristál neďaleko Puys, okamžite pribila na zem nemecká guľometná paľba. Ukázalo sa, že táto pláž bola vybraná na vylodenie veľmi nešťastne – 300 metrov dlhý betónový múr bránil Kanaďanom v úniku pred nemeckou paľbou. 60 nemeckým vojakom v pripravených postaveniach sa podarilo zlikvidovať na pláži 225 Kanaďanov, 264 ďalších sa vzdalo a iba 33 sa podarilo nalodiť a uniknúť. Južný Saskatchewanský pluk a Pluk kráľovniných kemerunských horských strelcov si počínali trocha lepšie, ale aj ich postup Nemci čoskoro zastavili a pri ústupe obom jednotkám spôsobili ťažké straty. Iba vďaka obetavosti a odvahe námorníkov sa podarilo evakuovať 341 z nich, ďalších 200 sa muselo vzdať a 141 padlo. Kanadské jednotky mali iba slabú podporu delostrelectva zo svojich plavidiel. Rovnako ani letectvo nezasahovalo, pretože nad plážami sa vznášali oblaky dymu. Hlavnú časť vyloďujúcich sa kanadských vojsk predstavoval 14. tankový Calgarský pluk, podporoval ho pluk Hamiltonskej ľahkej pechoty a Essexkých strelcov. Napriek tomu, že sa väčšine tankov podarilo vylodiť, iba 15 sa podarilo prejsť cez pláž, aby podporili pechotu v ďalšom boji. Tam ich však čakala intenzívna paľba protitankových zbraní a zátarasy, cez ktoré im ženisti neboli schopní bez ďalšej palebnej podpory uvoľniť cestu. Preživšie tanky sa nakoniec vrátili na pláž, aby kryli ústup, ktorý sa začal o 10:50. Nemeckú obranu v najkritickejšej chvíli podržali jednotky 10. obrnenej divízie, ktorá prišla okamžite na pomoc. Lode britského námorníctva určené na podporu vylodenia nemali dostatočný dostrel, ktorý by im dovoľoval viesť paľbu na nepriateľa bez toho, aby boli sami ohrození paľbou z pevniny. Nedostatočná bola i komunikácia medzi pozemnými jednotkami a letectvom a loďami, ktoré mali byť ich najväčšou oporou. 
Následky.
Celkové udávané straty na strane Spojencov sa rôznia. 1027 kanadských vojakov padlo, 2340 bolo zajatých. Asi tisícka, ktorá mala tvoriť posily, bola predtým, než dorazila na pobrežie, odvolaná späť. Celá operácia bola pre západných Spojencov veľkým vojenským neúspechom. Napriek veľkým stratám ju možno hodnotiť ako lekciu, ktorú neskôr zúročili v nasledujúcich ťaženiach.
Ukázalo sa, že najmä perfektné utajenie (nemecká Abwehr o všetkom vedela dopredu) a koordinácia síl je pri podobných akciách najdôležitejšia. Obojživelné výsadky v Severnej Afrike, operácia Husky, výsadky pri Anziu a Salerne však boli podstatne lepšou školou pre následné otvorenie druhého frontu v Deň-D. Skúsenosti z Dieppe poukázali na nutnosť výroby špeciálnych obrnených vozidiel, ktoré dovolia ženistom viesť potrebnú činnosť i pod paľbou nepriateľa. Zlepšila sa i komunikácia medzi pozemnými jednotkami a námornými silami, ktoré mali podporovať svojou paľbou vyloďujúce sa jednotky.

</doc>
<doc id="35330" url="https://sk.wikipedia.org/wiki?curid=35330" title="Operácia Jubilee">
Operácia Jubilee



</doc>
<doc id="35331" url="https://sk.wikipedia.org/wiki?curid=35331" title="Valentina Vladimirovna Tereškovová-Nikolajevová">
Valentina Vladimirovna Tereškovová-Nikolajevová



</doc>
<doc id="35333" url="https://sk.wikipedia.org/wiki?curid=35333" title="Michal (anjel)">
Michal (anjel)

Archanjel Michal (hebr. מיכאל "Micha'el", lat. "Michael", arab. "Mika'il" alebo "Mikal", doslova "Kto je ako Boh", "Bohu podobný") je jeden z archanjelov v židovskej, kresťanskej a islamskej tradícii. Katolícka a pravoslávna cirkev nazývajú archanjela Michala Svätý Michal Archanjel alebo len Svätý Michal a uctievajú ho ako vodcu nebeských zástupov.
Podľa tradície Talmudu meno "Michael" znamená otázku: "Kto je ako El (Boh)?" Je to údajne bojový pokrik, s ktorým anjeli bojovali proti Satanovi a jeho anjelom. Výklad midrašu prevzala neskôr kresťanská mytológia. Postava Michaela ako ochranného boha alebo ducha pravdepodobne pochádza z Chaldejska. Židia ju prevzali a preformovali do postavy jedného z hlavných anjelov.
V Biblii sa spomína v knihe proroka Daniela (Dan 10, 13; Dan 12, 1), neskôr v Júdovom liste (Júd 1, 9) a Zjavení svätého Jána - Apokalypse (Zjv 12, 7).
V Kolosách vo Frýgii archanjel Michal zázračne zachránil chrám, ktorý mu bol zasvätený. Pohania sa totiž rozhodli presmerovať dve blízke rieky aby pretekali cez chrám. Starec Archip však videl ako archanjel Michal hodil žezlo do veľkého kameňa, ktorý sa rozpadol, vytvoriac pritom roklinu, ktorá odviedla vodu iným smerom. Túto udalosť si východné cirkvi pripomínajú 6. septembra sviatkom Zázraku sv. archanjela Michala v Kolosách.
Gréckokatolícka cirkev slávi sviatok archanjela Michala, spolu so sviatkom ostatných beztelesných mocností, 8. novembra. November bol vybraný symbolicky na počesť deviatich anjelských chórov ako 9. mesiac od marca, ktorý bol pôvodným začiatkom roka.
Patrón v katolíckej cirkvi.
Katolícka cirkev vyznáva Svätého Michala Archanjela ako patróna Cirkvi, patróna v boji proti pokušeniu a diablovi, patróna rytierov, vojakov, obchodníkov, parašutistov, policajtov, námorníkov, pekárov, výrobcov váh, ciachovačov, lekárnikov, sanitárov, tokárov, krajčírov, sklenárov, maliarov, zlatníkov, cínarov, zlievačov, zamestnancov bánk, rádiomechanikov, chudobných a zomierajúcich, cintorínov, patróna dobrej smrti a patróna pri búrke a v zlom počasí. 

</doc>
<doc id="35336" url="https://sk.wikipedia.org/wiki?curid=35336" title="Ezop">
Ezop

Ezop () bol starogrécky autor bájok. Dodnes patrí k najznámejším bájkarom. Pôsobil v Grécku asi v 6. st. pred Kr. Jeho tvorba sa spočiatku prednášala len ústne a zozbieral ju až v 3. storočí pred Kristom Demetrios Falérsky. Autorom latinského veršovaného spracovania je Faedrus.
O jeho živote toho nie je veľa známe, narodil sa pravdepodobne okolo roku 620 pred Kr. ako otrok v Sardách v Malej Ázii, neskôr žil v Aténach a na ostrove Samos. Za svojho života veľa cestoval. Iné zdroje uvádzajú, že bol mrzák a fyzicky chorý. Pravdepodobnejšia je tá druhá verzia, lebo ho ako fyzicky chorého nezabili ale nechali žiť, pretože bol vzdelaný, ako pisár. V tej dobe si bohatí ľudia najímali vzdelaných otrokov. V jeho bájkach vystupujú zvieratá, predmety alebo rastliny, ktorým prisudzuje ľudské vlastnosti.
Všetky bájky obsahujú na konci väčšinou didaktické poučenie. Hrdinami jeho bájok sú predovšetkým zvieratá a to všeobecne známe. Takisto však písal bájky, v ktorých vystupovali jednoduchí ľudia, kde poukazoval na lakomosť či chamtivosť. Jeho tvorba sa stala časom známou na celom svete.
Ezop zomrel v roku 564 pred Kr. v meste Delfy.
Niektoré Ezopove bájky.
Na jeho tvorbu nadviazali neskorší bájkari ako Jean de La Fontaine či Ivan Andrejevič Krylov.

</doc>
<doc id="35337" url="https://sk.wikipedia.org/wiki?curid=35337" title="Odysea (Homér)">
Odysea (Homér)

Odysea alebo Odysseia alebo Odyssea (po starogrécky "Ὀδυσσεία" – "Odysseia", po latinsky "Odyssea") je starogrécky epos, ktorý patrí spolu s eposom Iliada, na ktorý nadväzuje, medzi najstaršie pamiatky gréckej literatúry. Tradícia pripisuje autorstvo Homérovi.
Slovenský názov.
V slovenčine dielo vyšlo v rokoch 1966 a 1986 pod názvom "Odysseia" a v roku 1995 pod názvom "Ilias; Odysea: (výber)". Pravidlá slovenského pravopisu kodifikujú tvar Odysea.
Charakteristika.
Epos je zo začiatku 7. stor. pred Kr., je teda mladší než Iliada. Je zložený z 12 111 daktylských hexametrov. V 24 spevoch opisuje Odyseovo desaťročné blúdenie, počas ktorého prekoná veľké množstvo nástrah, po trójskej vojne a jeho návrat domov na ostrov Ithaka, kde sa stretáva so svojou ženou Penelopou, o ktorú sa však už uchádzajú iní nápadníci. Celý dej eposu sa týka udalostí posledných 40 dní Odyseovho blúdenia vrátane návratu, pobitia ženíchov a zmierenia sa s ich príbuznými.
Hlavnou postavou prvých štyroch spevov je Odyseov syn Telemachos, ktorý hľadá svojho otca. Táto časť sa nazýva Telemachia. Dielo rozdelili na 24 spevov alexandrijskí gramatici. 
Druhá časť sa nazýva Odysseov návrat a obsahuje tiež 4 spevy. Dej sa týka udalostí počas blúdenia Odysea pred príchodom domov. 
Tretia časť sa nazýva Rozprávanie u Alkinoa, má 4 spevy. Začína sa pobytom Odysea u Alkinoa a jeho rozprávaním o svojich príhodách, pričom sa prizná ku svojej totožnosti. Posledné spevy hovoria o stretnutí Odysea so Sirénami, Skyllou a Charybdou a o Héliových stádach. 
Štvrtá časť má názov Vykonanie pomsty a obsahuje 12 spevov. Začína sa Odyseovým príchodom na Ithaku, stretnutie s Pénelopou, zistenie slúžky podľa jazvy na nohe, že sa jedná o Odysea, pobytie ženíchov a končí uzavretím mieru. 
Odysseia je dielo antickej gréckej literatúry vznikajúce v období 8.6. storočia pred Kr. a vytvorené zrejme viacerými autormi, no pripisované gréckemu básnikovi Homérovi. Opisuje návrat Odyssea, syna vládcu gréckej Itaky, z Tróje v Malej Ázii na rodnú Itaku v Grécku. Je zaraďované do žánru epickej poézie. V časovom poradí jednotlivých udalostí nachádzajú znalci problematiky nezrovnalosti, ako uvádza aj slovenský prekladateľ Miloslav Okál.
Odysseia je podľa analýzy jej slovenského prekladateľa Miloslava Okála dielo vzniknuté v 8. storočí pred Kr. Jej význam ako i význam ostatných homérskych básní spočíva v tom, že sa stali základom poznania histórie Grékov hérojského obdobia a zdrojom inšpirácie pre kultúru a literatúru Grécka a celej Európy.
Dej.
Epos vyberá len krátky úsek zo štyridsaťjeden dní dobrodružného návratu jedného z hrdinov trójskej vojny, ľstivého itackého kráľa Odysea. Je skomponovaná ako príbeh, ktorý hovorí o synovi, ktorý hľadá a nachádza svojho otca. 
Už desať rokov uplynulo od konca trójskej vojny a Odyseus, ktorý upadol do nemilosti boha mora Poseidóna a stratil postupne všetkých druhov, blúdi svetom a prežíva najrôznejšie príhody. Prejde ríšou Lotofágov, ľudožrútskych Laistrygonov a kráľa vetra Aiola, oklame jednookého kyklopa Polyféma, Poseidónovho syna. Unikne kúzelníčke Kirké a odolá zradným Sirénam. Zostúpi do ríše mŕtvych, aby sa stretol s duchom mŕtveho Achilla, od ktorého chce získať radu, ako premôcť nepriazeň bohov. Pritom stále hľadá cestu na rodnú Itaku, kde zatiaľ zištní nápadníci hodujú a uchádzajú sa o ruku vernej, no osamelej manželky Penelopy. 
Syn Telemachos na popud bohyne Atény pátra po otcovi, ktorého zatiaľ drží na ostrove Ogygii zamilovaná nymfa Kalypsó. Neskôr Fajakovia odvezú Odysea na Itaku. Odysseovi sa podarí pomocou Telemacha preniknúť v prestrojení za žobráka do kráľovského paláca, zabiť nápadníkov a znova sa ujať vlády. 
Prijatie diela.
Homérovo dielo ostalo na dlhú dobu jediným základným prameňom poznania najstarších gréckych dejín. Bolo zdrojom múdrosti, zemepisných a národopisných vedomostí, antickej mytológie. Malo priamy vplyv na mravnú výchovu Grékov, ich výtvarné umenie a literatúru. Vzorom bolo aj tvorcom rímskeho národného eposu (predovšetkým Vergíliovej Eneide) i stredovekým parafrázam oboch príbehov (napr. starofrancúzskemu Románu o Tróji alebo českej Kronike trojánskej). Umeleckou inšpiráciou bolo aj novodobým maliarom, sochárom, spisovateľom (napr. román írskeho prozaika Jamesa Joyca "Ulysses" – "Odyseus").

</doc>
<doc id="35340" url="https://sk.wikipedia.org/wiki?curid=35340" title="Suverénne základňové územia Akrotiri a Dekeleia">
Suverénne základňové územia Akrotiri a Dekeleia

Suverénne základňové územia Akrotiri a Dekeleia () sú (v súčasnosti jediné) tzv. Suverénne základňové územia Spojeného kráľovstva a zároveň Zámorské územie Spojeného kráľovstva na ostrove Cyprus. 
Ide o dve britské vojenské základne pri pobreží na ostrove Cyprus. Akrotiri je v gréckej zóne ostrova a Dekeleia aj v gréckej aj v tureckej zóne (na hraniciach). Sú fyzicky od seba oddelené, ale majú spoločnú správu aj spoločné zákony.

</doc>
<doc id="35350" url="https://sk.wikipedia.org/wiki?curid=35350" title="Pius V.">
Pius V.

Svätý Pius V., vlastným menom Antonio (Michele) Ghislieri (* 17. január 1504, Bosco Marengo, Taliansko – † 1. máj 1572, Rím) bol 225. pápež katolíckej cirkvi od 7. januára 1566 do svojej smrti 1. mája 1572.
Životopis.
Narodil sa v Bosco Marengo pri Alessandrii a dostal meno Antonio. Do svojich štrnástich rokov bol pastierom, až kým nevstúpil do rádu dominikánov a prijal meno Michele. 
Po štúdiách v Bologni bol v roku 1528 vysvätený za kňaza. Šestnásť rokov prednášal v Pavii, neskôr sa stal inkvizítorom pre Como a Bergamo. Pre jeho veľké zanietenie v tejto práci ho v roku 1553 pápež Július III. vymenoval za generálneho komisára rímskej inkvizície. Pápež Pavol IV. ho vymenoval v roku 1556 za biskupa v Nepi a Sutri, v 1557 za kardinála a v roku 1558 už za generálneho inkvizítora. Pre svoju inkvizítorskú prísnosť upadol do nemilosti u nového pápeža Pia IV.
Ako protektor rehole barbanitov a ako biskup v Mondovi sa celým srdcom venoval reforme. Keďže bol zanietený pre asketizmus a evanjeliovú chudobu, dalo sa predpokladať, že z neho bude pápež, po akom sa v tých časoch už dlho volalo. Keď sa stal pápežom, naďalej vytrval vo svojom asketizme a pod pápežským rúchom nosil hrubý mníšsky habit. Vzal si za cieľ udusiť rúhačstvo, znesväcovanie sviatkov a nemorálnosť rímskej verejnosti. Súčasníkom sa zdalo, že chce premeniť mesto Rím na kláštor. Prísne dbal o to, aby sa duchovní zdržiavali na miestach svojich úradov, uskutočňoval pravidelnú kontrolu náboženských reholí, a niektoré, ktoré nedodržiavali svoj cieľ, zrušil, ako napríklad humiliánov v roku 1571. Kardinálov si starostlivo vyberal.
V roku 1566 vydal rímsky katechizmus, v roku 1568 prepracovaný kňazský breviár a v roku 1570 misál. Pozoruhodné je, že obmedzil používanie odpustkov. Vo svojich snahách o zachovanie čistoty viery sa opieral väčšinou o inkvizíciu. Postavil pre ňu nový palác, vypracoval jej nové smernice a sám sa zúčastňoval na jej zasadaniach. Za jeho vlády bolo obvinených a odsúdených mnoho vzdelaných ľudí, preto sa v Taliansku neudomácnil protestantizmus. Bol veľmi prísny aj na Židov. Vyháňal ich z pápežského štátu, iba z obchodných dôvodov niektorým dovolil žiť v getách Ríma a Ancony. V roku 1571 ustanovil kongregáciu zakázaných kníh, čo malo za následok útek stovky tlačiarov do Nemecka a Švajčiarska. 
Jeho postupom na medzinárodnom poli často chýbal politický realizmus. Podaril sa mu však aj veľmi úspešný čin, keď vytvoril Svätú ligu s Benátkami a Španielskom proti Turkom. Víťazstvo spojených námorných síl v Korintskom zálive v bitke pri Lepante 7. októbra 1571 otriaslo tureckou vládou v Stredomorí. Z vďaky za pomoc vyhlásil pápež 7. október za sviatok Víťaznej Panny Márie.
O Piovi V. sa hovorí, že bol zbožný až k neznášanlivosti. No i tak, pre jeho neúnavné úsilie pri potláčaní herézy, ho ako veľkého pápeža, ktorý zanechal na cirkvi charakteristickú pečať, pápež Klement X. vyhlásil 1. mája 1672 za blahoslaveného a 22. mája 1712 ho pápež Klement XI. vyhlásil za svätého. V Rímskokatolíckej cirkvi má sviatok 30. apríla (kedysi 5. mája).

</doc>
<doc id="35363" url="https://sk.wikipedia.org/wiki?curid=35363" title="Carnon">
Carnon

Carnon je francúzske prímorské letovisko, časť obce Mauguio v departemente Hérault. Keďže je to druhá aglomerácia tejto obce, zvykne sa označovať aj ako „obec Mauguio-Carnon“.
Carnon sa nachádza na pobrežnom páse a od obce Mauguio je oddelený „étang de l´Or“ (Zlatým jazierkom) nazývaným aj „étang de Mauguio“. Najstaršie obydlia rybárov, „les cabanes de Carnon“ (chatrče v Carnon), sa nachádzajú neďaleko Pérols, viac do vnútrozemia od jazierka.
Carnon bol vybudovaný podľa predlohy moderného mesta s plánom ulíc do pravouhlého tvaru. Stred prístavu je centrom turistického ruchu. Zo západu je možné prísť cestou, ktorá je spoločná pre susednú obec, takisto prístavné mestečko, Palavas-les-Flots. Východná časť obce sa ťahá popri ceste, ktorá spája Carnon s La Grande-Motte, kde sa nachádzajú miesta pre plážové športy a niekoľko diskoték.
Stredisko profituje z výhodnej cestnej infraštruktúry, ktorá spája strediská zálivu Golfe du Lion s Montpellierom a diaľnicou A9.

</doc>
<doc id="35364" url="https://sk.wikipedia.org/wiki?curid=35364" title="Lille">
Lille

Lille [vyslov "Lil"] je francúzske mesto, hlavné mesto regiónu Hauts-de-France a prefektúra departementu Nord. 
Svoj názov získalo vďaka historickému umiestneniu na Deûleskom ostrove. Jeho ostrovný pôvod vidno nielen v starej francúzštine (L'isle), ale aj v holandskom (Rijsel) a flámskom pomenovaní (Ryssel).
Geografia.
Susedné obce: Lambersart, Lompret, Saint-André-lez-Lille, La Madeleine, Marcq-en-Barœul, Mons-en-Barœul, Pérenchies, Prémesques, Capinghem, Ennetières-en-Weppes, Villeneuve-d'Ascq, Englos, Sequedin, Loos, Faches-Thumesnil, Wattignies, Lezennes a Ronchin.
Obec má rozlohu . Najvyšší bod je položený a najnižší bod 
Mestská oblasť má viac ako milión obyvateľov. Tvoria ju viaceré mestá (Roubaix, Tourcoing a Villeneuve-d’Ascq) a tvoria 40 % osídlenia. Mestská časť Lille zasahuje až po národné hranice, presnejšie k mestám Kortrijk, Mouscron a Menen v Belgicku. Pre svoju veľkosť je považované za jednu z najdôležitejších frankofónnych metropol na svete.
Doprava.
Železničná sieť.
Vďaka staniciam Lille-Flandres a Lille-Europe je srdce lillskej metropoly veľmi dobre spojené s okolím vlakmi TGV. Cesta do Bruselu trvá 40 minút, do Paríža 1 hodinu a do Londýna 1:20 min.
Diaľničná sieť.
Lille sa nachádza na križovatke 5 diaľničných osí, čo je najhustejšia sieť hneď po Paríži:
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.

</doc>
<doc id="35365" url="https://sk.wikipedia.org/wiki?curid=35365" title="Besançon">
Besançon

Besançon je francúzske mesto nachádzajúce sa v departemente Doubs v regióne Franche-Comté.
Geografia.
Mesto patrí do francúzskeho departementu, ktorý patrí do regiónu Franche-Comté. Ako regionálne hlavné mesto so svojimi 134 376 obyvateľmi (pred Montbéliardom 113 059 a Belfortom 81 524) tvorí hlavné mestské centrum regiónu. Počtom obyvateľov je ako mestská zóna na druhom mieste (222 381 obyvateľov), tesne po Belfort-Montbéliard (285 026 obyvateľov). (čísla od INSEE 1999)
Besançon, chránený mnohými výraznými opevneniami, je historicky situovaný v úzkej a uzavretej slučke rieky Doubs. Historické centrum Besançonu – „slučka“ a štvrť Battant – sú veľmi husto zaplnené starými a verejnými budovami. Ostrý prierez, ktorý ich oddeľuje od bezprostredných periférnych štvrtí, tvoria rieka Doubs a hradby.
Dejiny.
V staroveku sa mesto volalo "Vesontio". Pojem "*ves" v indoeurópskom jazyku znamená „hora“, keďže staré mesto bolo obkľúčené siedmimi vrchmi tak ako mesto Rím. Tento istý koreň nachádzame v mene talianskej sopky Vesuvio (Vezuv), ktorá tiež v preklade znamená hora.
V roku 58 pred Kr. Iulius Caesar obkľúčil mestečko a už v tej dobe podčiarkoval jeho strategickú dôležitosť pri pozorovaní vrchu Coelius, ktorý bol neskôr premenovaný na vrch Saint-Étienne. Tento vrch je obkľúčený riekou Doubs.
V stredoveku sa mesto stalo hlavným mestom arcibiskupstva.
Vrch bol v 18. storočí prestavaný a Sébastien Le Prestre de Vauban v roku 1668 nakreslil plány Besançonskej citadely. Citadelu postavili Španieli opierajúc sa pritom o Vaubanove plány. Citadela vydržala až do obnovenia vojny medzi Francúzskom a Španielskom. V roku 1674 Ľudovít XIV. znovu obsadil Franche-Comté a Vauban znovu obkľúčil „svoju“ citadelu.
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.
Externé odkazy.
Oficiálna stránka 

</doc>
<doc id="35366" url="https://sk.wikipedia.org/wiki?curid=35366" title="Toulouse">
Toulouse

Toulouse (po okcitánsky "Tolosa") je štvrté najväčšie mesto Francúzska. Preteká ním rieka Garonne a prieplav Canal du Midi (Južný Kanál). Toulouse je prefektúrou departementu Haute-Garonne a regiónu Midi-Pyrénées. Toulouse dostalo prezývku „ružové mesto“ vďaka ružovým tehlám, ktoré predstavujú hlavný a tradičný stavebný materiál.
Poloha.
Obec má rozlohu . Najvyšší bod je položený a najnižší bod 
Geografia.
Nadmorská výška je 144 metrov. Mesto je umiestnené v záhybe rieky Garonne, ktorá tečie z Východných Pyrenejí a smeruje na severovýchod k Stredozemnému moru, no v meste Toulouse mení tok smerom k severozápadu teda k Atlantickému oceánu.
Demografia.
Toulouse je štvrtým najväčším mestom Francúzska (z hľadiska počtu obyvateľov). Toulouse je veľkým univerzitným mestom s priemerným počtom 100 000 študentov. Vďaka svojej dobrej geografickej polohe sa počet obyvateľov každý rok zvyšuje. 
Počet obyvateľov mesta v roku 2011 bol 447 tisíc, v roku 2022 to bolo už 511 684.
Nasledujúci graf zobrazuje vývoj počtu obyvateľov v meste.
Urbanizácia.
Mesto pozostáva z viacerých približne koncentrických zón:
Dejiny.
Najstaršie osídlenia pochádzajú už z praveku. Pred príchodom Rimanov to bolo jedno z hlavných miest Keltov. Pred rokom 100 pred Kr. Toulouse dobyli Rimania a nazývali ho Tolosa. V rokoch 419 – 507 to bolo hlavné mesto vizigótskej ríše a roku 508 ho Chlodovik I. pripojil k Franskej ríši. V roku 721 ho dočasne obkľúčili Arabi a v rokoch 778877 bolo centrom Akvitánska. 
V 13. storočí bolo mesto centrom inkvizície a bolo vystavané kvôli križiackej výprave proti albigéncom. Po týchto výpravách bolo mesto aj s celým krajom Languedoc roku 1271 pripojené k Francúzsku. V 16. storočí bolo centrom katolíkov. Roku 1814 sa tu konala významná bitka proti napoleonskej armáde. 
Počas 2. svetovej vojny sa mesto vyhlo bojom. V 60. rokoch 20. storočia sa tu usadilo veľa repatriotov z Alžírska.

</doc>
<doc id="35367" url="https://sk.wikipedia.org/wiki?curid=35367" title="Nivelles">
Nivelles

Nivelles (po holandsky "Nijvel", fr. obyvateľské meno je "Nivellois", valónske obyv. meno je "Aclots") je mesto nachádzajúce sa v belgickej provincii Valónske Brabantsko (Valónsky Brabant). 
Nivelles je hlavným mestom administratívneho a súdneho obvodu Nivelles. V roku 1994 bol počet obyvateľov 23 435. 
Poloha.
Mesto sa nachádza na 50° 35' severnej šírky a 4° 19' východnej dĺžky, nadmorská výška sa pohybuje od 65 do 167 metrov nad morom. Rozloha je a hustota obyvateľstva 386,72 obyv./km2. 
Pamiatky.
Románsky kolegiálny kostol Svätej Gertrúdy a jeho pozlátená socha Jakuba (patróna Nivelles), ktorá odbíja hodiny, z 13. storočia.

</doc>
<doc id="35368" url="https://sk.wikipedia.org/wiki?curid=35368" title="Štrasburg">
Štrasburg

Štrasburg (, ) je mesto nachádzajúce sa na východe Francúzska, na ľavom brehu Rýna. Je to hlavné mesto regiónu Grand Est a departementu Bas-Rhin. Jeho aglomerácia zahŕňa na ľavej strane Rýna mestskú časť Štrasburgu a na pravej strane mesto Kehl v Nemecku. V samotnom meste žije 264-tisíc obyvateľov a v celej metropolitnej oblasti okolo 612-tisíc.
Mesto je sídlom Rady Európy, Európskeho parlamentu a Európskeho súdu pre ľudské práva. Má medzinárodné letisko a tri univerzity (1621). Je to významná dopravná križovatka s veľkým vnútrozemským prístavom na prieplavoch spájajúcich rieky Rýn a Rhôna.
V minulosti patril striedavo k Nemecku aj Francúzsku, čo ovplyvnilo aj jeho výzor. Najznámejšia je jeho Katedrála Notre Dame, ktorá pochádza z 11.–15. storočia. Postavená je z červeného pieskovca. Niektoré mestské domy zo 17. storočia majú drevené vonkajšie fasády.
Poloha.
Obec má rozlohu . Najvyšší bod je položený a najnižší bod 
Dejiny.
Na území dnešného Štrasburgu sídlil keltský kmeň Argentorate. Známky staršieho osídlenia vykopávky potvrdili len ojedinelo.
V roku 12 pred Kr. rímsky generál Drusus, Tiberiov brat, založil na tomto území opevnený vojenský tábor pod názvom "Argentoratum". Tábor na Rýne, na hraniciach Rímskej ríše, patril do kráľovstva Drusi, patriaceho Drusovi. Canabea (zoskupenie civilných obyvateľov) rozkvitlo okolo tohto tábora smerom na západ, ktorý zabezpečoval trvalý blahobyt mesta.
Po tom, čo Rimania porazili germánske kmene, hranice posunuli na východ a Argentoratum sa stalo kľúčovým mestom Rimanov až do 3. storočia nášho letopočtu.
V roku 357 mesto zničili Alemani a Frankovia. Julián Apostata dobyl mesto znovu v roku 357, nastáva krátka doba pokoja pred novou expanziou germánskych kmeňov.
V 6. storočí sa Štrasburg stal súčasťou Franskej ríše, v roku 762 tu už existovalo biskupstvo, v roku 842 tu boli podpísané tzv. štrasburské prísahy (prvý písomný doklad v hornej nemčine a vo francúzštine). V rokoch 743 – 870 bol súčasťou Lotrinska (Lothringie) a od roku 870 súčasť Východofranskej ríše (Nemecka). 
Mestské práva získal postupne od roku 1129 a od roku 1262 je to slobodné ríšske mesto. V období reformácie od roku 1531 patril k šmalklandskému spolku, od roku 1609 k protestantskej únii. 
V roku 1681 ho Ľudovít XIV. pripojil k Francúzsku, od roku 1871 patril k Nemecku a bol hlavným mestom Alsaska-Lotrinska, od konca prvej svetovej vojny (roku 1918) patril zase k Francúzsku, počas druhej svetovej vojny (1940 – 1944) ho okupovalo Nemecko a od roku 1944 je definitívne súčasťou Francúzska.
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.
Externé odkazy.
Oficiálna stránka

</doc>
<doc id="35369" url="https://sk.wikipedia.org/wiki?curid=35369" title="Perpignan (mesto)">
Perpignan (mesto)

Perpignan (po katalánsky "Perpinyà") je mesto a administratívne hlavné mesto departementu Pyrénées-Orientales v južnom Francúzsku v regióne Languedoc-Roussillon. V minulosti bolo hlavným mestom bývalej provincie Roussillon (francúzske Katalánsko).
Doprava.
Železničná doprava.
Železničná stanica leží na dôležitej tranzitnej trati Narbonne – Cerbère (– Barcelona), vďaka ktorej má mesto dobré spojenie štandardnými vlakmi i TGV s ostatnými časťami krajiny.Od roku 2013 je v prevádzke vysokorýchlostná trať LGV spájajúca Perpignan s Figueres, Barcelonou, Madridom a ďalšími veľkými mestami Španielska.

</doc>
<doc id="35370" url="https://sk.wikipedia.org/wiki?curid=35370" title="Saint-Paul-de-Vence">
Saint-Paul-de-Vence

Saint-Paul je francúzska obec, ktorá sa nachádza v departemente Alpes-Maritimes, v regióne Provence-Alpes-Côte d’Azur. Z dôvodu jej blízkosti pri obci Vence a tiež pre rozlíšenie od iných obcí nesúcich toto meno, obec Saint-Paul je veľmi často nazývaná Saint-Paul de Vence, ale názov nie je oficiálny. Za čias revolúcie sa názov písal „Sainpaul“. Obyvatelia sa po francúzsky nazývajú saint-paulois.
Poloha.
Obec má rozlohu . Najvyšší bod je položený a najnižší bod 
História mesta.
Saint-Paul je jedno z významných turistických miest, pretože si zachovalo za svojimi takmer neporušenými hradbami charakter feudálneho mesta, ktoré chránilo bývalú hranicu oblasti Var.
Miesta a pamiatky.
Kostol: 17.-18. storočie, zreštaurovaný v 18. storočí. V kaplnke Saint-Clément, vyzdobenej štukami je oltár tvorený basreliéfom predstavujúcim mučenie Svätého Klementa.
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.

</doc>
<doc id="35372" url="https://sk.wikipedia.org/wiki?curid=35372" title="Gap">
Gap

Gap (francúzske obyvateľské meno znie "gapençais") je francúzske mesto, ktorá sa nachádza v departemente Hautes-Alpes, v regióne Provence-Alpes-Côte d’Azur.
Geografia.
Vo svojej histórii patrilo aj do Dauphinoise aj do Provensalska. Gap je jednou z najväčších prefektúr Francúzska. Každoročne sa tu konajú trhy, kde je možné kúpiť rôzne druhy medu.
Mesto má rozlohu . Najvyšší bod je položený a najnižší bod 
Obyvateľstvo.
Gap má 39243 obyvateľov (2009).
Graf vývoja obyvateľstva:
Heraldika.
Značenie tradičných vojsk v meste Gap:
"azúr, zlatý zámok vybavený strelnicami, štyrmi vežami, pokrytý cípmi."

</doc>
<doc id="35374" url="https://sk.wikipedia.org/wiki?curid=35374" title="Bunkové inklúzie">
Bunkové inklúzie

Bunkové inklúzie sú telesá v biologických bunkách, ktoré obsahujú zásobné látky, ako sú bielkoviny, tuky, škrob a glykogén alebo odpadové látky, soli, pigmenty, vo forme kvapiek a zrniek.

</doc>
<doc id="35375" url="https://sk.wikipedia.org/wiki?curid=35375" title="Bitka v ústí Šeldy">
Bitka v ústí Šeldy

Bitka v ústí Šeldy je označenie bojovej operácie v severnom Belgicku a v juhozápadnom Holandsku. Spojenci plánovali vyčistiť ústie rieky Šelda od nemeckých síl, aby sa spojenecké dodávky zásob mohli dostať do Antverp. Táto úloha bola pridelená kanadskej Prvej armáde zloženej z vojakov kanadskej, britskej a poľskej príslušnosti.
Po piatich týždňoch zložitých bojov, ktoré zahrňovali aj obojživelné útoky jednotky kanadskej Prvej armády zvíťazili. O tri týždne neskôr bol prístav v Antverpách otvorený pre spojenecké námorníctvo. Aj keď táto bitka nie je veľmi známa, víťazstvo bolo pre spojencov dôležité, aby mohli zásobovať svoje jednotky a pokračovať v bojoch na západnom fronte až do konca vojny.

</doc>
<doc id="35377" url="https://sk.wikipedia.org/wiki?curid=35377" title="Cigánska láska">
Cigánska láska

Cigánska láska ("Die Zigeunerliebe") je opereta, ktorú skomponoval Franz Lehár. Premiéra sa konala 8. januára 1910 v Carl Theater vo Viedni. Libreto napísali Alfred Maria Willner a Robert Bodanzky.
Opereta podáva vážnu tému lásky, zaľúbenosti a skutočných životných hodnôt vo veľmi pôvabnej operetnej forme. Hudba je skôr ťažšia, dramatická, silne čerpá z maďarských hudobných motívov (v pôvodnej verzii sa v orchestri uplatnil aj typicky maďarský hudobný nástroj "tárogató", ktorý má zvuk podobný anglickému rohu). Jedným z vrcholných hudobných vyjadrení diela je duet Jonela a Zoriky z druhého dejstva "„Zorika, Zorika kehre zurück“" ("„Zorika Zorika vráť sa mi späť“"), ktorý je dramatický ale aj veľmi romanticky precítený zároveň. 
Zaujímavosťou je tiež, že na Salzburskom predstavení Cigánskej lásky v roku 1921, prvýkrát vystúpil v Lehárovej operete tenorista Richard Tauber, ktorý neskôr značnou mierou prispel k úspechu posledných autoroných operiet.
V sezóne 1942/1943 operetu prepracovali na operu a dej libreta premiestnili do obdobia maďarskej revolúcie v roku 1848. Takto upravené dielo uviedla pod názvom "Potulný študent" maďarská opera v Budapesti.
Obsah.
I. dejstvo.
V Sedmohradskom kraji žije Zorika a Jonel, ktorí sa chcú vziať. Predvečer svadby prichádza Jóži ich kamarát z detstva, ktorý sa stal úspešný huslista. Aj keď má Jonela rada, Jóžiho mnohé zážitky a dobrodružstvá Zoriku lákajú. Nevie tomu odolať a povie mu, že ráno by s ním rada odišla preč z „nudného“ vidieckeho kraja. 
Je práve večer svätého Jána a podľa povesti, kto sa v ten deň napije z riečky Černy, tomu sa bude snívať o budúcnosti. Zorika sa napije a zaspí na brehu ...
II. dejstvo.
Zorike sa sníva ako odchádza s Jóžim. Jóži však má rád cestovanie z miesta na miesto. Ctí si len svoju slobodu, nezávislosť, a viazať sa vôbec nechce. Zorike sa čoskoro prestane páčiť takýto život, obzvlášť, keď jej sokyňa je bohatá vdova Ilona. V tom prichádza Jonel, ktorý ju napriek všetkému volá domov.
III. dejstvo.
Zorika sa zobudí zo sna a vidí vedľa seba Jonela, ktorý keď ju dlho nevidel, začal ju hľadať. Je šťastná, že všetko bol iba sen. Teraz už pochopila, čo je skutočná láska a že šťastie nájde iba po boku Jonela. Jóžiho odmietne a ten s pomerne ľahkým srdcom odchádza so svojimi huslami do sveta ...

</doc>
<doc id="35389" url="https://sk.wikipedia.org/wiki?curid=35389" title="Pointa">
Pointa

Pointa je výrazné až prekvapivé vyvrcholenie textu. Tento prvok mikrokompozície je typický najmä pre epigram, aforizmus, anekdotu, vtip a novelu.

</doc>
<doc id="35390" url="https://sk.wikipedia.org/wiki?curid=35390" title="St paul de vence">
St paul de vence



</doc>
<doc id="35395" url="https://sk.wikipedia.org/wiki?curid=35395" title="Strasbourg">
Strasbourg



</doc>
<doc id="35396" url="https://sk.wikipedia.org/wiki?curid=35396" title="Alsace">
Alsace



</doc>
<doc id="35398" url="https://sk.wikipedia.org/wiki?curid=35398" title="Tajomstvo alchymistu Storitza">
Tajomstvo alchymistu Storitza

Tajomstvo alchymistu Storitza (angl. "The Alchemist Storitz's Secret") je slovenský film natočený podľa románu Julesa Verna "Tajomstvo neviditeľna" (fr. "Le secret de Wilhelm Storitz"). 
Dobrodružný príbeh o vychýrenom alchymistovi, ktorý sa dokáže stať neviditeľným.
Externé odkazy.
Tajomstvo alchymistu Storitza na stránkách SFÚ 

</doc>
<doc id="35399" url="https://sk.wikipedia.org/wiki?curid=35399" title="Paweł Trzaska">
Paweł Trzaska

Paweł Trzaska (* 22. júl 1958, Varšava – † 5. február 1995, Varšava) bol poľský filmový režisér.
Vyštudoval polonistiku na Varšavskej univerzite (1978-1983) a réžiu na FAMU v Prahe. Pôsobil aj v Česko-Slovensku, kde natočil dva filmy. 

</doc>
<doc id="35400" url="https://sk.wikipedia.org/wiki?curid=35400" title="Nemožná">
Nemožná

Nemožná (angl. "Impossible Her") je slovenský film.
Dráma ženy, ktorá časom nájde oporu v sebe samej.

</doc>
<doc id="35401" url="https://sk.wikipedia.org/wiki?curid=35401" title="Právo na minulosť">
Právo na minulosť

Právo na minulosť (angl. "The Right for the Past") je slovenský film natočený podľa reportáže Bohuslava Chňoupka "Vstaň a choď" z knihy "Generál s levom". 
Dramatický príbeh z rokov po 2. svetovej vojne. 

</doc>
<doc id="35402" url="https://sk.wikipedia.org/wiki?curid=35402" title="Zuzana Kapráliková">
Zuzana Kapráliková

Zuzana Kapráliková (* 5. september 1973, Bratislava) je slovenská herečka.
Začínala v detskej rozhlasovej dramatickej družine. Vyštudovala hudobno-dramatický odbor na bratislavskom Konzervatóriu a teraz tam učí hereckú tvorbu. Hrala na bratislavskej Novej scéne. V súčasnosti sa venuje dabingu a úprave dialógov, externe píše do časopisu Dámska jazda. 
Rodina.
Je dcérou herca Dušana Kaprálika a Heleny Kaprálikovej, rodenej Romančíkovej. Jej starým otcom bol herec Elo Romančík. Jej bratom je herec Martin Kaprálik.

</doc>
<doc id="35404" url="https://sk.wikipedia.org/wiki?curid=35404" title="Žravý šach">
Žravý šach

Žravý šach (Antichess) je dosková strategická hra, v ktorej sú tie isté figúrky a na tých istých miestach, ako v riadnom šachu s rovnakými pravidlami pohybu. Úlohou hráča je však namiesto obrany kráľa dosiahnuť, aby mu súper "zožral" všetky figúrky. Ak hráč môže súperovi vziať niektorú figúrku, musí tak urobiť, ak môže vziať viacero figúrok, môže sa rozhodnúť, ktorá to bude. Vyhráva hráč, ktorý nemá ani jednu figúrku. Remíza je, ak si súperi už nemôžu navzájom podhodiť figúrky (napríklad obaja majú iba strelcov, ale jeden je na čiernom a druhý na bielom políčku), alebo hráč, ktorý je na ťahu, nemôže vykonať ťah (má len pešiaka a oproti nemu je súperova figúrka).
Stratégia.
Paradoxne môže byť výhodné na začiatku partie vziať súperovi viac figúrok. Má potom menej stupňov voľnosti a musí robiť vynútené ťahy. Na obrázku vpravo je ukážka výhody tempa. Ten kto je na ťahu vyhral. 

</doc>
<doc id="35405" url="https://sk.wikipedia.org/wiki?curid=35405" title="Radan Rusev">
Radan Rusev

Radan Rusev (* 13. september 1947, Praha – † 11. apríl 1999, Praha) bol český herec.
Po štúdiu herectva na DAMU v Prahe (1969) pôsobil dve sezóny v Olomouci, potom v Karlových Varoch a v rokoch 1976 – 1981 v Činohernom štúdiu v Ústí nad Labem. Od roku 1981 bol v slobodnom povolaní. Okrem divadla sa venoval aj dabingu. V televízii hral v niekoľkých seriáloch "Arabela, Největší z Pierotů, Náhrdelník a Hříchy pro diváky detektivek".

</doc>
<doc id="35406" url="https://sk.wikipedia.org/wiki?curid=35406" title="Cyanophyta">
Cyanophyta



</doc>
<doc id="35407" url="https://sk.wikipedia.org/wiki?curid=35407" title="Zoznam vládcov Akkadu">
Zoznam vládcov Akkadu

Toto je zoznam kráľov Akkadu (pozri aj Mezopotámia). Roky sú najprv podľa tradičnej strednej chronológie, v zátvorke sú iné bežné alternatívne datovania. Všetky roky sa rozumejú pred Kr..

</doc>
<doc id="35408" url="https://sk.wikipedia.org/wiki?curid=35408" title="North East England">
North East England

North East England, po slovensky: Severovýchodné Anglicko, je jeden z administratívnych regiónov Anglicka. Neoficiálne je označovaný aj ako Northumbria (Severná Umbria).
Skladá sa z nasledujúcich (správnych) grófstiev a jednostupňových celkov (unitary authorities):

</doc>
<doc id="35409" url="https://sk.wikipedia.org/wiki?curid=35409" title="East of England">
East of England

East of England, po slovensky: Východ Anglicka, je jeden z administratívnych regiónov Anglicka.
Grófstva a jednostupňové celky.
Skladá sa z nasledujúcich (správnych) grófstiev a jednostupňových celkov (unitary authorities):
Grófstva:
Jednostupňové celky:

</doc>
<doc id="35410" url="https://sk.wikipedia.org/wiki?curid=35410" title="East Midlands">
East Midlands

East Midlands , doslova: Východné Stredné oblasti, je jeden z administratívnych regiónov Anglicka
Skladá sa z nasledujúcich (správnych) grófstiev a jednostupňových celkov (unitary authorities):

</doc>
<doc id="35411" url="https://sk.wikipedia.org/wiki?curid=35411" title="Veľký Londýn">
Veľký Londýn

Veľký Londýn () je jeden z administratívnych regiónov Anglicka, zároveň ceremoniálne grófstvo a (len "de facto") funguje aj ako metropolitné grófstvo (oficiálne v tomto zmysle označovaný ako „administratívna oblasť“). 
Dnes sa pojem Veľký Londýn na viacero účelov považuje za identický s pojmom Londýn, ktorý je hlavným mestom Anglicka a Spojeného kráľovstva - v minulosti však „Londýn“ označoval len City of London, neskôr len Inner London (vtedajšie Londýnske grófstvo).
Administratívne členenie a postavenie.
Pozostáva zo City of London a z 32 „Londýnskych obvodov/okresov“ (tzv. London borough).
Veľký Londýn nie je "de iure" správne grófstvo, ale len „administratívna oblasť“ (a najnovšie zároveň región). Napriek tomu "de facto" do veľkej miery funguje ako metropolitné grófstvo. Najnovšie má aj Úrad Veľkého Londýna (Greater London Authority), Londýnske zhromaždenie (London Assembly) a Primátora Londýna (Mayor of London). Odvtedy ako bol v roku 2000 zavedený Úrad Veľkého Londýna, London boroughs fungujú de-facto ako niečo medzi jednostupňovými celkami (unitary authorities) a nemetropolitnými okresmi (non-metropolitain districts).
Historický vývoj počtu obyvateľov.
Počet obyvateľov na území, ktoré je označované ako Veľký Londýn, rástol z počtu asi 1,1 milióna v roku 1801 (v tej dobe žilo asi 0,85 miliónov ľudí v oblasti mesta Londýn a asi 0,25 milióna v obciach a mestách, ktoré vtedy neboli súčásťou Londýna) do odhadovaných 8,6 milióna v roku 1939, klesol na úroveň 6,8 milióna v roku 1980 a potom zase začal mierne stúpať. V roku 2003 dosiahol počet obyvateľov Veľkého Londýna zhruba úroveň začiatku 70. rokov 19. storočia. Odhaduje sa, že v roku 2016 by mohlo toto číslo dosiahnuť hodnotu 8,15 milióna.
Rok Počet obyvateľov
1891 - 5 572 012 
1901 - 6 506 954
1911 - 7 160 525 
1921 - 7 386 848 
1931 - 8 110 480 
1939 - 8 615 245 
1951 - 8 196 978 
1961 - 7 992 616
1971 - 7 452 520
1981 - 6 805 000 
1991 - 6 829 300
2001 - 7 322 400
2003 - 7 387 900
Poznámky k údajom:
Čísla zodpovedajú rozsahu územia definovaného štatistickým úradom ("Office for National Statistics" – ONS) v hraniciach z roku 2001. Dáta pred rokom 1971 boli rekonštruované ONS na základe predchádzajúcich sčítaní obyvateľov aby zodpovedali rozsahu oblasti v roku 2001. Údaje od roku 1981 sú odhady počtu obyvateľov uprostred roku založené na číslach vlastných sčítaní.

</doc>
<doc id="35412" url="https://sk.wikipedia.org/wiki?curid=35412" title="North West England">
North West England

North West England, po slovensky Severozápadné Anglicko, je jeden z administratívnych regiónov Anglicka.
Grófstva a jednostupňové celky.
Skladá sa z nasledujúcich (správnych) grófstiev a jednostupňových celkov (unitary authorities):
Grófstva:
Jednostupňové celky:

</doc>
<doc id="35413" url="https://sk.wikipedia.org/wiki?curid=35413" title="Greater London">
Greater London



</doc>
<doc id="35414" url="https://sk.wikipedia.org/wiki?curid=35414" title="South East England">
South East England

South East England po slovensky Juhovýchodné Anglicko, je jeden z administratívnych regiónov Anglicka.
Grófstva a jednostupňové celky.
Skladá sa z nasledujúcich (správnych) grófstiev a jednostupňových celkov (unitary authorities):
Grófstva:
Jednostupňové celky:

</doc>
<doc id="35415" url="https://sk.wikipedia.org/wiki?curid=35415" title="South West England">
South West England

South West England, po slovensky: Juhozápadné Anglicko, je jeden z administratívnych regiónov Anglicka.
Skladá sa z nasledujúcich (správnych) grófstiev a jednostupňových celkov (unitary authorities):

</doc>
<doc id="35416" url="https://sk.wikipedia.org/wiki?curid=35416" title="West Midlands">
West Midlands

West Midlands, doslova: Západné Stredné oblasti, môže byť:

</doc>
<doc id="35417" url="https://sk.wikipedia.org/wiki?curid=35417" title="West Midlands (región)">
West Midlands (región)

West Midlands, doslova: Západné Stredné oblasti, je jeden z administratívnych regiónov Anglicka.
Skladá sa z nasledujúcich (správnych) grófstiev a jednostupňových celkov (unitary authorities):

</doc>
<doc id="35418" url="https://sk.wikipedia.org/wiki?curid=35418" title="Yorkshire and the Humber">
Yorkshire and the Humber

Yorkshire and The Humber je jeden z administratívnych regiónov Anglicka. 
Pokrýva väčšinu tradičného grófstva Yorkshire, spolu s časťou severného grófstva Lincolnshire, ktoré bolo predtým časťou grófstva Humberside.
Skladá sa z nasledujúcich (správnych) grófstiev a jednostupňových celkov (unitary authorities):

</doc>
<doc id="35419" url="https://sk.wikipedia.org/wiki?curid=35419" title="Greater Manchester">
Greater Manchester



</doc>
<doc id="35423" url="https://sk.wikipedia.org/wiki?curid=35423" title="Hervé">
Hervé

Hervé, vlastným menom Florimond Ronger, (*30. jún 1825, Houdain, Francúzsko † 4. november 1892 Paríž) bol francúzsky herec, spisovateľ a operetný skladateľ. Napísal vyše sto rôznych diel, z toho takmer polovicu tvorili operety, alebo komické opery (opera buffa).
Životopis.
Narodil sa v rodine žandára, matka bola Španielka. Otca stratil v dvanástich rokoch. Vďaka peknému hlasu sa mu podarilo umiestniť v zbore parížskeho kostola sv. Rocha. Neskôr nastúpil na parížske konzervatórium. Od roku 1839 sa ako šestnásťročný zamestnal ako organista v Bicêtre Hospital v Paríži, čo bol ústav pre duševne chorých, kde bola zamestnaná aj jeho matka. Komponoval hudobné predstavenia, v ktorých niekedy pacienti aj hrali, čím sa ich snažil zamestnať a odviesť pozornosť od ich skutočnej situácie. 
Od roku 1845 pôsobil ako organista v kostole St. Eustache. O tri roky neskôr 1848 ho priateľ, herec Desiré požiadal, aby napísal hudbu k jeho benefičnému vystúpeniu. Uviedli ju ako jednodejstvovú grotesku "Don Quichette et Sancho Pança" v parížskej Opéra National. Hudobný talent mu vyniesol v roku 1851 miesto dirigenta v Théâtre du Palais Royal. 
V roku 1854 získal licenciu na vlastné divadlo „Les Folies Nouvelles“, kde okrem pantomím mohol uvádzať aj hudobné grotesky s maximálne dvoma hercami. Keďže tento limit ho značne obmedzoval, obchádzal ho bábkami, zasahoval do deja ako dirigent a nezastavil sa ani pred bláznivejšími nápadmi. Kvôli jeho povahe a životnej dráhe mu ľudia dali prezývku „Le compositeur toqué“ (Šialený skladateľ), čo bol súčasne aj názov jedného z predstavení, ktoré bolo uvedené v jeho divadle. 
Jedným z predstavení v „Les Folies Nouvelles" bola aj Offenbachova hra "Oyayaie ou le reine des Iles". Čoskoro však Offenbach otvoril svoje vlastné divadlo Bouffes Parisiens a stal sa Hervého konkurentom. Hervé bol spoločne s Offenbachom pri zrode nového operetného žánru, avšak hlavná úloha pri jeho zrode sa pripisuje Offenbachovi. Hervé po otvorení Offenbachovho divadla svoje divadlo opustil a odišiel z Paríža. Veľa cestoval po Francúzsku aj zahraničí. V Londýne získal miesto kapelníka v Empire Theatre.
Po návrate do Paríža začal písať celovečerné operety a získaval si nimi priazeň publika. Svoju najslávnejšiu operetu, "Mamzelle Nitouche" napísal Hervé v roku 1883. Jej hlavná postava organistu Celestena nesie isté autobiografické prvky z autorovej mladosti.

</doc>
<doc id="35424" url="https://sk.wikipedia.org/wiki?curid=35424" title="Štuka (malta)">
Štuka (malta)

 Štuka (z ) alebo štuková malta je zmes jemného piesku a vápna, niekedy aj sadry, s vodou, z ktorej sa zhotovujú vrchné omietky, ak sa chce docieliť dokonalá hladkosť povrchu, alebo sa používa na vytváranie ozdobných, väčšinou reliéfnych úprav stien a stropov v interiéri a vonkajších fasád budov (štukatúra, štuková výzdoba). Remeselník, ktorý pracuje so štukou, je štukatér.

</doc>
<doc id="35425" url="https://sk.wikipedia.org/wiki?curid=35425" title="Kynológia">
Kynológia

Kynológia je zjednodušene "veda o psoch" (gr. kynos = pes a logos = veda; canis = rodové označenie psovitých šeliem v latinčine). 
Kynologická veda má francúzsky pôvod. 
Kynológia sa zaoberá psom ako najstarším a najbližším spoločníkom človeka všeobecne, čiže spája vedomosti o pôvode a genetike psa, šľachtiteľstvo psích plemien, výcvik psov a prácu so psami, psie športy, chov a odchov psov, ošetrovanie a starostlivosť o psov a okrajovo aj časti veterinárneho lekárstva a "psiu psychológiu".
Na Slovensku kynológiu zastrešuje Slovenská kynologická jednota (SKJ), ktorá je členom Medzinárodnej kynologickej federácie FCI.

</doc>
<doc id="35426" url="https://sk.wikipedia.org/wiki?curid=35426" title="Mamzelle Nitouche">
Mamzelle Nitouche

Mamzelle Nitouche (vysl. "Mamzel Nituš" - dalo by sa to preložiť ako "slečna netýkavka") je najznámejšia opereta, ktorú skomponoval Hervé. Premiéra sa konala 26. januára 1883 v Paris Variétes. Libreto napísali Henry Meilhac a Arthur Milhaud. Opereta dosiahla svetový úspech a viackrát sa hrala aj v českých a slovenských divadlách (pod pôvodným, francúzskym názvom).
Obsah.
I. dejstvo.
Denisu de Flavigni chovankyňu v kláštore a najlepšiu speváčku v zbore, chcú rodičia vydať naslepo za poručíka Fernanda de Champlatreux. Domov ju má odprevadiť organista Celesten. Avšak Celesten napísal operetu (pod preudonymom Floridor) pre miestne divadlo a jej premiéra má byť práve ten večer. Denisa predošlý deň našla partitúru, opereta sa jej strašne zapáčila a cez noc sa ju naučila naspamäť. Celestenovi pohrozí, že keď ju nevezne do divadla, tak ho prezradí predstavenej kláštora.
II. dejstvo.
Floridor a Denisa prichádza do divadla. Stretnú sa s Fernandom, ktorému sa Denisa predstaví ako „Mamzelle Nitouche“. Padnú si do oka bez toho, aby tušili, že sú vlastne zasnúbení. Primadonna Corina, ktorá koketuje s Floridorom, žiarli na Denisu a odmietne v operete hrať. Keďže vysvitne, že Denisa vie rolu naspamäť, jediná možnosť ako zachrániť premiéru je zveriť jej hlavnú rolu. Denisa má vďaka svojmu dobrému hlasu veľký úspech.
III. dejstvo.
Po premiére sa Denisa a Celesten (Floridor), ponáhľajú na vlak aby sa Denisa dostala včas domov, lenže ich zadrží vojenská hliadka a odvedie ich do kasární. Dôstojníci majú práve zábavu a je medzi nimi aj Fernand de Champlatreux. Denisina spoločnosť im príde vhod. Nečakane však dorazí veliteľ a dôstojníci Denisu oblečú za kadeta.
IV. dejstvo.
Keď sa Denisa so Celestenom dostanú z kasární, vracajú sa do kláštora, pretože už zmeškali všetky vlaky. Denisa, ako obľúbenkyňa matky predstavenej nemá problém vysvetliť, že sa vrátili preto, lebo ona „plakala, že sa nechce vydať, ale ostať v kláštore“. Do kláštora prichádza Fernand, ktorý sa večer zaľúbil do „Mamzelle Nitouche“ a nechce sa už vydať za Denisu. Keď obaja odhalia pravdu, Denisa musí vymyslieť novú výhovorku, že si to rozmyslela a predsa len sa vydá, pretože sa chce „obetovať, aby poručíka de Champlatreuxa priviedla na pravú vieru“. Teraz už mladým zaľúbencom nič nestojí v ceste ...

</doc>
<doc id="35437" url="https://sk.wikipedia.org/wiki?curid=35437" title="Severný pól">
Severný pól

Severný pól je najsevernejšie miesto na každom približne guľatom astronomickom objekte. Miesto na Zemi, ktoré spĺňa túto požiadavku pri pohľade na mapu (alebo glóbus), je zemský alebo geografický severný pól. Je to miesto, v ktorom zemská os pretína na severe zemský povrch. Leží v Severnom ľadovom oceáne. Zemepisný severný pól je na 90° severnej zemepisnej šírky a spolu s Južným pólom a Greenwichský poludníkom je základom zemskej súradnicovej sústavy. Existujú aj ďalšie definície severného pólu (magnetický pól (severný na južnej pologuli a naopak) a pod.) 
História.
Prvú výpravu na pokorenie a preskúmanie severného pólu podniknutú v roku 1871 viedol Charles Francis Hall pod patronátom Američanov. Výprava niesla označenie Polaris expedition (Polárna expedícia) a skončila sa katastrofou. 
Ďalšiu výpravu v septembri 1895 viedol Fridtjof Nansen. Expedícia dosiahla 86° 14´ severnej šírky.
Prvé preukázateľné dosiahnutie severného pólu sa podarilo 12. mája 1926 posádke vzducholode Norge. Predchádzajúce výpravy (Frederick Cook 1908, Robert Peary 1909 a Richard Byrd 1926 - letel k pólu lietadlom len niekoľko dní pred Norge) nemajú dosiahnutie pólu dostatočne preukázané. Predovšetkým Peary bol dlho posudzovaný za prvého pokoriteľa severného pólu, ku ktorému malo dôjsť 6. apríla 1909, výskumy v 80. a 90. rokoch minulého storočia však jeho úspech spochybnili. Prvým Čechom na severnom póle bol v roku 1928 František Běhounek, ktorý nad pólom preletel vo vzducholodi Italia. Prvý, kto prišiel na pól “po vlastných”, bol sir Wally Herbert. A to presne 6. apríla 1969. 
Okrem severného zemepisného pólu existuje na severnej pologuli aj severný magnetický pól, ktorého poloha je nestála. V súčasnosti sa severný magnetický pól pohybuje rýchlosťou asi 15 km za rok smerom na Sibír, ktorej pobrežie dosiahne asi o 40 rokov. V minulosti dokonca niekoľkokrát došlo k tomu, že sa severný magnetický pól presunul z jednej zemepisnej pologule na druhú (prepólovanie).

</doc>
<doc id="35442" url="https://sk.wikipedia.org/wiki?curid=35442" title="Národná agentúra pre letectvo a vesmír">
Národná agentúra pre letectvo a vesmír



</doc>
<doc id="35443" url="https://sk.wikipedia.org/wiki?curid=35443" title="Hoax">
Hoax

Hoax je anglické slovo, ktoré znamená podvod (klamstvo), obyčajne taký, ktorého cieľom je zo žartu alebo so zlými úmyslami prinútiť niekoho veriť niečomu, čo nezodpovedá skutočnosti, a zneužiť jeho dôverčivosť. Slovo sa začalo na začiatku 21. storočia v médiách a na internete používať aj v slovenčine, ale jeho význam nie je jednoznačný. Podrobnosti o význame pozri nižšie v časti definícia.
Výslovnosť.
Britská výslovnosť je [həuks]; americká výslovnosť je [houks]. Slovenská výslovnosť je [houks] .
Definícia.
Príklady výkladu významu pre angličtinu:
V angličtine je slovo hoax prvýkrát doložené koncom 18. storočia. Jeho pôvod je neistý.
Príklady výkladu pre slovenčinu alebo češtinu (zoradené podľa roku):
Hoaxy v podobe internetovej alebo mobilovej (reťazovej) správy.
Hoaxy v podobe správy na počítači či mobile predovšetkým:
Niekedy sa tiež vyskytujú reťazové správy vo forme prosby alebo petície (takáto „petícia“ z hľadiska práva nemá žiadnu váhu), veľakrát sa uvádzaný blud snaží podporiť uvedením názvov veľkých firiem a inštitúcií (napr. IBM, America OnLine, atď.).
Ochrana pred šírením.
Odborníci sa zhodujú, že ak dostaneme takýto e-mail (prípadne iný typ správy), je dobré poučiť ľudí, ktorí ho poslali o zbytočnosti (a škodlivosti) ich dobrého úmyslu. Do budúcnosti sa tak ušetrí množstvo času a energie.
Niekedy však môže ísť o reálnu správu, tú je však vhodné preposielať len pri úplnej istote, že je pravdivá, napr. keď osobne poznáte odosielateľa a viete, že:
Známy server o tejto problematike, "hoax.cz", uvádza: „"V praxi můžeme použít následující pravidlo:" "Jestliže zpráva obsahuje výzvu k hromadnému rozeslání na další adresy, je to s největší pravděpodobností HOAX."“ Je potrebné podotknúť, že táto výzva NEMUSÍ byť vyjadrená priamo. Napríklad "Dajte pozor na svoje deti!". Doslova sa nám vnucuje správu preposlať, aby sme chránili deti našich blízkych vďaka útokom na naše city.
Je veľa dôvodov, ktoré mohli viesť pôvodného autora k napísaniu správy, zväčša však ide o snahu zabaviť sa. V mnohých správach sú úplné absurdnosti, to však nebráni tomu, aby sa správa vďaka ľudskej hlúposti nešírila ďalej. Pri viacnásobnom preposielaní je možné z hlavičiek e-mailových správ (zobraziť podrobnosti) získať pomerne veľké množstvo e-mailových adries (tzv. Email harvesting).
Príklad hoaxu.
"Pozor na mobil !!!"
"Minister vnútra upozorňuje všetkých majiteľov mobilných telefónov: veľmi často sa stáva, že si majiteľ mobilu nájde odkaz, aby zavolal na číslo: 0607 745 241. URČITE na toto číslo nevolajte! Vaše faktúry porastú do závratných výšok."
"Táto informácia pochádza z policajných zdrojov. „Podvratné živly“ majú systém, ktorým môžu zneužívať Vaše mobily. Zavolajú Vás na Váš GSM a predstavujú sa ako pracovníci z „Orange“ - Váš prevádzkovateľ. Ďalej Vás požiadajú uviesť kód, ktorý začína na 09 * a vysvetľujú Vám, že je to overovanie spoľahlivej funkčnosti Vášho mobilu."
"URČITE IM NEUDÁVAJTE TENTO KÓD a okamžite zrušte hovor. Vlastnia zariadenie, ktoré za pomoci tohto kódu prečíta Vašu SIM kartu a už im nič nebráni v tom, aby vyrobili novú identickú kartu…"
"Tento podvod je mimoriadne rozšírený a preto Vás prosíme, aby ste túto informáciu rozšírili medzi čo najväčší počet ľudí."
Tento hoax má všetky typické znaky:
Príklad ICQ hoaxu.
"Od septembra má ICQ stáť 50 centov! Postav sa proti tomu a pošli tento text aspoň 15 ľudom z tvojich kontaktov. Keď si to urobil/a tak stlač F1 a tvoja kvetinka bude modrá. To znamená, že nemusíš nič platiť. Takto pomôž že icq bude ešte stále zadarmo! To nie je žiaden vtip!!!"
Tento hoax je jedným z najrozšírenejších hoaxov šírených cez ICQ, čo bola najrozšírenejšia IM sieť na Slovensku a v Česku.
Recesia.
Od počiatku šírenia hoaxu sa šíria tiež správy, ktoré sú recesiou na klasický hoax a slúžia väčšinou na pobavenie alebo informovanie o šírení hoaxu. Tieto recesistické hoaxy šíria hlavne používatelia s hlbšími znalosťami internetovej komunikácie, niekedy ako odpoveď na prijatie hoaxu.
"Pozor, Facebook bude platený! Jediná možnosť, ako tomu zabrániť, je preposlať túto správu 23452527245 ľudom do 10 sekúnd, inak ťa zožerie ružový dinosaurus!"
Žarty, vtipy a pod..
Najmä na 1. apríla sa šíria aj e-mailami (kanadské) žarty a vtipy. Ich najčistejším účelom býva adresáta dobehnúť ().
"Predmet: Filmovanie začne zajtra"
"E-mail: Ako bolo oznámené už pred mesiacom, naše oddelenie bolo vybrané ako súčasť novej televíznej relácie. Od zajtra si všimnete, že po kanceláriách budú chodiť ľudia s kamerami. Názov relácie je zatiaľ tajný. Nepýtajte sa na nič a nemusíte robiť nič zvláštneho, len sa správajte normálne a pokračujte v práci ako obvykle."
Šírenie nepravdivých informácií (dezinformácií).
Ministerka Mária Kolíková v decembri 2021 navrhovala, aby v šírenie dezinformácií a nepravdivých informácií bolo posudzované ako trestný čin, ktorý bude mať trestnú sadzbu od 1 do 5 rokov. Na tlačovej konferencii zdôraznila, že musí ísť o prípad, kedy sú šírené informácie jednoznačne nepravdivé, napr. tvrdenie, že koncentračné tábory počas druhej svetovej vojny neexistovali. Niektoré slovenské média nazvali tento návrh ako určený na "stíhanie hoaxov". Ministerstvo upresnilo, že nepravdivé informácie môžu byť šírené pomocou nepravdivých záznamov napríklad v tzv. deepfake videách. Trestný zákon už pozná trestný čin „šírenie poplašnej správy“, ktorý postihuje páchateľov, ktorí nepravdivú poplašnú správu oznámili polícii či úradom.

</doc>
<doc id="35444" url="https://sk.wikipedia.org/wiki?curid=35444" title="Martin Cibák">
Martin Cibák

Martin Cibák (* 17. máj 1980, Liptovský Mikuláš) je bývalý slovenský hokejista.
Klubový hokej.
S hokejom začínal v Liptovskom Mikuláši. V roku 1998 si ho v úvodnom drafte NHL vybral klub Tampa Bay Lightning v 9. kole ako 252. v poradí. Nasledujúce tri sezóny odohral v zámorí v juniorskej súťaži WHL a nižšej profesionálnej súťaži IHL. V sezóne 2001/02 sa v drese Tampa Bay Lightning dostal prvýkrát na ľad NHL, aj keď väčšinu zápasov sezóny odohral v AHL za Springfield Falcons. V nasledujúcej sezóne vypadol z kádra Tampy Bay. Vrátil sa tam až v sezóne 2003/04, keď sa stal stabilným hráčom Tampy Bay a podieľal sa na víťazstve tohto klubu v play-off. Stal sa tak tretím slovenským držiteľom Stanley Cupu v histórii po Stanovi Mikitovi a Jiřím Bicekovi. Počas lockoutu NHL v ročníku 2004/2005 hrával v Liptovskom Mikuláši, Plzni a v play-off posilnil Košice. Celkovo za Lightning v NHL nastúpil na 154 duelov základnej časti a na 61 v play-off. 
Pred sezónou 2006/07 sa rozhodol vrátiť sa do Európy, konkrétne do Švédska. V tejto sezóne odohral za tím Frölunda Indians 55 zápasov, v ktorých si pripísal 23 bodov. Pred sezónou 2007/08 prestúpil do Södertälje SK a pred sezónou 2009/10 prestúpil do ruského klubu Spartak Moskva, kde zotrval dve sezóny. Ročník 2010/2011 odohral v klube Severstaľ Čerepovec, kde bol vymenený za Olega Gubina. V drese Čerepovca nastúpil v 41 zápasoch základnej časti (10 gólov, 3 asistencie) a v 6 zápasoch play-off. Pred sezónou 2011/2012 sa dohodol na ročnom kontrakte s klubom Neftechimik Nižnekamsk. Po skončení zmluvy s ním Nižnekamsk predĺžil zmluvu o ďalší rok. V januári 2013 bol vymenovaný za kapitána tímu.
V novembri 2017 oznámil ukončenie svojej aktívnej hráčskej kariéry.
Míľniky.
Prvý zápas v NHL
9. február 2002, zápas Tampa Bay Lightning - Washington Capitals
Prvá asistencia v NHL 
11. február 2002, zápas Tampa Bay Lightning - Washington Capitals
Prvý gól V NHL
12. marec 2002, zápas Tampa Bay Lightning - Atlanta Thrashers
Reprezentácia.
V národnom drese odohral 45 zápasov a strelil 6 gólov.

</doc>
<doc id="35445" url="https://sk.wikipedia.org/wiki?curid=35445" title="Zoznam rockových žánrov">
Zoznam rockových žánrov

Toto je zoznam hudobných žánrov pochádzajúcich z rocku a obsahujúcich hlavne rockové, metalové, punkové a alternatívne rockové žánre.

</doc>
<doc id="35446" url="https://sk.wikipedia.org/wiki?curid=35446" title="Dózsa György út">
Dózsa György út

Dózsa György út, po slovensky "ulica Juraja Dóžu", je ulica v Budapešti a názov stanice na trati M3 (Sever-Juh) Budapeštianskeho metra.

</doc>
<doc id="35447" url="https://sk.wikipedia.org/wiki?curid=35447" title="ČHE">
ČHE



</doc>
<doc id="35448" url="https://sk.wikipedia.org/wiki?curid=35448" title="Mark Williams (herec)">
Mark Williams (herec)

Mark Williams (* 17. jún 1959, Bromsgrove, Spojené kráľovstvo) je britský herec, komik a scenárista. 
Najznámejší je ako jedna z hviezd populárnej zábavnej šou stanice BBC, The Fast Show. Hral aj Olafa Petersena v Červenom trpaslíkovi a Kirka v Carrie and Barry.
V súčasnosti je spájaný najmä s postavou Artura Weasleyho vo filmovej sérii Harry Potterovi, kde pôsobil od druhého dielu a v BBC detektívnom seriáli Father Brown.
Taktiež prezentoval dokumentárny seriál "Mark Williams on the Rails", pokračovanie predchádzajúceho seriálu "Industrial Revelations".
Mark je fanúšikom tímov Brighton &amp; Hove Albion F.C. a Aston Villa F.C..

</doc>
<doc id="35449" url="https://sk.wikipedia.org/wiki?curid=35449" title="Rechtuniq">
Rechtuniq

Rechtuniq bol región v starom Arménsku v rokoch 400-800, vo Vaspurakane, východne od Antzevasiq. Vládol v ňom rod Rechtuni.

</doc>
<doc id="35450" url="https://sk.wikipedia.org/wiki?curid=35450" title="Vendelín Kutlík">
Vendelín Kutlík



</doc>
<doc id="35451" url="https://sk.wikipedia.org/wiki?curid=35451" title="Lukáš Richter">
Lukáš Richter

Lukáš Richter bol slovenský medailér, kovorytec, ktorý pôsobil v Kremnici v rokoch 15501579. Bol žiakom a nástupcom Krištofa Füssela, ktorý patril k vynikajúcim kremnickým medailérom z obdobia renesancie. 
Richterovým nástupcom sa stal jeho žiak Abrahám Eisker, ktorý pracoval v mincovni ako rezač želiez.
Dielo.
Podstatnú časť Richterových prác tvoria portrétne medaily. Podobizne, na rozdiel od svojho učiteľa, znázorňuje na celej kruhovej ploche medaily a veľmi realisticky zachytáva individuálne črty zobrazovanej osoby spredu i z profilu, pričom sa neobmedzuje iba na znázornenie hlavy. Vytvoril realisticky znázornené podobizne panovníkov, ale aj banských úradníkov, bohatých mešťanov, členov ich rodín a ďalších osôb. Jeho portréty sa vyznačujú mäkkou modeláciou tváre so všetkými detailami, akými sú napríklad vrásky a vlasy. Portrétne medaily Lukáša Richtera sú nielen vrcholom kremnického renesančného medailérstva, ale patria aj medzi najkrajšie svetové medaily tohto obdobia. 
Medzi portrétne medaily Lukáša Richtera patria aj diela razené pri príležitosti korunovácií uhorských kráľov v Bratislave. Tvoril aj na biblické námety. Známa je napr. jeho vianočná medaila z roku 1565, ktorá zobrazuje Adama a Evu v raji a na reverze Klaňanie sa pastierov. Toto je jediná medaila označená autorovou signatúrou L-R. 

</doc>
<doc id="35452" url="https://sk.wikipedia.org/wiki?curid=35452" title="Washington Capitals">
Washington Capitals

Washington Capitals je americký profesionálny hokejový klub sídliaci v hlavnom meste krajiny Washington, D. C. Capitals súťažia v NHL a sú súčasťou Metropolitnej divízie vo Východnej konferencii. Svoje domáce zápasy hrajú v Capital One Arena.
Najväčší úspech družstvo dosiahlo v sezóne 2017/18, keď sa dostalo až do finále Stanley Cupu, v ktorom porazili Vegas Golden Knights 4:1 na zápasy.
Štatistiky.
Bodový lídri.
Zoznam bodových lídrov tímu v histórii. Aktualizované každú sezónu.
"Poznámka: B/Z = Body na zápas; * = súčasný hráč Capitals"

</doc>
<doc id="35458" url="https://sk.wikipedia.org/wiki?curid=35458" title="Kristián Genersich">
Kristián Genersich

Kristián Genersich (* 3. január 1759, Kežmarok – † 30. apríl 1825, Kežmarok) bol slovenský historik, prírodovedec a učiteľ.
Rodina.
Venoval sa vlastivednému bádaniu, vykonával prieskum Karpát a Tatier, kde zbieral rastliny a minerály. Publikoval aj povesti o kežmarskom hrade. Podľa životopiscov býval vo Vyšnej Slanej u Martina Laučeka.

</doc>
<doc id="35459" url="https://sk.wikipedia.org/wiki?curid=35459" title="Petr Sýkora (1976)">
Petr Sýkora (1976)

Petr Sýkora (* 19. november 1976, Plzeň) je bývalý český reprezentant v ľadovom hokeji.
Klubový hokej.
Hral ako stredný útočník. Je 182 cm vysoký a váži 86 kg (údaj z roku 2005). Bol draftovaný v úvodnom drafte NHL klubom New Jersey Devils v roku 1995 už v prvom kole ako 18. v poradí. Už od najbližšej sezóny sa dostal na ľad NHL. Za New Jersey odohral 7 sezón. V sezóne 1999/2000 pomohol tímu vybojovať Stanley Cup, i keď v šiestom finálovom zápase proti Dallas Stars utrpel zranenie a bol hospitalizovaný. Pri preberaní pohára na ľade chýbal, ale spoluhráči mu neskôr trofej priviezli do nemocnice. 
Od sezóny 2002/03 hral za Anaheim Mighty Ducks s výnimkou sezóny 2004/05, keď počas lockoutu v NHL hral za Metallurg Magnitogorsk v ruskej hokejovej superlige. Na sezónu 2005/06 mal s Anaheimom uzavretú zmluvu na 3,116 mil. dolárov ročne. Po 34 zápasoch v drese Anaheimu bol vymenený do tímu New York Rangers.
7. júla 2006 podpísal zmluvu s klubom Edmonton Oilers, kde nastupoval v útoku spoločne s krajanom Alešom Hemským a nazbieral spolu 53 bodov.
V júli 2007 podpísal ako voľný agent dvojročný kontrakt s klubom Pittsburgh Penguins. V drese Penguins sa dostal do finále Stanley Cupu, kde ale podľahli Detroitu. V časti sezóny nastupoval po boku Sidney Crosbyho alebo Jevgenija Malkina, čo mu vynieslo najlepšiu produktivitu od roku 2001 (63 bodov). Už štvrtý raz hral vo finále Stanley Cupu, ale po tretí raz s tímom odišiel porazený, keď Pittsburgh podľahol Detroit Red Wings. V nasledujúcej sezóne 2008/2009 si finálový súboj v drese Pittsburgu proti Detroitu zopakoval. V play-off ho však sužovali zranenia, nehral ani v rozhodujúcom siedmom finále, ale po víťaznom stretnutí sa pripojil k oslavám zisku Stanley Cupu na ľadovej ploche.
Pred sezónou 2009/2010 podpísal zmluvu s Minnesota Wild. Na začiatku ročníka však utrpel otras mozgu a následne pre nízku produktivitu (3 body v 14 stretnutiach) bol ponúknutý ostatným tímom, v NHL už v tomto ročníku nenastúpil. V lete 2010 sa bez zmluvy s tímom NHL vrátil do rodnej Plzne a hral za HC Plzeň v útoku s Martinom Strakom a Janom Kovářom. Po zisku trinástich bodov v trinástich stretnutiach podpísal zmluvu s bieloruským tímom Kontinentálnej hokejovej ligy CHK Dynama-Minsk.
V septembri 2011 nastúpil do tréningového kempu New Jersey Devils s cieľom prebojovať sa do tímu NHL, kde zažil najslávnejšie chvíle svojej kariéry. Nakoniec 5. októbra 2011 podpísal ročný kontrakt v hodnote 650 tisíc USD. V marci 2012 odohral tisíce stretnutie v základnej časti NHL a v sezóne zaznamenal celkovo 21 gólov a 44 kanadských bodov. Šiesty raz sa s tímom prebojoval do finále Stanley Cupu, ale na trofej po porážke od Los Angeles Kings nedosiahol. V sezóne 2012/2013 odohral deväť zápasov za švajčiarsky Bern s ktorým získal majstrovský titul. Počas nasledujúceho ročníka neodohral žiadny zápas a 17.marca 2014 oznámil skončenie profesionálnej hokejovej kariéry. V roku 2016 trénoval na Floride deväť a desaťročných hokejových juniorov.
Reprezentácia.
Reprezentoval Česko na majstrovstvách sveta v roku 1998, 1999 a 2005 z ktorých má bronzovú a dve zlaté medaily. 

</doc>
<doc id="35460" url="https://sk.wikipedia.org/wiki?curid=35460" title="Slang">
Slang

Slang je špecifická vrstva nespisovných výrazov národného jazyka, ktorá má spornú definíciu.
Termín sa prvý raz použil v Anglicku v 18. storočí v podobe s´langue ako označenie pre "neštudovaný, vulgárny jazyk nižších pracujúcich spoločenských vrstiev a tvoril výrazný protipól voči oficiálne uznanému a kultivovanému jazyku anglických gentlemanov a dám" (Orgoňová – Sedláčková, 2010, s. 151). Často je stotožňovaný s veľmi podobnými výrazmi žargón, argot, sociolekt či profesionalizmus, toto stotožňovanie však nie je správne. 
Jozef Mistrík definuje slangové slová ako nespisovné výrazy národného jazyka, ktoré sa používajú v súkromnom alebo neoficiálnom prostredí v obmedzenom okruhu ľudí, ktorí sa buď zaoberajú tou istou činnosťou alebo majú rovnakú sféru záujmov. Vznikajú:
Podľa B. Hochela ide o nespisovné jazykové prostriedky rozličného pôvodu (teritoriálno-nárečového, argotického, žargonického, sociolektického), ktoré sú v národnom kolektíve všeobecne používané alebo všeobecne zrozumiteľné, a ktoré celkom alebo do značnej miery stratili príznak pôvodu.
Slang je jedným z hlavných zdrojov obohacovania lexiky spisovného jazyka. Veľa nových slov (bez ohľadu na svoj pôvod) prechádza pred vstupom do spisovného jazyka „slangovým štádiom“. Profesionálne (výnimočne aj záujmové) nárečia niekedy obohacujú spisovný jazyk priamo (terminológia).

</doc>
<doc id="35461" url="https://sk.wikipedia.org/wiki?curid=35461" title="Petr Sýkora (1978)">
Petr Sýkora (1978)

Petr Sýkora (* 21. december 1978, Pardubice) je český hokejový útočník.
Petr Sýkora je útočník hrajúci na pravom krídle. Svoju hokejovú kariéru začal v sezóne 1996/97 v mužstve HC Moeller Pardubice českej hokejovej extralige. Po deviatich sezónach strávených v tomto klube sa v sezóne 2005/06 dostal prvýkrát na ľad NHL v drese Washington Capitals. Mal uzavretú zmluvu s ročným príjmom 525 tisíc dolárov. Ďalší rok pôsobil opäť v Pardubiciach.
Reprezentácia.
MS 2007.
Tréner Alois Hadamczik ho nominoval na Majstrovstvá sveta 2007 v Rusku.

</doc>
<doc id="35463" url="https://sk.wikipedia.org/wiki?curid=35463" title="Calgary Flames">
Calgary Flames

Calgary Flames je hokejový klub NHL sídliaci v Calgary, najväčšom meste kanadskej provincie Alberta.
Calgary Flames hrá v Pacifickej divízii Západnej konferencie. Je víťaz Stanley Cupu v roku 1989.
Mužstvo Flames malo pôvodne sídlo v Atlante, do kanadského Calgary sa presťahovali v roku 1980. Do roku 2011 boli jediným klubom NHL, ktorý sa presťahoval zo Spojených štátov do Kanady. Ich najväčším rivalom je Edmonton Oilers. Vzájomné zápasy týchto dvoch tímov sú nazývané aj "bitka o Albertu", keďže v provincií Alberta sídlia oba kluby. 
Medzi slávnych hráčov klubu v histórií patria: Al MacInnis, obranca, ktorý mal najväčší počet štartov za Flames, kanadský strelec Theoren Fleury, či brankár Mike Vernon.
V posledných rokoch k najväčším úspechom klubu patrí postup do finále play-off v roku 2004, kde ale prehrali s Tampa Bay Lightning po dramatickom priebehu série 3–4 na zápasy.
V sezóne 2006/07 získalo Calgary 96 bodov a obsadilo 8. priečku v Západnej konferencii, prebojovali sa do play-off. Tam nastúpili proti Detroit Red Wings, s ktorým ale na zápasy prehrali 2 – 4.

</doc>
<doc id="35466" url="https://sk.wikipedia.org/wiki?curid=35466" title="Žargón">
Žargón

Žargón je:
Podľa B. Hochela: nespisovné jazykové prostriedky, ktorých funkciou a cieľom je utajiť nimi vyjadrované informácie a tým zvýrazniť nadradenosť, výlučnosť jeho používateľov.
V slovenskej literatúre žargón (definícia b) využíva napríklad Vladimír Mináč, Rudolf Jašík, Jonáš Záborský či Ján Palárik, ktorí ako žargón používajú cudzojazyčné (nemecké, latinské, maďarské a podobne) slová v reči postáv. 

</doc>
<doc id="35467" url="https://sk.wikipedia.org/wiki?curid=35467" title="Sociolekt">
Sociolekt

Sociolekt alebo sociálny dialekt alebo sociálne nárečie môže mať viacero definícií:
Niektoré výrazy zo sociolektu po čase obohatia spisovný jazyk.

</doc>
<doc id="35469" url="https://sk.wikipedia.org/wiki?curid=35469" title="Stanislav I. (Poľsko)">
Stanislav I. (Poľsko)

Stanislaw Leszczyński – Stanislav I. – "Stanisław Bogusław Leszczyński" (rod Wieniawa) (* 20. október 1677, Ľvov, Republika Poľskej koruny a Litovského veľkokniežatstva – † 23. február 1766, Lunéville, Francúzsko) bol poľský kráľ a vojvoda lotrinský.
Mladosť.
Bol synom Rafaela Leszczyńského, poznaňského vojvodu, a Anny Kataríny Jablonovskej, dcéry Stanislava Jána Jablonovského a Marianny Kazanovskej. Väčšiu časť vzdelania získal doma, od domácich a učiteľov povolaných zo zahraničia. Navštevoval tiež Protestantské gymnázium v Lešne. V rokoch 1695 – 1696 absolvoval cestu po Európe. 
Až do smrti otca, v r.1703 zotrvával zrejme v jeho tieni. Na volebnom sneme v r. 1697 pridal sa súčasne s otcom na stranu syna zomrelého kráľa, Jakuba Sobieského, ale nakoniec podporil kurfirsta saského. Nový kráľ sa mu odvďačil tým, že ho menoval kráľovským čašníkom. V r.1699 Leszczyński sa stáva Poznaňským vojvodom. Situácia sa zmenila po vypuknutí severnej vojny v 1700 a po vtrhnutí švédskeho vojska do Poľska.
Panovanie.
Prvé.
Po obsadení Varšavy švédskym vojskom v r.1704, časť poľskej šľachty uzavrela tzv. Litovskú konfederáciu a 16. februára zvrhla Augusta II. Saského z trónu. Leszczyński, ako delegát konfederácie sa zišiel v apríli so švédskym kráľom Karolom XII. v Lidzbarku. Švédsky panovník oceniac jeho konexie vo Veľkopoľsku odporučil ho ako kandidáta na trón. Leszczyński na začiatku sľúbil, že korunu prijme iba do depozitu a odovzdá ju Jakubovi Sobieskému. Sľub však nedodržal. 2. júla toho istého roku, bol narýchlo zvolaný volebný snem, za účasti asi pol tucta kastelánov a niekoľkých pánov, do švédskeho vojenského tábora pri Varšave ktorý iba formálne potvrdil voľbu nového kráľa.
Po celé 5-ročné obdobie Leszczyńského panovania trvala v Poľsku vojna proti švédskej okupácii, pri čom August II. Wettin až v r. 1706 sa zriekol poľskej koruny v prospech nového kráľa. Po porážke ruskou expedičnou armádou, pri Poltave, 8. júla 1709, Švédi opustili územie Poľska. Hneď za nimi sa vrátil August II., znovu, ako kráľ Poľský a Leszczyński, utiekol so svojimi mnohými stúpencami do Istanbulu. Tam sa snažil primäť sultána k vojne Turecka proti Rusku a Poľsku, čo sa mu nepodarilo.
Druhé.
Nasledujúcich 22 rokov sa zdržiaval vo Francúzsku. V roku 1725 sa jeho dcéra Mária vydala za, o osem rokov mladšieho francúzskeho kráľa, vtedy 15-ročného Ľudovíta XV. Neskôr sa Ľudovít XV. osobne neúspešne angažoval za návrat svojho svokra na poľský trón, po smrti Augusta II. V r. 1733. Leszczyński vtedy odišiel na voľby do Varšavy, podporovaný peniazmi svojho zaťa. Jeho opätovné zvolenie za kráľa sa stalo príčinou nástupníckej vojny o poľský trón. Nasledovala vojenská intervencia Ruska, Rakúska a Saska, za ktorých podpory sa stal kráľom August III. Wettin. Leszczyńského strana sa postavila na väčší odpor iba v Gdansku, čakajúc tam na pomoc Francúzska. Prišiel však iba neveľký intervenčný oddiel o počte 2400 mužov, ktorý Rusi a Sasi rýchlo rozprášili. Gdansk sa tak vzdal a kapituloval po niekoľkomesačnom obliehaní (obliehanie trvalo od októbra 1734 do 30. júna 1735).
Leszczyńského stúpenci potom uznali Augusta III. a on sám preoblečený za sedliaka utiekol do Kráľovca (teraz Kaliningrad) v Prusku. Tam sa uzavrela nová vojenská konfederácia na obranu jeho voľby. Po jej rozbití a po dohode Francúzska s Rakúskom – bol Leszczyński nútený zriecť sa koruny a vrátiť sa do Francúzska.
Lotrinsko.
26. januára 1736 definitívne abdikoval na poľský trón a ako kompenzáciu prijal titul vojvodu a stal sa doživotným vládcom bohatého Lotrinského vojvodstva, ktoré múdro a spravodlivo spravoval, čím si získal u domáceho obyvateľstva prídomok „"kráľ dobrodinec"“. Celý zvyšok života venoval vede a dobročinnosti. Bol známy hlavne ako zakladateľ Akadémie v Lunéville, mecenáš umenia a vied.
Zomrel vo veku 88 rokov. Bol najdlhšie žijúcim kráľom Poľska.

</doc>
<doc id="35470" url="https://sk.wikipedia.org/wiki?curid=35470" title="Stanislaw Leszczyński">
Stanislaw Leszczyński



</doc>
<doc id="35471" url="https://sk.wikipedia.org/wiki?curid=35471" title="Viackoľajná trať">
Viackoľajná trať

Viackoľajná trať je železničná trať, ktorá má dve alebo viac koľají. Železničné trate môžu byť jednokoľajné, dvojkoľajné, alebo niekedy aj viackoľajné. 
Na dvojkoľajných tratiach sa pravá koľaj od začiatku trate ku koncu trate čísluje číslom 2., ľavá traťová koľaj ako 1. a prostredná koľaj na trojkoľajnej trati dostáva číslo 0. V Európe sa väčšinou používa od r. 1937 pravostranná prevádzka, ale na niekoľkých tratiach napr. v Rakúsku, Nemecku sa používa ľavostranná prevádzka. V Spojenom kráľovstve a iných krajinách britského Spoločenstva národov sa používa tiež ľavostranná, podobne ako v cestnej doprave. Ľavostranná premávka sa ešte používa vo Francúzsku, Taliansku, Španielsku.

</doc>
<doc id="35472" url="https://sk.wikipedia.org/wiki?curid=35472" title="Železničná stanica">
Železničná stanica

Železničná stanica alebo stanica môže byť:
Po dopravnej stránke umožňuje prechod z jednej koľaje na inú prostredníctvom výhybiek. Tým sa umožní vyhnutie sa vlaku inému vlaku, alebo vozidlu a takisto aj presun jednotlivých vozňov pri posune na rôzne koľaje. Vo veľkých mestách sa pre takúto činnosť (posun) vytvárajú tzv. zriaďovacie stanice. Po prepravnej stránke umožňuje v osobnej doprave zastavenie vlaku pre nástup a výstup cestujúcich na určených, upravených koľajách a nástupištiach, nakládku a vykládku batožiny, zásobovanie reštauračných, bufetových, lôžkových a ležadlových vozňov, manipuláciu pri poštových vozňoch. V nákladnej doprave je to nakládka a vykládka vozňových zásielok, kusových zásielok, zostava nákladných vlakov a ich rozraďovanie, váženie zásielok, tarovanie vozňov, v určených prechodových staniciach colné, špedičné a kontrolné výkony so zásielkami. Podľa veľkosti a rozsahu práce a výkonov sú zaradené do niekoľkých výkonnostných tried:

</doc>
<doc id="35474" url="https://sk.wikipedia.org/wiki?curid=35474" title="František Ferdinand d’Este">
František Ferdinand d’Este

František Ferdinand Karol Ľudovít Jozef d'Este (* 18. december 1863† 28. jún 1914) bol arcivojvoda a korunný princ Rakúska, Uhorska a Česka, od roku 1896 dezignovaný následník trónu Rakúsko-Uhorska. Bol synovcom cisára Františka Jozefa I., ktorý už desaťročia vládol rakúskej a rakúsko-uhorskej monarchii. Atentát na Františka Ferdinanda d’Este v Sarajeve bol jednou zo zámienok rozpútania prvej svetovej vojny.
Narodil sa ako člen lotrinskej vetvy habsburskej dynastie. Vo veku 12 rokov prijal dedičstvo po rakúskom arcivojvodovi Františkovi V. d'Este, po ktorom prevzal aj meno vojvoda z Modeny a Este.
1. júla 1900 sa oženil s grófkou Žofiou Chotkovou. Keďže nepatrila k najvyššej rakúskej šľachte, alebo k niektorej z panujúcich kráľovských dynastií, cisár František Jozef I. vyhlásil manželstvo za morganatické a František Ferdinand sa pre manželku a ich deti musel zriecť nárokov na "…práva, pocty, tituly, erby, výhody atď., ktoré prináležia rovnorodým manželkám a deťom pochádzajúcim z rovnorodých manželstiev pánov arcivojvodov." František Ferdinand sa musel neodvolateľne zaviazať, že sa vzdáva pre svoju manželku, ich detí a ďalších potomkov aj nárokov na trón v kráľovstvách a územiach zastúpených v Ríšskej rade.
Dňa 28. júna 1914 spáchal v Sarajeve bosnianskosrbský anarchista a pomocník srbskej organizácie Čierna ruka (bol členom inej organizácie s názvom Mlada Bosna) Gavrilo Princip atentát na Františka Ferdinanda a jeho manželku Žofiu. Obaja pri atentáte zahynuli. Atentát sa pokladá za jednu z historických udalostí, ktoré viedli k 1. svetovej vojne.
Sarajevský atentát.
Sarajevský atentát sa uskutočnil 28. júna 1914, počas arcivojvodovej návštevy nepokojnej Bosny a Hercegoviny, kde sa zúčastnil vojenských manévrov a následne mu bola pripravená prehliadka hlavného mesta Sarajeva. Atentát mala na svedomí srbská revolučná organizácia Mladá Bosna. Tento atentát sa stal zámienkou k vyhláseniu vojny Rakúsko-Uhorska Srbsku a považuje sa za jednu z príčin prvej svetovej vojny
Priebeh sarajevského atentátu.
Bolo desať hodín a desať minút keď vozidlá s arcivojvodom a jeho sprievodom prechádzali popri ústrednej policajnej stanici. K jednému z policajných agentov prišiel Nedeljko Čabrinović oblečený v dlhom čiernom kabáte a čiernom klobúku. Niekoľko sekúnd na to, mladík odtrhol rozbušku od ručného granátu o železný stĺp vedľa nábrežného múru a hodil ho smerom na auto v ktorom sa viezol arcivojvoda s manželkou. Šofér vozidla videl letiaci čierny predmet, rýchlo zareagoval a pridal plyn, granát spadol na strechu auta. Arcivojvoda sa na ochranu svojej manželky rýchlo zahnal rukou a odkotúľal granát dolu ulicou, ktorý vybuchol pod zadným kolesom sprievodného auta za nimi. Akonáhle granát vybuchol, atentátnik preskočil múr, na ktorého druhej strane bola rieka Miljacka, ktorá je uprostred leta takmer úplne plytká, a zoskočil do vyše šesť metrovej hĺbky. Polícia ho však krátko na to dobehla a zatkla.
Arcivojvodov voz sa začal veľkou rýchlosťou náhliť k radnici. Boli zranení dvaja podplukovníci a asi 20 divákov. Arcivojvodov komorník požiadal šoféra aby pokračovali v ceste, pretože arcivojvodov stojací voz, bol jednoduchým terčom pre prípadného druhého atentátnika. Prvé dve autá ktoré už boli pri radnici vôbec netušili čo sa za nimi stalo a výbuch pokladali za salvy z diel, až kým ich nekonfrontoval arcivojvoda so skutočnosťou. Pred radnicou ich už čakal uvítací výbor na čele s mešťanostom. Po vzájomnom uvítaní Habsburského sprievodu a mešťanostu sa všetci odobrali dovnútra do radnice. Podľa guvernéra Potiorka sa hovorilo o tom, aby sa plány návštevy pozmenili. Ďalšou zastávkou malo byť múzeum do ktorého sa mali dostať cez úzku ulicu Františka Jozefa, cez centrum mesta. Potiorek však navrhol aby sa išlo späť cez Apelové nábrežie. Niektorí členovia sprievodu chceli plány návštevy úplne zmeniť, niektorí dokonca navrhli, aby sa návšteva hneď ukončila a arcivojvoda sa vrátil hneď do Ilidže. František Ferdinand však rozhodol a vyslovil želanie navštíviť raneného podplukovníka Merizzihoho, ktorý bol po prvom útoku prevezený do vojenskej nemocnice, a až potom sa bude pokračovať do múzea.
O trištvrte na jedenásť opustil sprievod mestskú radnicu a auto v ktorom je František Ferdinand so ženou je zase tretie v poradí. Sprievod prechádzal nábrežím plnou rýchlosťou, akonáhle však prvé auto, v ktorom bol šéf bezpečnosti, došlo na roh Apelového nábrežia a ulice Františka Jozefa, odbočilo toto prvé auto podľa pôvodného plánu smerom cez ulicu Františka Jozefa a za ním nasledovalo aj druhé auto so šéfom polície a mešťanostom. V momente keď chcel šofér auta, v ktorom bol arcivojvoda, odbočiť za nimi, guvernér ho okríkol s tým, že má stáť a že idú nesprávnou cestou a má pokračovať ďalej Apelovým nábrežím. Šofér zastavil vozidlo pred obchodom s vínom, kde bol práve na chodníku zhluk ľudí. Z davu sa vynoril nevysoký mladík s dlhými vlasmi a v ruke držal revolver.
Bol to Gavrilo Princip, ktorý bol po nevydarenom bombovom útoku predposlednou nádejou atentátnikov. Pokladal za nevyhnutné ich cieľ splniť a tak vystrelil. Arcivojvoda aj so ženou sedeli nehybne na svojich miestach. Akonáhle sa však auto pohlo, Žofia spadla na arcivojvodu a guvernér zbadal na ústach Františka Ferdinanda krv. Žofia zomrela ako prvá, guľka ktorá bola určená guvernérovi prestrelila bok vozidla a zasiahla Žofiu do pravej slabiny, František Ferdinand žil len o niečo málo dlhšie, guľka ktorá zasiahla jeho, prešla cez pravú stranu goliera jeho kabáta, prestrelila mu tepnu a zapichla sa mu do chrbtice. Následne sa po ich smrti, jeden po druhom rozozvučali zvony všetkých sarajevských kostolov.
Atentátnici.
V deň Sarajevského atentátu na Františka Ferdinanda, čakali rozostavení atentátnici približne tristo metrov od seba. Prvý bol najstarší zo skupiny a to Muhamed Mehmedbašić a sním Vaso Čubrilović, ktorý stál popri kaviarni Mostar. Ďalej, na druhej strane nábrežia, bol pripravený Nedeljko Čabrinović. Oproti mostu Čumurija stál Cvetko Popović a Danilo Ilićem. Ďalej, pri Latinskom moste, stál Gavrilo Princip s revolverom vo vrecku a otočený chrbtom k rieke Miljacka. Ako posledný bol pripravený Trifko Grabež.

</doc>
<doc id="35478" url="https://sk.wikipedia.org/wiki?curid=35478" title="Zoznam vládcov Izraela">
Zoznam vládcov Izraela

Predsedovia vlád Izraela.
"Predseda vlády Izraela" je hlavou izraelskej vlády. Od roku 1996 (zákon vydaný 1992) je volený v celonárodnom hlasovaní, spravidla súčasne s parlamentnými voľbami, predtým vyberal premiéra prezident z členov Knessetu.

</doc>
<doc id="35480" url="https://sk.wikipedia.org/wiki?curid=35480" title="Gilgameš">
Gilgameš

Gilgameš (po sumersky asi "Bilga-meš", po grécky "Gilgamos") bol podľa Sumerského kráľovského zoznamu kráľ Uruku (pozri aj Mezopotámia) na začiatku 3. tisícročia pred Kr. - okolo 2800 pred Kr. (t. j. Ranodynastické obdobie I, I. dynastia z Uruku), uvádza sa aj okolo 2700 pred Kr. alebo po 2600 pred Kr. (to posledné by bolo už Ranodynastické obdobie II). 
Kráľovský zoznam hovorí konkrétne toto:
"…Dumuzi, rybár, ktorý pochádzal z mesta Kua, vládol 100 rokov,"
"Božský Gilgameš, ktorého otcom bol [Dumuzi], bol veľkňazom v Kulabe a vládol 126 rokov."
"Ur-nungal (Ur-lugal), syn Gilgameša, vládol 30 rokov…"
Jeho otcom bol teda Dumuzi a po jeho smrti mal vládnuť jeho syn Ur-Nungal, ktorý vládol 30 rokov. Za matku sa považuje bohyňa Ninsun. 
Podľa sumerskej tradície Gilgameš postavil kláštor Ninlil v Nippure, a pravdepodobne aj veľké hradby v Uruku, ktoré ďalší sumerskí králi skutočne považovali za jeho dielo.
Napriek nedostatku priamych dôkazov, sa väčšina vedcov domnieva, že ide o skutočne historickú postavu, pretože o paralelných postavách z Kráľovského zoznamu medzičasom vieme, že naozaj existovali. Väčšina bádateľov sa však domnieva, že nebol kráľovského pôvodu, ale že bol synom veľkňaza v jednej z uruckých štvrtí. 
V raných textoch je o ňom písané ako o kráľovi, veľmi skoro sa však objavuje jeho zbožštenie a potom už o ňom bolo uvažované ako o bohu.
Gilgameš je hlavným hrdinom tzv. "Eposu o Gilgamešovi", ktorý bol nájdený v Aššurbanipalovej knižnici, a ďalších rozprávaní z Gilgamešovho cyklu. 
Gilgameš v kultúre našej doby.
Sumerský kráľ Gilgameš inšpiroval niekoľko prác v modernej populárnej kultúre:

</doc>
<doc id="35481" url="https://sk.wikipedia.org/wiki?curid=35481" title="Vojenstvo">
Vojenstvo

Vojenstvo je v širšom zmysle termín zahŕňajúci všetky otázky vojenskej teórie a praxe súvisiacich s tvorbou, prípravou a činnosťou ozbrojených síl v čase mieru alebo vojny. Zjednodušene môže byť termín chápaný ako náuka o vojakoch, ozbrojených silách, vojnách, zbraniach a pod.
V užšom zmysle môže predstavovať systém vedomostí, zručností a návykov využívaných príslušníkmi ozbrojených síl na úspešné plnenie bojových úloh.

</doc>
<doc id="35482" url="https://sk.wikipedia.org/wiki?curid=35482" title="Zdravas’ Mária">
Zdravas’ Mária

Zdravas’ Mária alebo Raduj sa, Bohorodička (po latinsky Ave Maria, po anglicky Hail Mary, grécky Θεοτόκε Παρθένε, cirkevnoslovansky Богородице Дѣво) je tradičná modlitba k Panne Márii, matke Ježiša Krista, známa v mnohých kresťanských cirkvách (napr. rímskokatolíckej, gréckokatolíckej, pravoslávnej). V protestantizme sa používa v anglikanských aj luteránských tj. evanjelických cirkvách.
História modlitby v západnej cirkvi.
V stredoveku ju na Západe nazývali „Anjelské pozdravenie“. Jej forma sa vyvíjala postupne v priebehu storočí. 
Archeologické vykopávky v Nazarete, na mieste, kde teraz stojí Bazilika zvestovania odhalili grafity na stenách starého židokresťanského obydlia z tretieho storočia, na ktorých možno čítať XE M ("chaire Maria"), t. j. „Raduj sa, Mária“, slová z evanjelia sv. Lukáša. 
Prvá časť Zdravasu pozostáva z dvoch pozdravov v Svätom písme adresovaných Márii: 
Zjednotenie týchto dvoch biblických pozdravov nastalo v liturgii. Pokiaľ ide o latinskú cirkev, v šiestom storočí sa obe evanjeliové state objavujú zjednotené v omšových textoch a to konkrétne v antifóne na ofertórium (obetovanie) štvrtej adventnej nedele. Na východe tiež nastáva postupné zjednotenie dvoch statí, ako dosvedčuje jeden úlomok zo siedmeho storočia nájdený v Luxore, v severnom Egypte. Až do tejto doby však Zdravas Mária nemá ešte charakter ľudovej modlitby, akou bol napr. Otčenáš a Verím v Boha.
Okolo roku 1000 začína používanie Zdravasu ako modlitby v kláštornom prostredí ako napr. v Cîteaux a či v strednom Taliansku (San Pier Damiani). V roku 1198 na jednej synode v Paríži, za biskupa Oddona, bolo kňazom nariadené, aby nabádali ľud k modlitbe Verím v Boha, Otčenáš a Zdravas Mária. Je to po prvýkrát, čo sa modlitba Zdravas Mária objavuje medzi bežnými modlitbami. Tento zvyk sa rozšíril, avšak všeobecným sa stal až v 13. storočí. Text obsahuje len prvú časť (biblickú), bez mena Ježiš, a aj komentár sv. Tomáša Akvinského k modlitbe Zdravas Mária sa končí tu. Taktiež niektoré breviáre z druhej polovice 15. storočia a Veľký katechizmus sv. Petra Kanízia († 1597) svedčia iba o tejto časti modlitby.
V 15. storočí sa ku Zdravas Mária začína pridávať druhá časť - Svätá Mária, ktorá je cirkevne-ľudového pôvodu. Medzi rozličnými formulami zo 14.-15. storočia toto je príklad z toskánskeho prostredia: "Ave o Maria, piena di grazia: il Signore è teco; tu sei benedetta sopra tutte le donne e benedetto il frutto del tuo ventre, Gesù. Santa Maria, Madre di Dio, prega per noi peccatori, al presente e al tempo della nostra morte. Così sia." (slovenský preklad: Zdravas' ó Mária...)
Okrem toho treba spomenúť preslávenú kázeň sv. Bernardína zo Sieny († 1444), v ktorej tento známy kazateľ na konci komentára ku Zdravas Mária zvolá: „K požehnaniu, ktorým sa končí Zdravas: požehnaná si medzi ženami (Lk 1,42), my môžeme pridať: Svätá Mária, pros za nás hriešnych.“ Aj Hieronymus Savonarola († 1498) vo svojom traktáte o Zdravas Mária používa túto invokáciu. Meno Ježiš sa vkladá koncom 15. storočia. 
Výraz „teraz i v hodinu smrti našej“ je dokumentovaný vo františkánskom breviári z roku 1525. O jeho postupné rozšírenie v aktuálnej forme sa zaslúžil breviár vydaný na príkaz Pia V. Treba však podotknúť, že rímsky breviár, ktorý si želal Tridentský koncil sa šíri len pomaly a iné breviáre modlitbu Zdravas Mária buď nepoznajú, alebo ju zavádzajú len pozvoľna. Takže modlitba zo začiatku je rozšírená medzi kňazmi, a cez nich sa dostáva k ľudu.
Text vo východných cirkvách.
Vo východných cirkvách (gréckokatolíckej a pravoslávnej) je posledná časť modlitby odlišná od rímskokatolíckeho textu. V dlhšej verzii, používanej napr. gréckokatolíkmi na Slovensku, znie: „...tvojho života, lebo si porodila Krista, Spasiteľa a Vykupiteľa našich duší.“ Existuje aj kratší variant záveru: „...tvojho života, lebo si porodila Spasiteľa našich duší.“ 
Začiatok modlitby sa v slovenčine u gréckokatolíkov používa tiež v odlišnom znení: „Raduj sa, Bohorodička, Panna Mária, milosti plná...“, ktorý vychádza z originálneho (gréckeho) textu Lukášovho evanjelia 1, 28: Χαῖρε, κεχαριτωμένη, ὁ κύριος μετὰ σοῦ, doslova: "Raduj sa, milosti plná, Pán s tebou!"

</doc>
<doc id="35483" url="https://sk.wikipedia.org/wiki?curid=35483" title="Epsilon Tauri">
Epsilon Tauri

Ain (arab., oko) , známa tiež ako Epsilon Tauri (ε Tau/ε Tauri), je hviezda v súhvezdí Býk a člen otvorenej hviezdokopy Hyády. ε Tau má zdanlivú jasnosť 3,54m. Patrí do spektrálneho typu G9 a do triedy svietivosti III. Teplota na jej povrchu dosahuje 4 100 K. Vzdialenosť od Zeme je približne 155 ly.

</doc>
<doc id="35484" url="https://sk.wikipedia.org/wiki?curid=35484" title="Zdeněk Jirotka">
Zdeněk Jirotka

Zdeněk Jirotka (* 7. január 1911, Ostrava, Česko – † 12. apríl 2003, Praha, Česko) bol český spisovateľ a fejtonista, autor humoristických románov, poviedok a súdničiek.
Narodil sa v Ostrave, kde v rokoch 1925–29 študoval reálku, v roku 1933 maturoval na Stavebnej priemyselnej škole v Hradci Králové. Onedlho vstúpil do armády, kde zostal do roku 1940. Slúžil v mnohých mestách, napríklad v Košiciach, Olomouci, Brne a inde. 
Začiatkom nacistickej okupácie pôsobil na ministerstve verejných prác, ale už po roku 1942 sa venoval výhradne spisovateľskej činnosti. Umožnil mu to mimoriadny ohlas na jeho prvotinu, humoristický román "Saturnin". Treba povedať, že vo svojej ďalšej tvorbe tento román už neprekonal, na jeho úspech nadviazala len o rok neskôr kniha "Muž se psem", v ktorej pre zmenu parodoval detektívny žáner.
V roku 1940 nastúpil do "Lidových novin" a po druhej svetovej vojne (1945–51) do "Svobodných novin", po roku 1951 potom na dva roky do redakcie humoristického týždenníka "Dikobraz". Medzi rokmi 1953 a 1962 pôsobil v redakcii "Česko-slovenského rozhlasu", odkiaľ sa znova vrátil do redakcie "Dikobrazu".
Kúzlo Jirotkovho humoru tkvie v inšpirácii „suchým“ anglickým humorom a často kúzlu nedopovedaného a skrytého. 
Film.
V roku 1994 nakrútil režisér Jiří Verčák rovnomenný film v hlavnej úlohe s Oldřichom Víznerom ako Saturninom.

</doc>
<doc id="35485" url="https://sk.wikipedia.org/wiki?curid=35485" title="Rušeň">
Rušeň

Rušeň alebo lokomotíva je hnacie koľajové vozidlo, v ktorom sa energia dodaná prostredníctvom paliva alebo elektrického prúdu mení na mechanickú energiu, prenášanú na kolesá rušňa. Hlavnou úlohou rušňov je doprava vlakov alebo vykonávanie posunu.
Dejiny rušňov.
Parné rušne.
Parná trakcia bola prvou a najdlhšie rozšírenou trakciou na železniciach. Jej počiatky nachádzame v severnom Anglicku na počiatku 19. storočia.
Prvá parná lokomotíva sa pravdepodobne rozbehla po koľajniciach 21. februára 1804. Pochádzala z dielne Richarda Trevithicka. Náklad tvorilo 28 ton uhlia a 70 cestujúcich.
Prvé tri desaťročia 19. storočia súperili parné rušne s konskou trackiou. Posledné slovo mal rušeň "Rocket" (Raketa) konštruktérov Roberta a Georga Stephensnových, ktorý ukázal, že parné rušne sú dostatočne spoľahlivé i pre diaľkové trasy.
Parné rušne boli hlavnými rušňami na železnici počas celého 19. i v prvej polovici 20. storočia. Počas tejto doby boli neustále vylepšované všetky ich časti, čo viedlo k vyššiemu výkonu, rýchlosti, schopnosti prevádzky na širokom spektru tratí (kľukaté, veľké stúpania), hospodárnejšej prevádzke (vyššia účinnosť, menšie náklady na údržbu). V polovici 20. storočia však narazil lokomotívny parný stroj na svoje hranice v účinnosti i maximálnej rýchlosti. Iné druhy pohonu – elektrický a dieselový – preto na väčšine tratí parné rušne nahradili pre hospodárnejšiu prevádzku a lepšie vlastnosti pri vozbe vlakov.
Elektrické rušne.
Hoci prvý model elektrického rušňa postavil už v roku 1837 Robert Davison, trvalo takmer sto rokov, než elektrická trakcia dokázala všeobecne konkurovať parnému stroju.
Prvým prototypovým elektrickým rušňom bol zinkovými článkami poháňaný "Galvani" z roku 1842, taktiež Davidsonovo dielo. Elektrická trakcia sa však zo začiatku nepresadila z technických i ekonomických dôvodov – elektromotor bol slabý v porovnaní s parným strojom a spotrebovaný zinok 4-krát drahší, než spálené uhlie v parnej lokomotíve.
Vďaka vynálezu dynama, ktoré mení pohybovú energiu na elektrickú, bolo možné postaviť rušne a elektrické jednotky bez drahých galvanických článkov – elektrickú energiu bolo možné vyrábať v elektrárni a vedením prenášať do rušňa. Prvý, kto túto schému uplatnil v osobnom vlaku, bol v roku 1879 Werner von Siemens. Jeho rušeň s výkonom 2,2 kW ťahal na Berlínskej živnostenskej výstave ("Berliner Gewerbeausstellung 1879") tri vozne s pasažiermi. Pre prenos energie medzi stacionárnym dynamom a vlakom bola zvolená tretia, napájacia koľajnica.
Pretože elektrickú energiu spočiatku vyrábali tepelné elektrárne na uhlie, boli parné lokomotívy, ktoré uhlie spaľovali priamo na mieste, hospodárnejšie a ekonomickejšie, než stratový prenos energie drahým trakčným vedením. Preto sa elektrický pohon najskôr ujal na podzemných mestských železniciach (Londýn, 1890) a zakrátko na povrchových tratiach v mestských aglomeráciách (Lichterfelde, 1891), kde sa parné rušne nehodili kvôli zápachu a znečisteniu, ktoré sa ich prevádzkou koncentrovali. Podmienky pre elektrifikáciu diaľkových tratí vznikli na miestach s obmedzenými zásobami uhlia alebo dostupnými inými zdrojmi energie (najmä hydroenergetickým potenciálom).
Prvou elektrifikovanou hlavnou traťou bola časť spojky medzi hlavnou časťou Baltimorsko-ohijskej železnice (B&amp;O) a novou traťou do New Yorku sprevádzkovaná v roku 1895. Trať viedla v tuneloch okrajom baltimorského centra, kde činil uhoľný dym parných lokomotív vážne problémy. Spočiatku boli v prevádzke tri lokomotívy s usporiadaním Bo+Bo, ktoré sa zoskupili za celým vlakom vrátane parnej lokomotívy a tlačili ho po tomto úseku.
Na prvých elektrických tratiach boli používané jednosmerné napájacie sústavy. Rozvoj trojfázovej elektrickej distribučnej siete znamenal nutnosť budovať meniarne, kde sa striedavý prúd usmerňoval na jednosmerný. Preto vznikla snaha napájať lokomotívy striedavým prúdom. Priekopníkom tohto systému sa v roku 1894 vynálezom trojfázového trakčného motora stal maďarský konštruktér Kálmán Kandó.
Rozdelenie podľa účelu.
Podstatnou vlastnosťou rušňov je aj ich adhézna hmotnosť.
Vývoj rušňov neoddeliteľne súvisí s históriou železníc.

</doc>
<doc id="35488" url="https://sk.wikipedia.org/wiki?curid=35488" title="Výhybka">
Výhybka

Výhybka je zariadenie na železničnom zvršku, ktoré rozvetvuje koľaj a umožňuje bez prerušenia jazdy koľajovému vozidlu prechod z jednej koľaje na druhú.
Medzi tri hlavné časti výhybky patria:
Odvratná výhybka je výhybka, ktorá tvorí bočnú ochranu jazdnej cesty, pričom jej odvratná poloha je podmienkou pre postavenie príslušnej jazdnej cesty. Samovratná výhybka je výhybka vybavená zariadením na samovratnú činnosť výmen. Výhybky sa prestavujú ručne, na mieste, alebo pomocou prestavníkov, mechanickým prestavníkom alebo elektromotorickým. Môžu mať kontrolu polohy jazykov a priľahnutia. Podľa stupňa zabezpečenia, a stupňa odbočenia majú predpísané rýchlosti prejazdu, obyčajne od 40 km/h až do 160 km/h. 
Druhy výhybiek podľa geometrického usporiadania a zložitosti: 

</doc>
<doc id="35489" url="https://sk.wikipedia.org/wiki?curid=35489" title="Premiér Izraela">
Premiér Izraela



</doc>
<doc id="35490" url="https://sk.wikipedia.org/wiki?curid=35490" title="Stanica">
Stanica

Stanica môže byť:

</doc>
<doc id="35491" url="https://sk.wikipedia.org/wiki?curid=35491" title="Železnica s normálnym rozchodom">
Železnica s normálnym rozchodom

Železnica s normálnym rozchodom je železnica s rozchodom koľají 1 435 mm (4 stopy 8 ½ palca).
Je dnes štandardom na približne 60 % železníc vo svete, vrátane väčšiny železničných správ v Európe (mimo železníc v Portugalsku, Španielsku [1 668 mm], Fínsku, štátov SNŠ [1 520 mm]). 
Vo väčšine krajín však existuje viacero tzv. „úzkorozchodných“ tratí, t. j. s rozchodom koľaje menším ako 1 435 mm, najčastejšie v rozsahu 6001 000 mm. Zväčša však majú len miestny, či turistický charakter a dosahujú dĺžku len niekoľkých kilometrov.
Normálny rozchod sa často používa aj ako rozchod električkových koľají (na Slovensku v Košiciach, v Česku všetky električkové siete).

</doc>
<doc id="35493" url="https://sk.wikipedia.org/wiki?curid=35493" title="Pavol Palkovič">
Pavol Palkovič

Prof. PhDr. Pavol Palkovič, DrSc. (*14. jún 1930, Kúty† 7. apríl 2009, Bratislava) bol slovenský teoretik drámy a literatúry.
Životopis.
Gymnázium navštevoval v Skalici a v Malackách (19411949). Po absolvovaní štúdia na Filozofickej fakulte Univerzity Komenského v Bratislave (odbor slovenský – anglický jazyk a literatúra) nastúpil cestu vysokoškolského pedagóga na Katedre slovenského jazyka a literatúry na Vysokej škole pedagogickej (výchova stredoškolských učiteľov) a Vyššej pedagogickej škole (výchova učiteľov pre 1. a 2. stupeň základných škôl) v Bratislave (19531960). V rokoch 19601975 pôsobil na Pedagogickej fakulte UK v Trnave, kde sa habilitoval na docenta pre teóriu a dejiny slovenskej literatúry. V roku 1975 prešiel na nové pracovisko – na Katedru divadelnej a filmovej vedy Divadelnej fakulty Vysokej školy múzických umení v Bratislave (19752000). Tu získal hodnosť doktora vied o umení (DrSc) a titul univerzitný profesor pre teóriu a dejiny slovenskej drámy a divadla (1987). Externe vyučoval na Filozofickej fakulte UK v Bratislave. V rokoch 19942002 pracoval na čiastočný úväzok v Kabinete divadla a filmu Slovenskej akadémie vied. K životnému jubileu bol vyznamenaný zápisom do knihy najvýznamnejších osobností SAV za rok 2000. 
Na pôde Slovenskej akadémie vied vykonával funkciu predsedu Komisie pre udeľovanie vedeckej hodnosti doktora vied o umení (DrSc) v odbore teória a dejiny divadla. Na Trnavskej univerzite v Trnave prednášal v prvých rokoch jej existencie (19941996). Podobne stál pri začiatkoch Univerzity sv. Cyrila a Metoda v Trnave (september 1996), kde pôsobil na Katedre slovenského jazyka a literatúry Filozofickej fakulty. V roku 2004 mu Konferencia biskupov Slovenska udelila cenu patróna umelcov Fra Angelica za prínos ku kresťanským hodnotám v oblasti kultúry.
Dr. Palkovič začal publikovať už v študentských rokoch. Okruh jeho záujmov zahŕňal všetky literárne žánre, postupne sa vyhraňoval smerom k domácej a inonárodnej dráme (s dominanciou dramatickej tvorby J. G. Tajovského) a cez ňu k audiovizuálnym médiám (divadlo, rozhlas, televízia). Tematické i druhové zameranie Palkovičovej výskumnej práce naznačujú samotné názvy výberu knižných publikácií: "Epika a dráma, javisková a rozhlasová hra" (1974), monografia "Jozef Gregor Tajovský, realistický dramatik slovenskej predprevratovej dediny" (1972), "Dialógy s Tajovským" (1982), "Interpretácia klasiky v súčasnom divadle" (1985), "Cestami rozhlasovej hry I. II." (1986), "Život drámy a duchovný rozmer divadla" (1999), "Sprítomňovanie klasiky" (2005). Publikoval tiež desiatky štúdií z teórie a dejín drámy, divadla, rozhlasovej hry, stovky kritických analýz, úvah, článkov a recenzií umeleckých výkonov v oblasti literatúry a dramatickej tvorby.

</doc>
<doc id="35494" url="https://sk.wikipedia.org/wiki?curid=35494" title="Dvere">
Dvere

Dvere sú konštrukcie v stene, ktoré umožňujú ľahkú zmenu otvorenej steny na zavretú stenu a opačne. Nachádzajú sa v mnohých domoch a iných budovách, vo vozidlách, skriniach, kabínach atď. (Článok dverné zariadenia obsahuje prehľad dverného príslušenstva ako sú dverové kľučky atď.)
Účelom otvoru je:
Účelom uzavretia je:
Dvere sú obvykle upevnené v dvernom otvore, čo je rám skonštruovaný okolo okrajov otvoru v stene alebo inej štruktúre. 2 vertikálne časti rámu sa nazývajú "zárubne".
Typy dverí.
Mnoho typov dverí má špecifické názvy podľa účelu. Najčastejší variant dverí obsahuje 1 pevnú dosku, ktorá vypĺňa dverný otvor, zavesenú pozdĺž jednej strany, čím sa môže otvárať z dverného otvoru v jednom smere, ale nie v druhom. Existuje veľa obmien tohto základného výzoru, napr. „dvojité“ dvere, ktoré majú 2 nezávislé priliehajúce panely zavesené na každej strane dverného otvoru. 

</doc>
<doc id="35495" url="https://sk.wikipedia.org/wiki?curid=35495" title="Václav Hrabě">
Václav Hrabě

Václav Hrabě (* 13. jún 1940, Příbram – † 5. marec 1965, Praha) bol český básnik a čiastočne prozaik, jediný v Česku významný predstaviteľ hnutia Beat generation, ktoré vzniklo v USA.
Hrabě sa narodil v Příbrami ako syn železničiara Jana Hraběte a Magdaleny rodenej Kalinovej, mladosť prežil v Lochoviciach blízko Berouna. Na strednú školu chodil v Hořoviciach (ukončil ju maturitou v roku 1957). Študoval český jazyk a dejepis na Vysokej škole pedagogickej v Prahe, ktorú absolvoval v roku 1961. Po vysokej škole nastúpil na vojenskú službu a po návrate z nej striedal zamestnania; pracoval ako pomocný robotník, vychovávateľ na učňovskom internáte, knihovník v Mestskej ľudovej knižnici a tiež ako lektor poézie v časopise "Tvář". Až na jeseň 1964 zohnal učiteľské miesto v Prahe 5. 
Vo februári 1962 sa oženil a v auguste sa mu narodil syn Jan, v roku 1964 sa však rozviedol.
Tvorba Václava Hrabě, rovnako ako ostatných beatnikov, úzko súvisela s jazzovou a bluesovou hudbou. Sám autor sa učil hrať na niekoľko hudobných nástrojov, medzi inými klarinet a saxofón, a koncertoval so študentskými kapelami.
Osobne sa stretol s americkým básnikom Allenom Ginsbergom a napísal s ním rozhovor (v roku 1965 pri príležitosti jeho vystúpenia v Prahe).
Hrabětove básne sa za jeho života nedočkali ani jedného knižného vydania, všetky súbory vychádzali až posmrtne, pretože autor tragicky zomrel vo veku nedožitých dvadsaťpäť rokov, keď sa otrávil oxidom uhoľnatým. Je pochovaný v Lochvoviciach.
Dielo.
Okrem básní a menších próz napísal pravdepodobne aj jednu divadelnú hru, ktorá sa však nikdy nenašla. Z jeho prozaických diel sa zachovala iba poviedka "Horečka".
Autor debutoval roku 1962 v časopise "Univerzita Karlova" a vo vojenskom periodiku "Zápisník". Básňami a publicistikou tiež prispieval do "Tváře", ktorú redigoval.
V rokoch 1965–67 sa v litvínovskom "Docela malém divadle" jeho básne stali podkladom pre poetické pásmo Stop-time (v roku 1967 vyšlo aj knižne) a niektoré boli aj zhudobnené, napríklad Vladimírom Mišíkom (platňa "Pár tónů, které přebývají" z roku 1989).
Verše pôsobia veľmi autenticky, k čomu prispieva aj voľný verš, ktorým sú písané.

</doc>
<doc id="35497" url="https://sk.wikipedia.org/wiki?curid=35497" title="Názvoslovie iónov">
Názvoslovie iónov

Ión vzniká, ak sa z elektricky neutrálnej častice vonkajším vplyvom (energia, reakcia, žiarenie) odtrhne alebo pridá elektrón. Pridaním elektrónu do elektrónového obalu atómu vziká anión (záporne nabitý ión) a odobratím elektrónu vzniká katión (kladne nabitý ión). Existuje veľké množstvo anorganických iónov, pre ktoré bolo vytvorené názvoslovie na jednoduchšie pomenovávanie jednotlivých zlúčenín.
Ióny v organickej chémii a biochémii majú často svoje vlastné pravidlá pomenovávania a neodpovedajú nižšie uvedeným pravidlám. Deprotonované zlúčeniny so záporným nábojom majú často koncovku −"át" prebranú z anglických/latinských názvov (napr. "glutamát", "adipát", ale i "etanolát"). Protonované zlúčeniny niekedy využívajú koncovku −ium (napr. "imidazolium"). Často však náboj nie je vôbec v názve zohľadnený, pretože ide o tranzitné zlúčeniny alebo o zložité molekuly (napr. NAD+, nikotínamidadeníndinukleotid).
Názvoslovie anorganických katiónov.
Pre názvoslovie katiónov existuje niekoľko pravidiel podľa toho, o aký druh katiónu ide.
Katióny odvodené od prvkov.
Katióny sa pomenovávajú prídavným menom podľa atómu a jeho odpovedajúceho oxidačného stavu a slova "katión." Pre sodík v oxidačnom stave +I, ktorému prislúcha koncovka −"ný", by to teda bol "sodný katión." Napríklad:
Niekedy sa používa i názov vytvorený z mena prvku, prípony "ový" a slova "katión," napríklad "sodíkový katión," avšak tento názov by sa nemal používať, pretože je zavádzajúci (koncovka "-ový" v skutočnosti neodpovedá oxidačnému číslu +VI), ale je možné ho použiť, ak oxidačný stav prvku nie je známy alebo nie je nutná jeho špecifikácia. Alternatívne je možné vytvoriť názov i spojením slov "katión" a názvu prvku v genitíve, napríklad "katión sodíka."
Speciálny názov má potom vodíkový katión, ktorý sa označuje ako hydrón.
Soli s viacerými rôznymi katiónmi.
Ak má soľ viac ako jeden katión (napr. dva katióny v podvojných soliach, tri katióny v potrojných soliach a podobne), uvádzajú sa všetky anióny spolu v abecednom poradí, pri čom všetky okrem posledného sú zakončené písmenom −o a spojené spojovníkom medzi jednotlivými slovami. Posledný katión si zachováva svoju normálnu koncovku. Napríklad:
Katióny koordinačných komplexov.
Katióny môžu byť viaczložkové. Koordinačné komplexy sa skladajú z jedného centrálneho atómu, na ktorý sú naviazané ďalšie entity, buď atómy alebo molekuly, ktoré dokopy nazývame ligandy. Podľa celkového náboja takého komplexu môže byť komplex neutrálny, kladne nabitý (komplexný katión) alebo záporne nabitý (komplexný anión). V prípade týchto katiónov sa uvedú všetky ligandy ako predpony v abecednom poradí i s predponami vyjadrenia počtu a nakoniec sa uvedie centrálny atóm s príslušnou koncovkou odpovedjúcou oxidačnému číslo. Celý názov tohto katiónu je jednoslovný. Napríklad:
Neutrálne komplexy sa potom pomenovávajú obdobne. Ak je centrálny atóm nabitý kladne, je pomenovanie komplexu rovnaké, ale nakoniec sa pridáva slovo "komplex". Napríklad:
Ak je komplex neutrálny a i oxidačné číslo centrálneho atómu je 0, upravuje sa tento názov do genitívu. Napríklad:
Binárne zlúčeniny vodíka s prvkom 13.-17. skupiny.
Pre binárne zlúčeniny vodíka s prvkom 13.-17. skupiny (hydridy) sa názov katiónu, ktorý vzniká adíciou katiónu vodíka, tvorí z názvu látky (systémového) príponou −"ánium" alebo −"ániový katión". Napríklad:
Výnimkou sú niektoré zlúčeniny, pre ktoré je akceptovaná i koncovka −"ónium" resp. −"óniový katión":
V prípade koncovky −"ónium" môže dôjsť k situácii, kde by nebol rozlíšiteľný katión od prvku samotného (H3Po+ je správne polánium, čo by bolo nerozlíšiteľné od názvu polónium), preto sa odporúča systémový názov. Pre ióny, ktoré sú formálne odvodené od týchto katiónov (napr. F2Cl+, ktorý je odvodený od H2Cl+), sa používajú predpony vyjadrujúce počet substituentov (difluorochloránium). Alternatívne je možné ich pomenovať ako koordinačné katióny (difluoridochloritý katión).
Katióny kyselín.
Názvy katiónov kyselín sa odporúča tvoriť pomocou tzv. adičného názvoslovia, teda vymenovaním počtu ligandov (kyslíkov a hydroxidov), ktoré sa v zlúčenine nachádzajú. Na koniec sa pridá názov centrálneho prvku s odpovedajúcou koncovkou podľa oxidačného čísla. Napríklad:
Názvy týchto zlúčenín možné vytvoriť i príponou -"acídium" k (poslovenčnému anglickému resp. latinskému) názvu aniónu kyseliny, ale tento názov nie je systémový. Napríklad:
Ostatné.
Snáď posledným prípadom sú katióny atómových skupín, ktorých názvy sa tvoria zo slova katión a názvu atómovej skupiny v genitíve (prípadne sa v zátvorke za názvom uvedie i náboj katiónu). Napríklad:
Názvoslovie anorganických aniónov.
Názvoslovie aniónov je o niečo jednoduchšie, pretože v niektorých prípadoch sa nerozlišuje stupeň oxidačného čísla.
Anióny odvodené od prvkov.
Anióny odvodené od prvkov sa tvoria z názvu prvku pridaním koncovky −"id", resp. −"idový anión". Zvyčajne sa používa slovenský názov prvku, niekedy sa však využíva latinský názov prvku. Napríklad:
V prípade, že oxidačné číslo nie je celočíselné alebo majú rôzne atómy toho istého prvku tvoriace katión rôzne oxidačné čísla, tak sa nábojové číslo vyjadrí pomocou arabskej číslice v zátvorke. Tieto anióny majú často i triviálne názvy. Napríklad:
Tieto anióny sú formálne odovodené od binárnych zlúčenín vodíka s iným prvkom. Podobné anióny, ktoré obsahujú aspoň jeden vodík, obsahujú predponu "hydrogen" a násobnú predponu. Napríklad:
Anióny kyselín a solí.
Soli kyslíkatých kyselín sú formálne odvodené od kyselín, ktoré tieto soli tvoria, odštiepením jedného alebo viacerých katiónov vodíka (hydrónov, H+). Názov takéhoto aniónu vzniká z prídavného mena názvu kyseliny, ktoré sa zakončí koncovkou −"an". Takýmto spôsobom sa zachová i koncovka oxidačného čísla kyselinotvorného atómu. Výnimkou je oxidačné číslo +VI, ktorého koncovka −"ová" sa odstráni celá ("kyselina sírová" - "síran"). Ak v anióne ostane aspoň jeden vodík, počet vodíkov sa vyjadrí predponou v názve kyseliny. Napríklad:
Ak je počet aniónov v soli väčší než jedna, v prípade nutnosti sa používa opäť predpona pre vyjadrenie počtu (aby sa zabránilo zámene za inú zlúčeninu). Napríklad:
Zmiešané soli s viacerými aniónmi.
Ak majú soli viac ako jeden anión, uvádzajú sa všetky anióny spolu v abecednom poradí spojené spojovníkom medzi jednotlivými slovami. Napríklad:
Anióny koordinačných komplexov.
Anióny koordinačných komplexov majú podobné názvoslovie ako katióny. V prípade komplexných aniónov sa uvedú všetky ligandy ako predpony v abecednom poradí i s predponami vyjadrenia počtu a nakoniec sa uvedie centrálny atóm s príslušnou koncovkou odpovedajúcou oxidačnému číslu, ktorá sa zakončí na −"an" (opäť okrem oxidačného stavu +VI), podobne ako u aniónov kyselín. Celý názov tohto aniónu je opäť jednoslovný. Napríklad:
Komplexné kyseliny sa pomenovávajú rovnakým spôsobom, len sa pred názov aniónu pridá slovo "kyselina" a názov aniónu sa zmení do ženského rodu. Napríklad:
Anión však môže obsahovať i centrálny atóm zo záporným oxidačným číslom. V tom prípade je jeho základ rovnaký, ako pri anióne prvku. K nemu sa pridajú názvy ligandov a na koniec názvu sa uvedie oxidačné číslo buď centrálneho atómu, alebo celého komplexu. Napríklad:
Dodatočné gramatické pravidlá a výslovnosť jednotlivých názvov.
Môže sa stať, že názov prvku končí na písmena "d", "t", "n" alebo "l" a koncovka začína na písmena "e" alebo "i". Takmer vždy sa však tieto písmená čítajú tvrdo, napríklad "titaničitý" sa vyslovuje ["titaničitý"], nie ["titaňičitý"]. Podobne to platí u aniónov, napríklad "arzeničnan" sa vyslovuje ako ["arzeničnan"], nie ["arzeňičnan"], "jodid" sa vyslovuje ako ["jodid"], nie ["joďid"]. Slovo "kademnatý" sa takisto vyslovuje tvrdo, pretože v názve prvku kadmium je "d", nie "ď". Naopak, v prípade niektorých katiónov ("meditý", "hilinitý") sa tieto slová vyslovujú mäkko (["meďitý"], ["hliňitý"]), pretože sa mäkko vyslovuje i názov prvku. Výnimkou je katión kobaltitý, ktorý sa číta mäkko (["kobalťitý"]).
Ak je posledná slabika názvu prvku dlhá a koncovka začína na písmeno "i", tak sa táto slabika skracuje, napr. "mangán" - "manganitý", "manganistý". Pre ostatné koncovky je to naopak a skracuje sa prípona ("lítium" - "lítny"). Okrem toho názov prvku končí na "n" a koncovka začína na "n", tak sa "n" píše iba jedenkrát ("cín" + "natý" = "cínatý").

</doc>
<doc id="35501" url="https://sk.wikipedia.org/wiki?curid=35501" title="Zrak">
Zrak

Zrak je telesný zmysel umožňujúci vnímanie svetla, farby, tvaru telies a orientáciu v priestore. 
Terminológia.
Vnímanie zrakom.
Vnímanie zrakom (prípadne schopnosť vnímať zrakom) sa nazýva videnie, vizuálna percepcia, vizuálne vnímanie alebo zrakové vnímanie. Vnímanie zrakom alebo upieranie zraku (nejakým smerom) alebo preskúmavanie zrakom alebo zisťovanie zrakom sa nazýva pozeranie (sa) (resp. pozretie (sa)), dívanie (sa), hľadenie alebo hovorovo kukanie (sa) (resp. kuknutie (sa)). 
Zrakový orgán.
Orgán tela zabezpečujúci zrak (čiže orgán na vnímanie svetla, farby, tvaru a orientácie v priestore) sa nazýva zrakový orgán, zrakový ústroj, orgán zraku, ústroj zraku, zrakové ústrojenstvo (lat. "organum visum" alebo "organum visus"). Chápanie pojmu orgán (resp. ústroj, ústrojenstvo) sa v tomto kontexte líši v závislosti od autora: v užšom zmysle sa za zrakový orgán (u stavovcov) považuje len oko a tzv. vedľajšie očné ústroje (riasnice, slzné orgány a prípadne aj svaly očnej gule), v širšom zmysle navyše aj zrakový nerv a v najširšom zmysle navyše aj zrakové centrá v okcipitálnom laloku kôry mozgu.
Biológia.
Reakcia na svetlo je prítomná u všetkých živých organizmov. Počas fylogenetického vývoja sa pozvoľna vyvinuli špecifické orgány orientácie, lokalizácie a navigácie, umožňujúce lepšie sa prispôsobiť nárokom a meniacim sa podmienkam okolitého sveta. Prvým stupňom tejto činnosti je príjem informácií prijímačmi, ktoré menia špecifické podráždenia na impulzy, prenášané nervovými dráhami do určitých miest kôry mozgu. Predpokladom videnia je preto rozvoj mozgu, ktorý dokáže zosumarizovať a vyhodnotiť podráždenia.
V priebehu fylogenézy sa divergentné osi očníc stavali postupne paralelne, čím sa vytvorila schopnosť stereoskopického videnia, ktoré umožňuje tvorbu plastického zrakového vnemu a presný odhad vzdialenosti.
Zrak ľudí.
Na príjem svetla slúži orgán zraku prispôsobený prijať a reagovať adekvátne na svetelný podnet - oko.
Štruktúra ľudského oka sa úplne prispôsobuje potrebe zaostriť lúč svetla na sietnicu (lat. retina). Všetky časti oka, cez ktoré lúč svetla prechádza sú priehľadné, aby čo najviac zabraňovali rozptylu dopadajúceho svetla. Rohovka (lat. "cornea") a šošovka (lat. "lens") pomáhajú lúč svetla spojiť a zaostriť na zadnú stenu oka - sietnicu. Toto svetlo potom spôsobuje chemické premeny vo svetlocitlivých bunkách (tyčinky a čapíky), ktoré vysielajú nervové impulzy zrakovým nervom (lat. "nervus opticus") do mozgu. 
Filozofia.
Zrak.
Podľa Aristotela: "Všetci ľudia od prirodzenosti túžia po vedení. Ukazuje to ich láska k zmyslovým vnemom, lebo ich majú radi pre ne samy, nezávisle od úžitku, aký je z nich, a spomedzi nich najviac zrakové vnemy. Zrak uprednostňujeme takmer pred všetkými ostatnými zmyslami, a to nielen keď ide o naše konanie, ale dokonca aj vtedy, keď nič nezamýšľame robiť. A to preto, že tento zmysel viac než všetky ostatné napomáha naše poznanie a odhaľuje nám mnohé rozdiely."
Videnie.
V antike aj renesancii sa videnie (lat. visio) pokladalo za najvznešenejší akt zmyslového vnímania, pretože zrak nás informuje o hmotnom súcne omnoho úplnejšie ako sluch, čuch, chuť alebo hmat. Ale práve tak ako všetky ostatné zmysly, i zrak nás klame.
Podľa W. Lippmanna videnie poväčšine nie je na začiatku: najprv si veci určíme, definujeme a až potom ich vidíme.
Referencie.
kapitola Filozofia:

</doc>
<doc id="35502" url="https://sk.wikipedia.org/wiki?curid=35502" title="Milan Jurčina">
Milan Jurčina

Milan Jurčina (* 7. jún 1983, Liptovský Mikuláš) je bývalý slovenský hokejový obranca. Patril k výrazne defenzívnym typom, vynikal tvrdou hrou.V decembri 2022 ukončil kariéru.
Klubový hokej.
Už ako 17-ročný začal hrať v Severnej Amerike, v juniorskej súťaži QMJHL, za mužstvo Halifax Mooseheads. V roku 2001 si ho v úvodnom drafte NHL klubom Boston Bruins v ôsmom kole ako 241. v poradí. Po opustení juniorskej súťaže hral dve sezóny v AHL za farmárske mužstvo Bostonu Providence Bruins. Až v sezóne 2005/06 odohral 8. októbra 2005 svoj prvý zápas v NHL. Na túto sezónu mal uzavretú zmluvu na 513 tisíc dolárov. V priebehu nasledujúcej bol vymenený do klubu Washington Capitals, kde odohral 30 zápasov, a bol jedným z najvyťaženejších hráčov.V priebehu ročníka 2009/10 prestúpil do Columbus Blue Jackets, od nasledujúceho bol hráčom New York Islanders. Počas lockoutu v NHL (2012/13) pôsobil v českom klube HC Piráti Chomutov, sezónu dokončil vo fínskom Lukko Rauma. 2016 Eisbären Berlin, Nemecko. Od roku 2016 je hráčom Thomas Sabo Eice Tigers, Norimberg, Nemecko. Zmluvu má do roku 2019. Hrá s číslom 68.
Reprezentácia.
Milan Jurčina debutoval v reprezentácii na ZOH 2006 v Turíne. Nosí reprezentačný dres s číslom 68.
ZOH 2006.
Slovensko skončilo na zimnej olympiáde v roku 2006 na piatom mieste. Po kvalityných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Jurčina hral vo všetkých 6 zápasoch Slovenska, získal 1 bod za prihrávku.
MS 2006.
Tréner František Hossa ho nominoval aj na svetový šampionát v lotyšskej Rige. Slovensko prehralo vo štvrťfinále s Kanadou. Jurčina zaznamenal dva góly, prihrávku a sedem plusových budov.
MS 2007.
Prijal pozvánku reprezentačného trénera Júliusa Šuplera na svetový šampionát v Rusku, s bývalým spoluhráčom z Bostonu Zdenom Chárom boli jedinými zástupcami NHL v obrane tohto slovenského výberu. Mužstvo vypadlo so Švédskom vo štvrťfinále a obsadilo 6. miesto. Jurčina zaznamenal 6 plusových bodov, čo bolo spolu s Mariánom Gáboríkom najviac spomedzi slovenských hráčov.
ZOH 2010.
Slovensko dosiahlo 4. miesto, čo bol najlepší výsledok v histórii, v semifinále prehralo s domácou Kanadou a v zápase o bronz s Fínskom Jurčina odohral všetkých sedem zápasov, nebodoval.
MS 2011.
Glen Hanlon ho nominoval šampionát v Bratislave. Slovensko nepostúpilo do vyraďovacích bojov a obsadilo 10. miesto. Jurčina na podujatí zaznamenal dve prihrávky. 
MS 2013.
Vladimír Vůjtek ho nominoval na MS 2013 vo Fínsku a Švédsku, Slovensko prehralo vo štvrťfinále s Fínskom a obsadilo 8. miesto. Jurčina zaznamenal na podujatí dve asistencie.

</doc>
<doc id="35503" url="https://sk.wikipedia.org/wiki?curid=35503" title="Veľký Manchester">
Veľký Manchester

Veľký Manchester () je metropolitné grófstvo a ceremoniálne grófstvo v anglickom regióne North West England.
Grófstvo sa skladá z desiatich okresov: Manchester, Stockport, Tameside, Oldham, Rochdale, Bury,Bolton, Wigan, Salford a Trafford.
Hraničí s niekoľkými grófstvami, a to s grófstvom Cheshire (na juhu a juhozápade), s Derbyshire (na juhovýchode), s West Yorkshire (na severovýchode), s Lancashire (na severe) a s Merseyside (na západe).

</doc>
<doc id="35505" url="https://sk.wikipedia.org/wiki?curid=35505" title="Merseyside">
Merseyside

Merseyside je metropolitné grófstvo a ceremoniálne grófstvo v anglickom regióne North West England. 
Grófstvo sa skladá z piatich okresov: Liverpool, Sefton, Knowsley, St. Helens a Wirral. Názov nesie podľa rieky Mersey. Rozloha grófstva je a hraničí s grófstvami Lancashire (na severovýchode), Veľký Manchester (na východe), Cheshire (na juhu a juhozápade) a na západe sa nachádza Írske more.

</doc>
<doc id="35506" url="https://sk.wikipedia.org/wiki?curid=35506" title="South Yorkshire">
South Yorkshire

South Yorkshire je metropolitné grófstvo a ceremoniálne grófstvo v anglickom regióne Yorkshire and the Humber. 
Grófstvo sa skladá zo štyroch okresov, a to Sheffield, Rotherham, Doncaster a Barnsley. Hraničí s grófstvami Derbyshire (na západe a juhozápade), West Yorkshire (na severozápade), North Yorkshire (na severe), East Riding of Yorkshire (na severovýchode), Lincolnshire (na východe) a Nottinghamshire (na juhovýchode).

</doc>
<doc id="35507" url="https://sk.wikipedia.org/wiki?curid=35507" title="Tyne and Wear">
Tyne and Wear

Tyne and Wear je metropolitné grófstvo a ceremoniálne grófstvo v anglickom regióne North East England.
Grófstvo sa skladá z piatich okresov: Gateshead, Newcastle upon Tyne, North Tyneside, South Tyneside, Sunderland. Na východe grófstvo obmýva Severné more, na severe hraničí s grófstvom Northumberland a na juhu zase s grófstvom Durham.

</doc>
<doc id="35508" url="https://sk.wikipedia.org/wiki?curid=35508" title="West Midlands (grófstvo)">
West Midlands (grófstvo)

West Midlands je metropolitné a ceremoniálne grófstvo v anglickom regióne West Midlands.
Grófstvo pozostáva zo siedmych okresov: Wolverhampton, Dudley, Walsall, Sandwell, Birmingham, Solihull, Coventry. 
Najväčším mestom je Birmingham, ďalšie veľké mestá sú Wolverhampton a Coventry. Celé grófstvo má vysoký stupeň urbanizácie a do značnej miery je tvorené najmä týmito mestami. Birmingham s Wolverhamptonom, Black Country a Solihullom spolu tvoria najväčšie súmestie Veľkej Británie (okrem Londýna).

</doc>
<doc id="35509" url="https://sk.wikipedia.org/wiki?curid=35509" title="West Yorkshire">
West Yorkshire

West Yorkshire je metropolitné a ceremoniálne grófstvo v anglickom regióne Yorkshire and the Humber. Približne zodpovedá jadru West Riding of Yorkshire tradičného grófstva Yorkshire.
Grófstvo sa skladá z piatoch okresov, a to Leeds, Wakefield, Kirklees, Calderdale a Bradford. Hraničí s grófstvami Derbyshire (na juhu), Greater Manchester (na juhozápade), Lancashire (na severozápade), North Yorkshire (na severe a východe) a South Yorkshire (na juhovýchode).

</doc>
<doc id="35510" url="https://sk.wikipedia.org/wiki?curid=35510" title="Bedfordshire">
Bedfordshire

Bedfordshire je nemetropolitné a ceremoniálne grófstvo v anglickom regióne East of England. Hlavné mesto grófstva je Bedford.
Bedfordshire hraničí s grófstvami Cambridgeshire (na severovýchode), Northamptonshire (na severe), Buckinghamshire (na západe) a s Hertfordshire (na juhovýchode)
Geografia.
Najjužnejší koniec grófstva je časť kriedovcového hrebeňa známeho ako Chiltern Hills. Pozostatkom je časť širokého povodia rieky River Great Ouse.
Bedfordshireské skaly sú väčšinou ílovité a pieskovcovité z obdobia jury a kriedy.

</doc>
<doc id="35511" url="https://sk.wikipedia.org/wiki?curid=35511" title="Berkshire">
Berkshire

Berkshire môže byť:

</doc>
<doc id="35513" url="https://sk.wikipedia.org/wiki?curid=35513" title="Berkshire (grófstvo)">
Berkshire (grófstvo)

Berkshire (IPA: aalebo ; niekedy skrátene Berks) je nemetropolitné, ceremoniálne a tradičné grófstvo v južnom Anglicku. Je známe aj ako Royal Berkshire, pričom tento titul sa stal oficiálnym v 30. rokoch 20. storočia.
Skladá sa zo šiestich okresov: West Berkshire, Reading, Wokingham, Bracknell Forest, Windsor and Maidenhead a Slough. Berkshire hraničí s okresmi Oxfordshire, Buckinghamshire, Surrey, Wiltshire a Hampshire.

</doc>
<doc id="35515" url="https://sk.wikipedia.org/wiki?curid=35515" title="Buckinghamshire">
Buckinghamshire

Buckinghamshire (skrátene Bucks) je nemetropolitné grófstvo, ceremoniálne grófstvo a tradičné grófstvo na juhovýchode Anglicka. Hlavným mesto grófstva je Aylesbury, najväčším mestom je Milton Keynes.
Územie grófstva je rozdelené na päť častí – Aylesbury Vale, Chiltern, South Bucks a Wycombe, piatou časťou je správny obvod Milton Keynes. 
Buckinghamshire susedí s grófstvom Veľký Londýn na juhovýchode, Berkshire na juhu, Oxfordshire na západe, Northamptonshire na severe, Bedfordshire na severovýchode a s Hertfordshire na východe.

</doc>
<doc id="35516" url="https://sk.wikipedia.org/wiki?curid=35516" title="Cambridgeshire">
Cambridgeshire

Cambridgeshire (skrátene Cambs) je nemetropolitné grófstvo, ceremoniálne grófstvo a tradičné grófstvo v Anglicku.

</doc>
<doc id="35517" url="https://sk.wikipedia.org/wiki?curid=35517" title="Cheshire">
Cheshire

Cheshire môže byť

</doc>
<doc id="35518" url="https://sk.wikipedia.org/wiki?curid=35518" title="Cheshire (grófstvo)">
Cheshire (grófstvo)

Cheshire (alebo historicky "Grófstvo Chesterské") je nemetropolitné grófstvo, ceremoniálne grófstvo a tradičné grófstvo v Anglicku.

</doc>
<doc id="35519" url="https://sk.wikipedia.org/wiki?curid=35519" title="Cornwall">
Cornwall

Cornwall môže byť:

</doc>
<doc id="35520" url="https://sk.wikipedia.org/wiki?curid=35520" title="Cornwall (grófstvo)">
Cornwall (grófstvo)

Cornwall (po kornsky: "Kernow" prípadne "Curnow") je nemetropolitné grófstvo, ceremoniálne grófstvo a tradičné grófstvo v Anglicku.
Časť obyvateľstva v súlade s ojedinelou historickou terminológiou považuje Cornwall za vojvodstvo a za keltskú krajinu.

</doc>
<doc id="35521" url="https://sk.wikipedia.org/wiki?curid=35521" title="Cumbria">
Cumbria

Cumbria je nemetropolitné grófstvo a ceremoniálne grófstvo v Anglicku.
Cumbria pokrýva tradičné grófstva Cumberland a Westmorland, plus časť Furness grófstva Lancashire a kúsok Yorkshire. 

</doc>
<doc id="35523" url="https://sk.wikipedia.org/wiki?curid=35523" title="Derbyshire">
Derbyshire

Derbyshire je nemetropolitné, ceremoniálne a tradičné grófstvo v Anglicku.
Roku 1998 bolo z nemetropiltného grófstva vyčlenené mesto Derby, ktoré je teraz jednostupňový celok.

</doc>
<doc id="35524" url="https://sk.wikipedia.org/wiki?curid=35524" title="Devon">
Devon

Devon môže byť:

</doc>
<doc id="35525" url="https://sk.wikipedia.org/wiki?curid=35525" title="Devon (Anglicko)">
Devon (Anglicko)

Devon je nemetropolitné grófstvo, ceremoniálne grófstvo a tradičné grófstvo.
Kedysi sa nazývalo Devonshire, ale dnes sa tento tvar používa už len ojedinelo a v niektorých menách a tituloch (napríklad vojvoda devonshirský).
Hlavné mesto je Exeter.

</doc>
<doc id="35526" url="https://sk.wikipedia.org/wiki?curid=35526" title="Devonshire">
Devonshire



</doc>
<doc id="35527" url="https://sk.wikipedia.org/wiki?curid=35527" title="Dorset">
Dorset

Dorset môže byť:

</doc>
<doc id="35528" url="https://sk.wikipedia.org/wiki?curid=35528" title="Zoznam poslancov Bratislavského samosprávneho kraja (2001 – 2005)">
Zoznam poslancov Bratislavského samosprávneho kraja (2001 – 2005)

Zoznam poslancov Bratislavského samosprávneho kraja zvolených vo volebnom období 2001-2005.

</doc>
<doc id="35529" url="https://sk.wikipedia.org/wiki?curid=35529" title="Dorset (grófstvo)">
Dorset (grófstvo)

Dorset (v minulosti aj Dorsetshire) je nemetropolitné grófstvo, ceremoniálne grófstvo a tradičné grófstvo v Anglicku.

</doc>
<doc id="35530" url="https://sk.wikipedia.org/wiki?curid=35530" title="Dorsetshire">
Dorsetshire



</doc>
<doc id="35531" url="https://sk.wikipedia.org/wiki?curid=35531" title="Durham (grófstvo)">
Durham (grófstvo)

(Grófstvo) Durham, po anglicky (County) Durham je nemetropolitné grófstvo, ceremoniálne grófstvo a tradičné grófstvo v Anglicku.

</doc>
<doc id="35533" url="https://sk.wikipedia.org/wiki?curid=35533" title="East Riding of Yorkshire">
East Riding of Yorkshire

East Riding of Yorkshire je jednostupňový celok (unitary authority) a ceremoniálne grófstvo v Anglicku.

</doc>
<doc id="35534" url="https://sk.wikipedia.org/wiki?curid=35534" title="East Sussex">
East Sussex

East Sussex (po slovensky: Východný Sussex) je nemetropolitné grófstvo a ceremoniálne grófstvo v Anglicku.

</doc>
<doc id="35535" url="https://sk.wikipedia.org/wiki?curid=35535" title="Essex">
Essex

Essex môže byť:
Pozri aj:

</doc>
<doc id="35536" url="https://sk.wikipedia.org/wiki?curid=35536" title="Essex (grófstvo)">
Essex (grófstvo)

Essex je nemetropolitné grófstvo, ceremoniálne grófstvo a tradičné grófstvo v Anglicku.
Meno pochádza z názvu Kráľovstva Essex (pôvodne „Kingdom of East Seaxe“) založeného okolo roku 500.

</doc>
<doc id="35537" url="https://sk.wikipedia.org/wiki?curid=35537" title="Essex (Anglicko)">
Essex (Anglicko)



</doc>
<doc id="35538" url="https://sk.wikipedia.org/wiki?curid=35538" title="Gloucestershire">
Gloucestershire

Gloucestershire () je nemetropolitné, ceremoniálne a tradičné grófstvo v Anglicku.

</doc>
<doc id="35539" url="https://sk.wikipedia.org/wiki?curid=35539" title="Hampshire">
Hampshire

Hampshire (skrátene "Hants") je nemetropolitné, ceremoniálne a tradičné grófstvo v Anglicku.

</doc>
<doc id="35540" url="https://sk.wikipedia.org/wiki?curid=35540" title="Herefordshire">
Herefordshire

Herefordshire je jednostupňový celok (ako taký formálne aj gróftsvo), ceremoniálne grófstvo a tradičné grófstvo v Anglicku.

</doc>
<doc id="35541" url="https://sk.wikipedia.org/wiki?curid=35541" title="Meteosat">
Meteosat

Meteosat je séria družíc vytvorená v rámci rovnomenného programu. Družice METEOSAT prevádzkuje medzivládna organizácia EUMETSAT. Sú to geostacionárne meteorologické družice. 
Slovo Meteosat je odvodené zo slov Meteorological Satellite, čo v preklade znamená meteorologická družica.
Družice Meteosat 1 až Meteosat 7 niesli alebo nesú prístroj MVIRI (METEOSAT Visible and Infrared Imager), čo je prístroj na snímkovanie vo viditeľnom a infračervenom žiarení.
Meteosat 8 je prvým Meteosatom druhej generácie (MSG, Meteosat Second Generation), ktorý nesie prístroj SEVIRI (Spinning Enhanced Visible and Infrared Imager) a prístroj GERB (Geostationary Earth Radiation Budget).
Na konci januára 2004 boli v prevádzke družice Meteosat 5, 6, 7 a 8. Meteosat 5 sa nachádzal nad rovníkom na 63° východnej dĺžky a monitoroval Indický oceán. Meteosat 6, 7 a 8 boli v tej dobe umiestnené nad rovníkom na Greenwichskom poludníku alebo v jeho blízkosti, pričom plnili rozdielne funkcie (operativne, záložné, pomocné). Meteosat 6 bol v móde „rýchleho snímkovania“ ('rapid scan' mode) a poskytoval obmedzené dáta v 10 minútovom kroku. Meteosat 7 plnil funkciu záložnej družice Meteosatu 8 a poskytuje dočasné dáta pred úplným hardvérovým prechodom používateľov dát na Meteosat 8.

</doc>
<doc id="35545" url="https://sk.wikipedia.org/wiki?curid=35545" title="Kaliningrad">
Kaliningrad

Kaliningrad (; do 4. júla 1946 , ; ) je hlavné mesto Kaliningradskej oblasti v Rusku, ktoré sa rozkladá pri ústí rieky Pregoľa do Baltského mora. Pôvodne bolo súčasťou Pruska, pričom na základe Postupimskej dohody po druhej svetovej vojne pripadlo Sovietskemu zväzu.
Názov.
Úradným názvom je od 4. júla 1946 Kaliningrad, , dovtedy nieslo mesto nemecký názov "Königsberg" (), ku ktorému náleží slovenský historický názov Kráľovec (, , , či ).
Dejiny.
Pôvodná osada bola pruské sídlo Pregnora založené pravdepodobne okolo roku 300 pred Kr., táto však bola dobytá a zničená v priebehu výbojov Pruska. Na pôvodnom mieste založili v roku 1255 križiaci mesto, na počesť českého kráľa Přemysla Otakara II., ktorý sa postavil na čelo križiackych vojsk počas jednej z ich výprav proti pohanským Prusom. Križiaci tu postavili tiež hrad, ktorý v roku 1256 pomenovali Kráľovská hora v Sambii (castrum de Coningsberg in Sambia), po latinsky Mons Regius (neskôr Regiomontium). 
Okolo roku 1290 získalo mestské práva. Rozvíjalo sa ako prístavné mesto a člen Hanzy. Okolo roku 1300 vznikla na juh od rieky Pergoľa osada Löbenicht a v roku 1327 na ostrove Pergoľe osada Kneiphof. (V roku 1724 sa všetky tri na základe výnosu Fridricha Viliama I. spojili). V roku 1312 sa hrad stal sídlom veľmajstra rádu. V roku 1345 mesto postihol ničivý požiar.
Od roku 1457 bol Kaliningrad po strate Malborka sídlom posledných veľmajstrov križiackeho rádu. Z tých čias pochádzajú najvýznamnejšie pamiatky mesta. V rokoch 1466 až 1657 bolo mesto hlavným mestom Teutónskeho Pruska (od roku 1525 ako Kniežacie Prusko) závislého od koruny Poľského kráľovstva. V rokoch 1657-1701 (v skutočnosti už od roku 1618) patrilo Kniežacie Prusko Brandenbursku. V roku 1701 sa v meste korunoval za "kráľa v Prusoch" Fridrich I Hohenzollern, dovtedajší brandendurský kurfirst, v dôsledku čoho v skutočnosti vzniklo z Brandenburska a Kniežacieho Pruska Pruské kráľovstvo (titul "pruského kráľa" do roku 1764 patril poľskému kráľovi). V 16. a 17. storočí bol Kráľovec jedným z najdôležitejších centier poľskej kultúry a vedy. V roku 1560 poľský kráľ Žigmund August povýšil evanjelickú vysokú školu na univerzitu. V 16. storočí bolo v meste vytlačených viac poľských kníh ako v celom poľskom kráľovstve. Sám Fridrich I. hovoril plynule po poľsky. 
V 18. storočí boli k mestu pripojené ďalšie predmestia. V roku 1757 vypukla tzv. sedemročná vojna, po dohode medzi Rakúskom a Ruskom vydala 31. decembra 1757 cárovná Alžbeta I. výnos, na základe ktorého pričlenila mesto k Rusku. V marci 1763 ho ruské vojská opustili. V roku 1807 obsadili mesto Francúzi a v roku 1871 pripadlo Nemecku.
Za druhej svetovej vojny bolo mesto ako dôležitý prístav nacistického Nemecka ťažko bombardované. Časť obyvateľov mesto opustila ešte pred príchodom Červenej armády, ktorá mesto dobyla 9. apríla 1945 po štvordennej bitke. Po Postupimskej konferencii mesto pripadlo spolu so severnou časťou Východného Pruska Sovietskemu zväzu. V roku 1946 bolo premenované na Kaliningrad podľa sovietskeho politika Michaila Ivanoviča Kalinina.
Po rozpade Sovietskeho zväzu sa stalo mesto s Kaliningradskou oblasťou exklávou Ruska. Po dlhých diskusiách nebolo premenované na historický názov (ako napríklad Leningrad). Mesto spolu s oblasťou je od roku 1996 ruskou špeciálnou ekonomickou zónou "Jantar". Počas ruskej invázie na Ukrajinu po ruskej protiprávnej anexii štyroch ukrajinských oblastí po pseudoreferendách v októbri 2022 sa najmä na českých sociálnych sieťach rozšírila parodická téma, že Česko pre vznik mesta spätý s kráľom Přemyslom Otakarom II. anektovalo mesto a inkorporovalo ho do územia Česka ako "Královec". Komisia pre štandardizáciu geografických názvov Poľskej republiky na svojom 125. zasadnutí 12. apríla 2023 rozhodla, že pre mesto Kaliningrad sa odporúča len poľský názov Królewiec a neodporúča sa používať názov Kaliningrad v poľštine. Dôvodom bolo, že pomenovanie veľkého mesta v blízkosti poľských hraníc po M. I. Kalininovi, zločincovi spoluzodpovednom okrem iného za rozhodnutie masovo vraždiť Poliakov (Katyňský masaker), má v Poľsku emocionálny, negatívny charakter.
Demografia.
Etnické a náboženské zloženie obyvateľstva.
V súčasnosti tvoria najväčšiu časť obyvateľstva Rusi. Predstavujú až 77,9 % obyvateľov mesta (2002). Prisťahovali sa sem po roku 1945 z rôznych častí Ruska. Ich príchodom sa zmenil etnický obraz mesta. Nahradili tak Nemcov, ktorí utiekli a boli odsunutí v roku 1945. Rusi vyznávajú pravoslávnu vieru alebo časť z nich je bez vyznania. Bielorusi tvoria 8 % obyvateľstva a Ukrajinci 7,3 % obyvateľstva mesta. Aj oni sa hlásia prevažne k pravosláviu. Litovci predstavujú 1,9 % obyvateľov a hlásia sa k evanjelikom a. v. alebo k rímskym katolíkom. Nemcov tu zostalo iba 0,6 % obyvateľov. Hlásia sa prevažne k evanjelikom a. v. V roku 1925 tvorili väčšinu obyvateľstva. K evanjelikom a. v. sa vtedy hlásilo až 92 % obyvateľov (rímskych katolíkov bolo 5 % a židov 1 %). Poliakov žije v meste okolo 0,5 % obyvateľov. Tí sú prevažne rímski katolíci. Okrem toho tu žijú aj malé komunity Tatárov, Arménov, Židov, Azerov, Moldavcov a iných.

</doc>
<doc id="35550" url="https://sk.wikipedia.org/wiki?curid=35550" title="Malbork">
Malbork

Malbork (nem. "Marienburg") je poľské mesto ležiace na rieke Nogat v severnom Poľsku v Pomoranskom vojvodstve známe vďaka križiackemu hradu.
Dejiny.
Okolo roku 1274 tu začal Rád nemeckých rytierov stavať hrad ako stredisko výbojov proti pohanským Prusom. V roku 1276 dostala osada, ktorá vznikla pri stavbe hradu mestské práva. V roku 1309 presídlil do Malborku veľmajster Rádu nemeckých rytierov z Milána a odvtedy sa stal Malbork trvalým sídlom veľmajstrov rádu.
Počas druhej svetovej vojny v roku 1945 bol hrad silno poškodený Červenou armádou počas bojov o mesto. Rekonštrukcia prebieha dodnes. V 50. rokoch namiesto rekonštrukcie "Starého Mesta" boli ruiny rozobrané a stavebný materiál sa vyvážal pravdepodobne do Varšavy, čo malo negatívny vplyv na turistický rozvoj mesta, ktoré má iba hrad, ale bez historickej mestskej časti.
Doprava.
V meste je veľký železničný uzol, námorno-riečny prístav a letisko. 
Hospodárstvo.
Mesto je strediskom obchodu, strojárskej a potravinárskej výroby.

</doc>
<doc id="35551" url="https://sk.wikipedia.org/wiki?curid=35551" title="Vladimír Balco">
Vladimír Balco

Vladimír Balco (* 16. júl 1949, Liptovský Ján† 31. august 2017, Bratislava) bol slovenský režisér, dokumentarista a scenárista, ktorý pôsobil ako pedagóg v Ateliéri dokumentárnej tvorby VŠMU (ktorému bol v rokoch 20002013 aj vedúcim).
Životopis.
Vladimír Balco neuspel v prijímacom konaní na Filmovú akadémiu múzických umení v Prahe. V roku 1971 preto začal pracovať pri filme ako technik a asistent kamery na Kolibe v Slovenskej tvorbe. Po šiestich rokoch začal študovať na Vysokej škole múzických umení odbor dokumentárna tvorba, ktorý dokončil v roku 1982. Začiatkom osemdesiatych rokov nakrútil 2 krátke hrané filmy: "Quo vadis?" (1983) a "Hommo immunis" (1983), oba s ekologickou tematikou.
Uhol pohľadu.
Začiatok osemdesiatych rokov minulého storočia sa v slovenskej kinematografii niesol v znamení debutov viacerých mladých režisérov, predovšetkým prvých absolventov odboru dokumentárnej tvorby na divadelnej fakulte Vysokej školy múzických umení. V roku 1984 naraz debutovali hranými filmami Dušan Rapoš (podľa scenára Jaroslava Dietla nakrútil rozprávku "Falošný princ") a Vladimír Balco s filmom "Uhol pohľadu".
Ako námet mu poslúžil absolventský scenár ďalšieho debutanta – scenáristu Ľuboša Jariabku. Film rozpráva o mladom študentovi dokumentárnej réžie na VŠMU –  Ivanovi Stoklasovi, ktorého stvárňuje Martin Šulík. Ivan Stoklas si ako absolventský film vybral portrét otca svojej priateľky Evy, ktorým je svetoznámy organový virtuóz – Peter Skurák. 
&lt;br&gt;Pôvodný scenár prešiel viacerými úpravami, keďže v tej dobe musel byť oficiálne schválený. V Dejinách slovenskej kinematografie sa v dobovom úryvku píše: „Slovenská filmová rada na svojom zasadnutí 31. januára 1984 odporúča schváliť Spresnenie dramaturgicko-výrobného plánu Hraného filmu na rok 1984 s pripomienkou, že realizácii scenára Dokumentarista (pôvodný názov filmu Uhol pohľadu) treba venovať osobitnú pozornosť, aby sa zabezpečilo jasné ideové vyznenie a profesionálna úroveň diela.“
Pasodoble pre troch.
Je druhý celovečerný hraný film Vladimíra Balca. Dráma "Pasodoble pre troch" bola nakrútená v roku 1986. Vo filme z prostredia spoločenských tancov sa do rozporu dostávajú dva rozdielne postoje k životu. Životná filozofia úspešnej, ale povrchnej tanečnice Iris neobstojí v konfrontácii s poctivým a úprimným postojom baníka Blažeja.
Postoj a Let asfaltového holuba.
V roku 1988 natočil film z prostredia archeologických vykopávok – "Postoj". Film vznikol na motívy rovnomennej novely zo zbierky "Súkromie".
Balcovym štvrtým celovečerným filmom je autorský "Let asfaltového holuba" (Vladimír Balco bol pri filme autorom námetu, scenára a aj režisérom) z roku 1990. Film rozpráva o mravnom úpadku človeka, ktorého talent a sny z detstva sa rozplynú v tvrdej realite po príchode z dediny do mesta.
Rivers of Babylon.
Ako predloha pre film slúžil rovnomenný knižný bestseller Petra Pišťánka. Satirickým pohľadom dokumentuje drastický vzostup jednotlivca k moci. Zaujímavosťou je, že film po odmietnutí pôvodne schválenej podpory z vládou kontrolovaného fondu Pro Slovakia vznikal až 6 rokov.
Dážď padá na naše duše.
Zatiaľ posledný hraný celovečerný film Vladimíra Balca je film zo súčasnosti "Dážď padá na naše duše", podľa scenára Jozefa Paštéku. Príbeh je o mladom trestancovi, ktorému na úteku z väzenia náhodne skríži cestu mladé dievča, ktoré následne unesie. Dievča si ale k svojmu únoscovi vytvorí nezvyčajný vzťah a postupne sa mení z rukojemníka na spoluutečenca.
Dokumentárna tvorba.
Vladimír Balco sa okrem spomínaných hraných filmov venoval aj dokumentárnej tvorbe. Do tejto skupiny patria filmy ako napríklad "Prvá pomoc", "Záchranca", či "Hummel". V roku 1990, po páde komunistického režimu, nakrútil dokument s vlastným pohľadom na toto obdobie našich dejín – "Tridsať ton nádeje". Dokumentárny film odkrýva antihumánnosť komunistického režimu.
V roku 1992 nakrútil dokument "Opera Session". Zobrazuje naštudovanie Offenbachovych Hoffmanovych poviedok režiséra Jozefa Bednárika v opere SND. Tento dokument bol úspešný nielen doma, ale aj v zahraničí. O rok neskôr vzniká ďalší dokumentárny film, tentoraz z prostredia tanečného ľudového súboru – "Toto je Lúčnica".

</doc>
<doc id="35552" url="https://sk.wikipedia.org/wiki?curid=35552" title="Robert Baden-Powell">
Robert Baden-Powell

Robert Baden-Powell celým menom Lord Robert Stephenson Smyth Baden-Powell lord of Gilwell nositeľ radov a vyznamenaní OM, GCMG, GCVO, KCB (* 22. február 1857, Londýn, Spojené kráľovstvo – † 8. január 1941, Nyeri, Keňa) bol vojak, ale predovšetkým zakladateľ skautského hnutia.
Detstvo.
Narodil sa ako šiesty syn (celkovo mal 7 bratov) v rodine profesora geometrie na Oxfordskej univerzite Harry Baden-Powella. Otec mu zomrel ako trojročnému, potom si ho na starosť vzala matka.
Po absolvovaní Rose Hill School v Tunbridge Wells bolo B.-P. udelené štipendium na súkromnej strednej škole Charterhouse school v Godalmingu, grófstvo Surrey. Tam v neďalekých lesoch získaval svoje prvé skúsenosti so stopovaním, lovom a kuchynskou úpravou úlovkov. Ale aj prvé skúsenosti vyzvedača, pretože išlo o činnosť zakázanú a neskôr stíhanú vychovávateľmi. Hral na piáno a violu a vynikajúco kreslil. Počas svojej služby v Indii publikoval kresby tamojšej prírody v britskom magazíne Graphics. Ilustroval všetky svoje príručky – pre vojenských prieskumníkov i skautov. Jeho štýl pripomína kresby amerického spisovateľa, ilustrátora a zálesáka Ernesta Thomsona Setona. Prázdniny trávil väčšinou na lodiach, plachtením a veslovaním so svojimi bratmi.
Vojenská kariéra.
Do aktívnej služby sa zapojil ako podporučík (2nd lieutenant) v roku 1876 v 13. husárskom pluku v Indii. V roku 1895 plnil zvláštne úlohy v Afrike a do Indie sa vrátil roku 1897 ako veliteľ 5. jazdnej hliadky. 
V čase, keď začali búrske vojny, bol už plukovníkom (najmladším v Britskej armáde). Baden-Powell dostal na starosť organizovanie jednotiek hraničiarov na pomoc pravidelnej armáde. S takmer nevycvičenými mužmi sa Baden-Powell rozhodol proti mnohonásobnej početnej presile radšej brániť, a ako miesto obrany zvolil regionálne centrum Mafeking. Cieľom bolo zdržať Búrov v bojoch vo vnútrozemí, kým sa nevylodí armáda. V Mafekingu bolo asi 800 mužov pravidelnej armády a polície, a ďalších 300 mužov z radov obyvateľov. Ako spojky a poslíčkovia pracovali chlapci vo veku 12 – 15 rokov, organizovaní v jednotkách kadetov. Celkovo sa na vojenských operáciách zúčastnilo asi 2000 ľudí. Opevňovacie práce začali 19. septembra 1899.
Búrovia vyhlásili vojnu 12. októbra a očakávaný útok nastal onedlho – prvé strely dopadli na Mafeking 16. októbra. Proti presile 8000 búrskych vojakov obrancovia vydržali 217 dní. Veľký podiel na tomto úspechu mal Baden-Powell a jeho neobyčajne prefíkaná taktika. Napríklad boli vytvorené falošné mínové polia (tak, aby Búrovia a ich špehovia v meste mali všetko dobre na očiach). Jednotky obrancov sa pri pohybe dôkladne vyhýbali neexistujúcim prekážkam z ostnatého drôtu, pre zdanlivé zvýšenie ich počtu obrancovia rôzne presúvali zbrane a svetlomety (improvizované z acetylénovej lampy a plechovky od kompótu). Takto sa Baden-Powellovi podarilo Búrov presvedčiť, že mesto je príliš dobre strážené na priamy útok a vydržať až do oslobodenia vylodenými posilami 17. mája 1900. Týždeň pred oslobodením, vedomí si blížiacich sa posíl, Búrovia útok podnikli, ale obrancom sa ho podarilo odraziť. 
Úspešná obrana Mafekingu bola dlho jediným pre Britov priaznivým vývojom vo vojne, a tak pútala značnú pozornosť domácej verejnosti. Po oslobodení vypukli v Británii ohromné oslavy. Baden-Powell sa stal národným hrdinom a najmladším brigádnym generálom.
Po práci na založení juhoafrickej polície sa Baden-Powell roku 1903 vrátil do Anglicka, aby nastúpil vo funkcii generálneho inšpektora jazdy.
Skautské hnutie.
V roku 1907 zorganizoval tábor na ostrove Brownsea, čo je dnes považované za počiatok skautského hnutia.
V roku 1922 bol povýšený do šľachtického stavu.

</doc>
<doc id="35553" url="https://sk.wikipedia.org/wiki?curid=35553" title="Přemysl Otakar I.">
Přemysl Otakar I.

Přemysl Otakar I. (* po 1155 – † 15. december 1230, Praha, Česko) bol moravský markgróf, české knieža (v rokoch 11921193 a 11971198) a český kráľ (od roku 1198, korunovácia v roku 1203) z rodu Přemyslovcov, prvorodený syn kráľa Vladislava II. a jeho druhej manželky Judity Durínskej.
Moravský markgróf.
Celkovo bol až štvrtým otcovým synom (po troch synoch z prvého manželstva). Historici sa v predpokladanom roku jeho narodenia rozchádzajú a býva datovaný k roku 1155, pred rok 1160 či dokonca až do rokov 1165 – 1167.
Mladosť prežil v dobe politického úpadku českého štátu, kedy časté striedanie členov přemyslovského rodu na tróne poskytovalo nemeckým panovníkom príležitosť k zasahovaniu do pomerov v Čechách. Svoje prvé politické skúsenosti získaval pod dohľadom najstaršieho nevlastného brata, kniežaťa Bedřicha. 
Přemyslovým menovaním za moravského markgrófa sledoval Fridrich I. Barbarossa možnosť ovplyvňovať dianie na Morave. Tu sa však jeho mocenské ambície skrížili so zámermi znojemského a brnianskeho kniežaťa Konráda II. Ota, ktorý vládu v moravských údelných kniežatstvách považoval iba za odrazový stupeň k titulu českého kniežaťa.
České knieža (11921193).
Vzrast jeho politickej kariéry nastal v roku 1192 po zosadení kniežaťa Václava II., kedy z rúk cisára Henricha VI. prijal kniežaciu hodnosť. Stalo sa tak s výraznou podporou pražského biskupa Jindřicha Břetislava. Cisár si od nástupu Přemysla Otakara sľuboval posilnenie svojho vplyvu v Čechách a úplnú podriadenosť českého kniežaťa. Přemysl sa však čoskoro prejavil ako vládca, ktorého prvoradým záujmom bola situácia vo vnútri krajiny. Necítil sa byť Henrichovi nijako zaviazaný. Oddanosť, na ktorú boli nemeckí Hohenstaufovci zo strany českých kniežat zvyknutí, tak začínala mať trhliny. V porovnaní so svojimi predchodcami, Bedřichom i Konrádom II. Otom si Přemysl Otakar počínal samostatnejšie a záujmy cisára a jeho ríšskej politiky mu boli ľahostajné. Jeho podpora zo strany ríše klesala, čo vo svoj prospech obratne využil Jindřich Břetislav. Po tom ako Henrich VI. na dvorskom sneme vo Wormse v júni 1193 zbavil Přemysla vlády, ujal sa moci sám.
Zmena vlády, ktorá sa navyše udiala formou súkromnej dohody cisára s pražským biskupom, sa u domácich veľmožov stretla s veľkou nevôľou. Samo udelenie čisto svetského titulu cirkevnému hodnostárovi znamenalo dosiaľ nevídanú udalosť nielen v Čechách ale i za hranicami.
Přemyslova pozícia po zbavení vlády nebola jednoduchá. Vzhľadom na to, že na kniežacom stolci sa udržal iba niečo vyše roka, mal málo času a príležitostí upevniť si svoje postavenie. No okolnosti mu spočiatku priali. Mnoho veľmožov, pobúrených zásahmi cisára do práv Čechov, sľubovali Přemyslovi vernosť proti vierolomnému biskupovi. Situácia sa však zmenila, keď Jindřich Břetislav koncom leta 1193 vtrhol do Čiech s úmyslom ujať sa vlády. Přemysl zhromaždil silné vojsko a vytiahol mu oproti. Pri Zdiciach neďaleko dnešného Berouna prišlo k stretu. Tu však Přemysla začali opúšťať jeho spojenci a pridávali sa na biskupovu stranu. To Přemysla prinútilo opustiť bojisko a stiahnuť sa na Pražský hrad. Jindřich Břetislav hrad obľahol a po takmer štvormesačnom obliehaní i dobyl. Přemysl utiekol. Takmer päť rokov bol nútený žiť v exile v nemeckých krajinách. Svojho nároku na kniežací stolec sa však nemienil vzdať.
Druhýkrát českým kniežaťom (11971198).
Situácia v Čechách sa začala meniť v jeho prospech. Cisár Henrich VI. na príhovor Přemyslovho príbuzného, grófa Albrechta z Bogenu, stlmil svoju nepriazeň voči Přemyslovi, dokonca mu dal prísľub návratu do Čiech. Pod vplyvom okolností a za podpory českých stúpencov vtiahol Přemysl v máji 1197 do Čiech a bez väčších problémov dosiahol Prahu. Dobyť hrad sa mu však nepodarilo. Veľmoži verní kniežaťu-biskupovi Jindřichovi Břetislavovi vypudili útočníkov opäť za hranice. Z víťazstva nad svojím rivalom sa však Jindřich Břetislav netešil dlho, pretože o mesiac nato, 15. júna 1197, zomrel.
Zdalo sa, že pre Přemysla nastal správny čas. Jeho protivník bol mŕtvy, cisár Henrich VI. bol zaneprázdnený udalosťami na juhu Talianska. Predáci českej šľachty využili vzniknutú situáciu a bez ohľadu na nástupnícke práva přemyslovského rodu i stanoviska rímskeho cisára povolali na kniežací stolec Přemyslovovho mladšieho brata Vladislava.
Vladislav napriek vedomiu, že kríži plány svojho staršieho brata, kniežací titul prijal. Vzápätí sa ukázal ako schopné knieža, no spôsob, akým dosiahol moc, prinášal vážne hrozby. V exile žijúci brat sa nemienil svojho práva na stolec vzdať. Po jarnom nezdarenom pokuse o ovládnutie krajiny chcel Přemysl svoj návrat pripraviť čo najdôslednejšie. V novembri 1197 vtiahol so svojimi vernými spojencami do Čiech. Tu sa k nemu pridávali ďalší sympatizanti, čím okruh jeho bojovníkov narastal. Proti jeho vojsku vyrazil i Vladislav. 6. decembra 1197 sa obe vojská stretli. K priamemu bojovému stretu však nedošlo. V rozhodujúcej chvíli sa u Vladislava, ktorému nechýbal vladársky talent, preukázali i vysoké morálne hodnoty. Hoci mal oveľa silnejšiu armádu, v noci pred bitkou sa po porade s biskupom Danielom a veľmožmi tajne stretol s bratom.
Dobrovoľne sa vzdal kniežacieho stolca v bratov prospech a uspokojil sa s moravským markgrófstvom. Dohoda zároveň ukončila štvrťstoročie trvajúce nástupnícke spory medzi Přemyslovcami a položila základy upevňovania českého štátu. Súčasťou dohody bol pravdepodobne aj sľub, že sa Přemysl nepomstí tým, ktorí ho opakovane v predchádzajúcich rokoch zradili, čo mu získalo dôveru rozhodujúcej časti predákov.
Český kráľ.
Přemysl Otakar nastupoval druhú vládu v zrelom veku s bohatými životnými skúsenosťami. Bol to človek rozhodný a húževnatý, idúci nekompromisne za svojím cieľom. Nedobrovoľný pobyt v cudzine mu poskytoval dobrú orientáciu v ríšskych pomeroch. Na čelo českého štátu nastupoval nadaný a vyhranený panovník, sršiaci vladárskou energiou, túžiaci odbúrať neblahú minulosť a nastoliť mocenský vzostup přemyslovských krajín.
Situácia v rímskonemeckej ríši sa po smrti Henricha VI. († 1197) stávala neprehľadnou. Ešte počas Henrichovho života bol rímskym kráľom zvolený jeho iba dvojročný syn Fridrich. Vzhľadom na jeho vek sa pozornosť štaufovských priaznivcov obrátila na brata zomrelého cisára Filipa a začiatkom marca 1197 ho zvolili rímskym kráľom a vzápätí prehlásili budúcim cisárom. Opozičné kniežatá však proti Filipovi začiatkom júna 1198 v Kolíne nad Rýnom zvolili a 12. júla v Aachene korunovali za rímskeho kráľa Ota IV. Brunšvického z rodu Welfovcov. Tak na rímskom tróne sedeli dvaja panovníci. Obaja hľadali podporu a spojencov v boji proti svojmu súperovi. Medzi priamych účastníkov sporu sa na strane Štaufovcov zaradil i Přemysl Otakar. Filip Švábsky v snahe oceniť Přemyslovu podporu a s ohľadom na dávnejšiu pomoc českých kniežat udelil 15. augusta 1198 Přemyslovi Otakarovi privilégium, ktoré zaručovalo dedičný kráľovský titul pre českých panovníkov a upravovalo pomer českého štátu k ríši.
Vo víre mocenských zápasov.
Pápež Inocent III. stojaci v súperení Filipa Švábskeho a Ota Brunšvického na strane Welfa, otvorene vyzýval českého kráľa na odklon od štaufovskej strany a podporu Ota. Ako protislužbu mu ponúkal anulovanie manželského zväzku s Adlétou Miessenskou, s ktorou sa chcel Přemysl rozviesť (napokon rozluku Přemyslovho manželstva pápež odkladal a až po Adlétinej smrti bola manželstvo zrušené), a potvrdenie jeho kráľovskej hodnosti pápežskou kúriou. Přemysl sprvu váhal, no pod vplyvom meniacich sa medzinárodnopolitických okolností (Otova strana získavala prevahu) sa odvrátil od podpory Filipa Švábskeho. Súčasne však s uznaním kráľovského titulu za tento čin od pápeža žiadal povýšenie pražského biskupstva na arcibiskupstvo. Tejto žiadosti však pápež v obave nad postojom mohučskej arcidiecézy, pod ktorú pražské biskupstvo spadalo, nevyhovel.
Odveta štaufovskej strany nenechala na seba dlho čakať. Filip v apríli 1203 vyhlásil Přemysla za zosadeného a udelil Čechy v léno príslušníkovi vedľajšej přemyslovskej vetvi Děpoltovcov Děpoltovi III. Týmto aktom porušil ustanovenia svojho vlastného privilégia z roku 1198, ktorým potvrdzoval slobodnú voľbu českého panovníka.
V máji 1203 sa Přemysl na Otovej strane zúčastnil vojenského ťaženia proti Filipovi, ktorý krátko predtým napadol Otovho spojenca, durínskeho lancgrófa Hermana. Za výdatnú pomoc a spojenectvo bol 24. augusta 1203 v Mersenburgu korunovaný za českého kráľa (korunováciu potvrdil 15. apríla 1204 pápež Inocent III.). Súčasne Oto Přemyslovi potvrdil výsady, udelené už Filipom v roku 1198.
Zlatá bula sicílska.
Přemysl Otakar I. zasiahol i do sporov o sicílske dedičstvo Štaufovcov. Za preukázanú podporu v tomto spore mu rímsky kráľ Fridrich II. z titulu sicílskeho kráľa vystavil 26. septembra 1212 v Bazileji tri listiny, ktoré boli spečatené zlatou pečaťou (bulou) sicílskeho kráľa. Podľa tejto majestátnej pečate sa pre listiny vžil názov Zlatá bula sicílska.
Toto privilégium potvrdzovalo v prvom rade výsady udelené ešte Filipom Švábskym, ktorými sa česká kráľovská hodnosť udeľuje dedične, zamedzuje sa zásahom rímskonemeckých cisárov do nástupníctva v Čechách a stanovujú sa hranice Českého kráľovstva. Vydanie Zlatej buly sicílskej bolo sprevádzané s udeľovaním majetkov Přemyslovi.
Zlatou bulou sicílskou boli zavŕšené stáročné snahy Přemyslovcov o dôstojné postavenie českého štátu. Fridrich II., ale i pred ním Filip Švábsky a Oto IV. Brunšvický, svojimi výsadami v prospech přemyslovských Čiech uznali politickú realitu a právne schválili vnútornú nezávislosť Českého kráľovstva. Najvýznamnejším ziskom Přemysla zo všetkých výsad bola dedičná kráľovská hodnosť, o ktorú už usilovali Vratislav II. a Přemyslov otec Vladislav II., a ktorá sa v podmienkach zrodu feudálnych monarchií stávala nevyhnutným predpokladom politickej a štátnej suverenity. Časom niektoré ustanovenia Zlatej buly sicílskej strácali účinnosť. Najtrvalejšiu historickú platnosť si zachovala výsada dedičnosti kráľovského titulu, ktorá pretrvala až do zániku Českého kráľovstva v roku 1918.
Na sklonku života.
Posledné roky svojho života trávil Přemysl Otakar I. upevňovaním dosiahnutých pozícií a zaisťovaniu následníctva na tróne. V júli 1224 menoval svojho druhorodeného syna z druhého manželstva Vladislava za moravského markgrófa; po jeho predčasnej smrti tento titul získal najmladší syn Přemysl. Aby predišiel prípadným neskorším komplikáciám ohľadne nástupníctva nechal v roku 1228 v Prahe korunovať svojho syna Václava za českého kráľa.
Přemysl Otakar I. zomrel 15. decembra 1230 pravdepodobne na Pražskom hrade. Tu, v katedrálnom kostole bol i pochovaný. Karol IV. pri prestavbe baziliky na gotický chrám dal vybudovať honosné pohrebisko přemyslovských kniežat a kráľov. V tzv. Saskej kaplnke svätovítskej katedrály boli Přemyslove ostatky uložené do kamennej tumby s figurálnym náhrobkom od Petra Parlera.
Hodnotenie doby Přemysla Otakara I..
Český kráľ Přemysl Otakar I. bol jednou z najvýraznejších postáv českých i stredoeurópskych dejín. Jeho diplomatická, štátnická a organizátorská aktivita zanechala na rokoch jeho panovania nezmazateľnú pečať. Pokiaľ v počiatočnom období bol nútený zamerať svoju pozornosť k upevneniu celistvosti a medzinárodného postavenia českého štátu, neskôr sa mohol venovať vnútornej stabilizácii. Panoval v období zrýchlených hospodárskych a sociálnych pohybov a nemal veľa spoľahlivých opôr. Napriek tomu zanechal krajinu silnú, politicky konsolidovanú a medzinárodne uznávanú. Za jeho vlády sa Čechy definitívne zaradili do najvyššej hierarchie európskych politických celkov. Do dnešných dní v hlavných rysoch platí hodnotenie Přemyslovej vlády zakladateľom modernej českej historiografie:
Rodinné pomery.
Přemysl Otakar I. bol dvakrát ženatý. Prvú manželku Adlétu Miessenskú (* 1160 – † 1211, sobáš medzi rokmi 11781180) z nemeckého rodu Wettinovcov zapudil v roku 1198 po dvadsaťročnom manželstve. Zámienkou rozvodu boli príbuzenské vzťahy Přemyslovcov a Wettinovcov. Z tohto manželstva sa narodili štyri deti: 
S druhou manželkou, Konštanciou Uhorskou (* asi 1180 – † 6.12. 1240), dcérou uhorského kráľa Bela III. a Anny de Châtillon, uzavrel sobáš v roku 1199. Z tohto zväzku vzišlo deväť detí:

</doc>
<doc id="35554" url="https://sk.wikipedia.org/wiki?curid=35554" title="Analeptikum">
Analeptikum

Analeptiká sú látky ktoré stimulujú dýchacie a obehové centrum predĺženej miechy a čiastočne zvyšujú aj psychickú aktivitu. Vyššie dávky vyvolávajú kŕče. S výnimkou xantínov sa vyskytuje vysoká toxicita u týchto liečiv. 

</doc>
<doc id="35555" url="https://sk.wikipedia.org/wiki?curid=35555" title="Analeptiká">
Analeptiká



</doc>
<doc id="35556" url="https://sk.wikipedia.org/wiki?curid=35556" title="Antitusikum">
Antitusikum

Antitusiká sú liečivá ktoré centrálne (opioidné a.) alebo periférne (neopioidné a.) tlmia kašeľ. Sú buď vo forme kvapiek, sirupov, alebo pastiliek. Obsahujú upokojujúce látky (napríklad med, glycerín), ktoré pôsobia priaznivo na sliznicu hrdla, chuťové prísady a malé dávky antiseptických látok. Prechodne odstraňujú škriabanie v hrdle.
Liečivá, ktoré podporujú vykašliavanie sa volajú expektoranciá.
Indikácie: 
Nepriaznivé účinky.
Medzi nežiaducimi účinkami sa môže objaviť eufória, zmätenosť, zápcha a ospalosť. Pri užívaní liečiva s obsahom kodeínu môže vzniknúť závislosť.

</doc>
<doc id="35557" url="https://sk.wikipedia.org/wiki?curid=35557" title="Antitusiká">
Antitusiká



</doc>
<doc id="35561" url="https://sk.wikipedia.org/wiki?curid=35561" title="Antihelmintikum">
Antihelmintikum

Antihelmintikum alebo anthelmentikum je označenie lieku proti črevným parazitom, presnejšie liečiva používaného pri liečbe helmintóz - alimentárnych nákaz ľudského tela červami.

</doc>
<doc id="35562" url="https://sk.wikipedia.org/wiki?curid=35562" title="Anthelmintiká">
Anthelmintiká



</doc>
<doc id="35563" url="https://sk.wikipedia.org/wiki?curid=35563" title="Tiger džungľový">
Tiger džungľový

Tiger džungľový (iné názvy: tiger pruhovaný, tiger pásavý, tiger, zastarano "tiger kráľovský", lat. "Panthera tigris") je cicavec z čeľade mačkovité ("Felidae"), jedna zo štyroch veľkých mačiek rodu "Panthera".
Taxonómia.
V roku 1758 Carl Linné vo svojom diele "Systema Naturae" opísal tigra a dal mu vedecký názov "Felis tigris". V roku 1929 britský taxonóm Reginald Innes Pocock zaradil druh pod rod "Panthera" s vedeckým názvom "Panthera tigris".
Poddruhy.
Potom ako Linné opísal tento druh, bolo niekoľko jedincov tigra opísaných a navrhnutých ako poddruhy. V roku 1999 bola spochybnená platnosť niekoľkých poddruhov tigra. Väčšina domnelých poddruhov opísaných v 19. a 20. storočí sa rozlišovala na základe dĺžky a sfarbenia srsti, vzorov pruhov na srsti, veľkosti tela, teda charakteristík, ktoré sa v rámci populácií veľmi líšia. Morfologicky sa tigre z rôznych oblastí líšia málo a génový tok medzi populáciami v týchto oblastiach bol možný počas pleistocénu. Preto sa navrhlo uznať za platné iba dva poddruhy tigra, konkrétne "P. t. tigris" v pevninskej Ázii a "P. t. sondaica" na súostroví Veľké Sundy.
Výsledky kraniologickej analýzy 111 tigrích lebiek z krajín juhovýchodnej Ázie naznačujú, že lebky tigra sumatrianskeho sa líšia od tigra indočínskeho a tigra jávskeho, zatiaľ čo lebky tigra balijského majú podobnú veľkosť ako lebky tigra jávskeho. Autori navrhli klasifikovať tigra sumatrianskeho a jávskeho ako odlišný druh, "P. sumatrae" a "P. sondaica" s tigrom balijským ako poddruh "P. sondaica balica".
V roku 2015 sa morfologické, ekologické a molekulárne vlastnosti všetkých predpokladaných tigrích poddruhov analyzovali kombinovaným prístupom. Výsledky podporujú rozlíšenie dvoch evolučných skupín kontinentálnych a sundských tigrov. Autori navrhli uznanie iba dvoch poddruhov, konkrétne "P. t. tigris" zahŕňajúci populácie tigra bengálskeho, malajského, indočínskeho, juhočínskeho, sibírskeho a turanského, a "P. t. sondaica" zahŕňajúca populácie tigra jávskeho, balijského a sumatrianskeho. Autori tiež poznamenali, že táto reklasifikácia ovplyvní ich ochranu. Nominátne poddruhy "P. t. tigris" predstavujú dva klady:
Našli sa odborníci na ochranu prírody, ktorí tento návrh privítali, pretože to uľahčí chovateľské programy v zajatí a vypúšťanie tigrov pochádzajúcich zo zoologických záhrad do divočiny. Našli sa však genetici, ktorí boli k tejto štúdii skeptickí a tvrdili, že v súčasnosti uznaných deväť poddruhov možno geneticky rozlíšiť.
V roku 2017 Cat Classification Task Force z IUCN Cat Specialist Group revidovala taxonómiu mačiek a uznala kontinentálne populácie tigrov v Ázii za "P. t. tigris" a tie na Veľkých Sundách ako "P. t. sondaica".
"Poznámka: Vo všetkých deviatich názvoch možno nahradiť slová "tiger džungľový" slovami tiger pásavý alebo tiger pruhovaný alebo len tiger."
Analýza genómu 32 vzoriek potvrdila, že tiger má 6 monofyletických kladov a najbližší spoločný predok žil pred 110 000 rokmi.
Opis tigra.
Telo je zo strán sploštené a štíhle, prispôsobuje sa životu v hustých lesných a pralesných porastoch. Tak isto jeho zafarbenie, ktoré je na prvý pohľad veľmi nápadné, robí tigra v prírode takmer neviditeľným a napodobňuje hru svetla a tieňov prelínajúcich sa rastlinstvom. Pohlavné rozdiely sú hlavne vo veľkosti. Samice sú až o jednu tretinu menšie než samce. Hlava samcov je mohutnejšia a širšia a má výraznejšiu a predĺženejšiu srsť na tvári.
Ekológia.
Tigre obývajú lesnaté prostredia od tropických oblastí dažďových pralesov až po sibírsku tajgu, kde v zime klesajú teploty pod −30 až −40 °C. S vysokou snežnou pokrývkou. Vystupujú do 3 000 – 4 000 metrov nad morom. Na stromy tigre nešplhajú, alebo iba v zriedkavých prípadoch, iba si na nich obrusujú pazúry. Na rozdiel od iných mačkovitých šeliem tigre milujú vodu a radi sa v nej kúpu. Vedia výborne plávať a sú schopné prekonávať aj niekoľkokilometrové prekážky. Teritórium tigra môže mať niekoľko stoviek ale aj tisíce km2, každý jedinec má svoje teritórium, v ktorom nestrpí prítomnosť iného zvieraťa (dravca, konkurenciu). Teritóriá samcov však susedia s niekoľkými teritóriami samíc. Svoje teritórium si označujú močom, výlučkami potných žliaz a odieraním kôry zo stromov. Tigre žijú samotársky, iba v období rozmnožovania sa na niekoľko dní obe pohlavia stretávajú, ale po spárení sa vracajú späť do svojich teritórií. K rozmnožovaniu môže dochádzať po celý rok, ale väčšina pôrodov prebieha práve na jar. Gravidita trvá 93 – 110 dní.
Samice rodia vo vhodných úkrytoch, ktoré vznikajú z vyvrátených stromov alebo pod skalnými prevismi väčšinou 2 až 3 mláďatá. Výnimočne ich však môžu mať až šesť. Tie sú slepé, oči sa im otvárajú až v treťom týždni. Samica ich kojí až pol roka. Mláďatá ostávajú so svojou matkou až dva roky, kedy sa učia loviť a naplno využívať svoje vrodené inštinkty. Po tomto období sa mláďatá osamostatňujú. Väčšina mláďat sa však dospelosti nedožije. Pohlavne dospievajú v treťom roku života. Vo voľnej prírode sa dožívajú vyše 20 rokov.
Tiger je výborný lovec, veľkú časť jeho potravy tvoria divoké prasatá, jelene, antilopy a iné väčšie kopytníky. Ku koristi sa zakráda alebo na ňu striehne v úkryte a potom zblízka vyrazí, ale jeho úspešnosť nie je veľmi vysoká, udáva sa, že úspešný je každý desiaty lov. Väčšie zvieratá chytí mohutnými očnými zubami za krk a labami ich strhne na zem, kde im zlomí väz, alebo ich uškrtí. Korisť potom odtiahne do úkrytu, kde sa k nej ešte niekoľko dní vracia. Na jedenkrát je schopný zožrať až potravy, ktorú potom trávi niekoľko dní. V dobe krízy požiera aj menšie živočíchy, ako sú hlodavce, obojživelníky a dokonca aj hmyz. Na lov vychádza za včasného rána alebo v podvečer, ale na miestach, kde nie je prenasledovaný, vychádza z úkrytu aj cez deň. V prírode tiger nemá prirodzených nepriateľov, okrem človeka. Výnimočne sa môže stať obeťou rôznych psovitých šeliem (napr. vlka). Dostatočne veľká svorka týchto asi 15 kilogramov vážiacich psovitých šeliem dokáže tigra uštvať. Sám si z veľkých zvierat netrúfne iba na slona a na nosorožca.
Rozšírenie.
Jeho pôvodné rozšírenie siahalo od Turecka a Kaukazu cez strednú a východnú Áziu a Čínu až po Kóreu, vyskytoval sa tiež aj na Sumatre, Jáve a Bali. Na mnohých miestach bol však vyhubený a jeho rozšírenie je dnes ostrovčekovité.
Súčasné rozšírenie zahrňuje ostrovčekovité populácie v Indii, Bangladéši a Barme (tiger džungľový indický), polostrov zadnej Indie (tiger pásavý indočínsky), časť ruského ďalekého východu a hraničná oblasť s Čínou (tiger džungľový ussurijský), niektoré časti Sumatry (tiger džungľový sumatriansky) a niektoré oblasti v Číne (tiger džungľový čínsky).
Tigre celkom vymizli z Turecka, Ázie a takmer z celej Číny. Súčasné rozšírenie je iba malým zlomkom pôvodného počtu, podľa odhadu z roku 2016 žije vo voľnej prírode 3 900 jedincov a má klesajúce tendencie, pričom na začiatku 20. storočia žilo iba v Ázii viac ako 100 000 tigrov. Dnes sú už tri poddruhy úplne vyhubené a na pokraji vyhynutia je tiger čínsky a v blízkej dobe to čaká aj tigra indického a sumatranského. Dramatický pokles sa zatiaľ vyhýba tigrovi indočínskemu, aj keď je dosť možné, že tento fakt vyplýva z nedostatku informácií. Jediným poddruhom, ktorého ochrana je úspešná, je tiger ussurijský.
Zaujímavosti.
V populácii tigrov sa častejšie ako u iných mačkovitých šeliem vyskytujú ľudožrúti, čo sú väčšinou staré, choré alebo poranené zvieratá, ktoré stratili prirodzený rešpekt pred človekom a pre ktoré je človek ľahkou korisťou. Proti útočiacemu tigrovi má človek bez zbrane len veľmi malú alebo až žiadnu šancu. A tiež z tohto dôvodu boli tigre často zabíjané. Udáva sa, že najhorší ľudožravý tiger mal na svedomí až niekoľko stoviek obetí.
Ďalším a určite závažnejším dôvodom zabíjania tohto jedinečného dravca je pytliacky lov, a to hlavne pre tigriu kožušinu, ktorá je obľúbeným materiálom pre výrobu módnych doplnkov. Taktiež tigrie pazúry a kosti, ktoré sú používané pri liečebných procedúrach tradičnej čínskej medicíny. Hodnota tigra na čiernom trhu je približne 50 tisíc dolárov.

</doc>
<doc id="35566" url="https://sk.wikipedia.org/wiki?curid=35566" title="Nuklid">
Nuklid

Nuklid je atóm (prípadne len jadro atómu), ktorý má určitý konkrétny počet protónov a zároveň určitý konkrétny počet neutrónov (niekedy sa dodáva, že aj určitý konkrétny energetický stav). Inými slovami je to druh atómu (prípadne len jadra atómu), kde "druh" je definovaný kombináciou konkrétneho počtu protónov a konkrétneho počtu neutrónov (a prípadne aj konkrétneho energetického stavu). 
Počet protónov v jadre akéhokoľvek atómu sa označuje aj ako protónové číslo, počet neutrónov v jadre aj ako neutrónové číslo a súčet protónového čísla a neutrónového čísla aj ako nukleónové číslo. S použitím tejto terminológie "čísiel" a termínu nuklid je možné definovať:
Napríklad 12C a 13C sú izotopy (uhlíka), 15N a 16O sú izotóny a 40Ar a 40K sú izobary.
Pojem nuklid sa zaviedol v roku 1950 ako rozšírenie pojmu "izotop". 
Prvky sa v prírode vyskytujú väčšinou ako zmesi rôznych nuklidov. Napríklad uhlík sa vyskytuje ako zmes nuklidu 12C a nuklidu 13C, preto sa v tabuľkách uvádza (relatívna) atómová hmotnosť uhlíka ako 12,011 aj keď definícii zodpovedá teoretická hodnota 12,0.

</doc>
<doc id="35567" url="https://sk.wikipedia.org/wiki?curid=35567" title="Tiger">
Tiger

Tiger môže byť:

</doc>
<doc id="35568" url="https://sk.wikipedia.org/wiki?curid=35568" title="Racemát">
Racemát

Racemát (iné názvy: racemický konglomerát, staršie racemická zmes alebo racemická zlúčenina; značka je prefix "DL" alebo "RS") je zmes, v ktorej sú v rovnakom pomere zastúpené obidva enantioméry. 
Racemát je zmes enantiomérov v pomere 1:1. Pri kryštalizácii racemátu sa enantioméry /+/ a /−/ priťahujú silnejšie než enantioméry /+/ a /+/ resp. /−/ a /−/. Ide potom v podstate o zmesné kryštály. Zmes, ktorá kryštalizuje ako racemát, nie je možné rozdeliť na enantioméry. 
Racemát vzniká počas mnohých chemických reakcií, napríklad pri elektrofilnej adícii na dvojitú väzbu alkénov alebo adícii na karbonyl. 

</doc>
<doc id="35569" url="https://sk.wikipedia.org/wiki?curid=35569" title="Tiger pásavý">
Tiger pásavý



</doc>
<doc id="35570" url="https://sk.wikipedia.org/wiki?curid=35570" title="Tiger pruhovaný">
Tiger pruhovaný



</doc>
<doc id="35571" url="https://sk.wikipedia.org/wiki?curid=35571" title="Panthera tigris">
Panthera tigris



</doc>
<doc id="35572" url="https://sk.wikipedia.org/wiki?curid=35572" title="Kancelár">
Kancelár

Kancelár (latinsky: "cancellarius"), je oficiálny titul, ktorý sa používa väčšinou v krajinách, ktorých civilizácia je priamo či nepriamo odvodená z Rímskej ríše. V rôznych dobách a štátoch označoval a označuje veľmi rôznorodé povinnosti a nosia ho úradníci majúci rôzne hodnosti. 
Pôvodne boli kancelári ("cancellarii") sluhovia u rímskych súdov, sedeli pri mreži alebo závore ("cancelli") prepážky baziliky alebo súdneho dvora, ktorá oddeľovala sudcu a porotu od divákov. Za cisárstva to boli dôstojníci, ktorí chránili cisára v paláci pri vchode do jeho súkromných izieb alebo pred jeho stanom. Cisár Carinus spôsobil veľký rozruch, keď vymenoval jedného zo svojich kancelárov za rímskeho prefekta.
Okrem bežného významu prednostu kancelárie (nejakého vysokého úradu) sa slovo kancelár môže vzťahovať v rôznych krajinách na rôzne úrady:

</doc>
<doc id="35573" url="https://sk.wikipedia.org/wiki?curid=35573" title="Sieť">
Sieť

Sieť (alebo v niektorých významoch sieťka) môže byť:

</doc>
<doc id="35574" url="https://sk.wikipedia.org/wiki?curid=35574" title="Južné Tirolsko">
Južné Tirolsko



</doc>
<doc id="35576" url="https://sk.wikipedia.org/wiki?curid=35576" title="Čierna ruka">
Čierna ruka

Čierna ruka ("Črna ruka"/"Црна Рука"), oficiálne Zjednotenie alebo smrť ("Ujedinjenje ili Smrt"), bola tajná organizácia, ktorú v máji 1911 založili srbskí nacionalisti. Dávala si za cieľ zjednotenie všetkých Srbmi obývaných území (išlo predovšetkým o Bosnu a Hercegovinu pripojenú k Rakúsko-Uhorsku v októbri 1908). V roku 1914 mala približne 2500 členov. Mnohí z nich boli dôstojníkmi Srbskej armády. Organizácia bola tvorená 3 - 5 člennými bunkami. Hlavným cieľom bolo vykonávať predovšetkým politické vraždy. 
Zúčastnila sa na atentáte na srbského kráľa Alexandra I. aj na atentáte Gavrila Principa na následníka trónu, arcivojvodu Františka Ferdinanda d'Este, v Sarajeve 28. júna 1914, ktorý poslúžil ako zámienka na vyhlásenie vojny (pozri prvá svetová vojna).Nesprávne sa udáva, že Gavrilo Princip bol taktiež jej členom. Bol členom skupiny Mladá Bosna, ktorá s nimi spolupracovala na atentáte.
Ako reakcia na túto organizáciu bolo založené združenie "Biela ruka", ktoré naopak malo podporovať panovníka a dvor.

</doc>
<doc id="35577" url="https://sk.wikipedia.org/wiki?curid=35577" title="Pionier">
Pionier

Pionier môže byť:

</doc>
<doc id="35578" url="https://sk.wikipedia.org/wiki?curid=35578" title="Petr Čepek">
Petr Čepek

Petr Čepek (* 16. september 1940, Praha – † 20. september 1994, Vrchlabí) bol český herec.
V rokoch 1958 – 1962 študoval DAMU. Pôsobil v Divadle P. Bezruče v Ostrave, od roku 1965 člen Činoherného klubu v Prahe. Z divadelných rolí: Pierot (A. Vostrá Na koho to slovo padne), Vladimír (B. Hrabal Něžný barbar). 
Zomrel 20. septembra 1994 na rakovinu pankreasu vo vrchlabskej nemocnici. Pochovaný bol na cintoríne v Dolní Kalné.

</doc>
<doc id="35579" url="https://sk.wikipedia.org/wiki?curid=35579" title="Paolo Maldini">
Paolo Maldini

Paolo Maldini (* 26. jún 1968, Miláno, Taliansko) je bývalý taliansky futbalista. Je synom Cesare Maldiniho, futbalového trénera.
Po poslednom domácom zápase za klub AC Miláno 26. mája 2009 ho pri absolvovaní čestného kola časť domácich fanúšikov vypískala a začala spievať "Je len jeden Franco Baresi." Dôvodom bolo to, že ich po prehratom finálovom zápase Ligy majstrov 2004/05 s FC Liverpool (3:4 po penaltách) nazval žobrákmi a žoldniermi.

</doc>
<doc id="35580" url="https://sk.wikipedia.org/wiki?curid=35580" title="Pécs">
Pécs

Pécs (historický slovenský názov "Päťkostolie", stredoveký latinský názov Quinque Ecclesiae, z ktorého je odvodený aj nemecký "Fünfkirchen", srbsky "Pečuj", chorvátsky "Pečuh") je mesto v Maďarsku, v Baranskej župe na juhu krajiny. Žije tu 142 873 obyvateľov (1. januára 2019). Je historickým centrom regiónu Baranja.
Názov "Pécs" pochádza s najväčšou pravdepodobnosťou zo slovanského slova päť (podľa piatich mučeníkov lokalizovaných do tohto mesta). V roku 1830 sa obyvateľstvo mesta ešte skladalo spolovice z Nemcov a Bosniakov, zvyšok tvorili prevažne Maďari.
Dejiny.
V rímskej dobe vzniklo na území Panónie mesto Sopianae, ktoré patrilo k najvýznamnejším mestám provincie. V 4. storočí mesto získalo charakteristické, elipsovité hradby, pričom sa zachoval pôvodný šachovnicový pôdorys mesta. Zo 4. storočia pochádzajú kresťanské kaplnky s freskovou výzdobou, ktorá sa zachovala až do 6. storočia.

</doc>
<doc id="35581" url="https://sk.wikipedia.org/wiki?curid=35581" title="Nikolaas Tinbergen">
Nikolaas Tinbergen

Nikolaas Tinbergen (* 15. apríl 1907, Haag, Holandsko – † 21. december 1988, Oxford, Spojené kráľovstvo) bol významný holandský biológ a etológ. V roku 1955 prijal britské štátne občianstvo. 
V roku 1973 dostal spoločne s Karlom von Frischom a Konradom Lorenzom Nobelovu cenu za fyziológiu alebo medicínu za objavy týkajúce sa organizácie a spoločenského správania živočíchov.
Externé odkazy.
http://www.nobelprize.org/nobel_prizes/medicine/laureates/1973/

</doc>
<doc id="35583" url="https://sk.wikipedia.org/wiki?curid=35583" title="Racemická zmes">
Racemická zmes



</doc>
<doc id="35584" url="https://sk.wikipedia.org/wiki?curid=35584" title="Hubble Space Telescope">
Hubble Space Telescope



</doc>
<doc id="35586" url="https://sk.wikipedia.org/wiki?curid=35586" title="Ludvík Vaculík">
Ludvík Vaculík

Ludvík Vaculík (* 23. júl 1926, Brumov-Bylnice – † 6. jún 2015, Dobřichovice) bol český prozaik, fejtónista, publicista, autor manifestu "Dva tisíce slov" a zakladateľ samizdatovej edície Petlice (založená 1971).
Životopis.
Narodil sa v Brumove ako syn tesára. V rokoch 19411943 absolvoval dvojročný pracovný kurz firmy Baťa v Zlíne, kde potom až do roku 1946 pracoval. V roku 1946 však odmaturoval na obchodnej akadémii a odišiel do Prahy, kde v roku 1950 absolvoval Vysokú školu politickú a sociálnu. Vystriedal niekoľko profesií, či už robotníckych, vychovávateľských alebo redaktorských.
Jeho literárnu dráhu naštartovala v roku 1953 práca redaktora v oddelení politickej literatúry v nakladateľstve Rudé právo, kde pôsobil do roku 1957, neskôr v týždenníku "Beseda venkovské rodiny" a od roku 1959 vo vysielaní pre mládež v Česko-slovenskom rozhlase. Počas celých 60. rokov uputával pozornosť svojou sociálno kritickou publicistikou. Roku 1965 nastúpil do redakcie "Literárních listů" (neskôr premenované na "Listy"), najvýznamnejšieho periodika reformátorskej inteligencie, kde zostal až do ich zákazu v roku 1969. To už mal za sebou aj prozaické začiatky, ako napríklad novelu "Na farmě mládeže" a román "Rušný dům". Dnes sa však za jeho skutočný vstup do literatúry považuje až nonkonformný román "Sekyra", ktorý námetovo čerpá z osudov Vaculíkovho otca. 
Je aj uznávaným autorom celého radu fejtónov, v ktorých po svojom nadviazal na českú fejtonistickú tradíciu a žáner fejtónu pretvoril na útvar oveľa útočnejší a kritickejší.
Na IV. zjazde česko-slovenských spisovateľov v júni 1967 prehlásil, že „za dvadsať rokov nebola u nás vyriešená žiadna ľudská otázka“ (na tú dobu veľmi odvážny výrok), za čo bol vylúčený z KSČ. Okrem "Dvou tisíc slov" sa podpísal aj pod Chartu 77.

</doc>
<doc id="35587" url="https://sk.wikipedia.org/wiki?curid=35587" title="Eta Virginis">
Eta Virginis



</doc>
<doc id="35588" url="https://sk.wikipedia.org/wiki?curid=35588" title="Zaniah">
Zaniah

Zaniah alebo Eta Virginis (η Vir/η Virginis) je hviezda v súhvezdí Panna.

</doc>
<doc id="35589" url="https://sk.wikipedia.org/wiki?curid=35589" title="Gama Eridani">
Gama Eridani



</doc>
<doc id="35590" url="https://sk.wikipedia.org/wiki?curid=35590" title="Zaurak">
Zaurak

Zaurak alebo Gama Eridani (γ Eri / γ Eridani) je hviezda s magnitúdou 2,96 v súhvezdí Eridanus.
Názov pochádza z arabského Az-Zawraq čo znamená loď.

</doc>
<doc id="35591" url="https://sk.wikipedia.org/wiki?curid=35591" title="Zavijava">
Zavijava

Zavijava alebo Beta Virginis (β Vir / β Virginis) je hviezda v súhvezdí Panna. Jej vzdialenosť od Zeme dosahuje 33,3 svetelného roka.

</doc>
<doc id="35592" url="https://sk.wikipedia.org/wiki?curid=35592" title="Beta Virginis">
Beta Virginis



</doc>
<doc id="35593" url="https://sk.wikipedia.org/wiki?curid=35593" title="Hipparcos">
Hipparcos

Hipparcos alebo High Precision Parallax Collecting Satellite bol projekt Európskej kozmickej agentúry (ESA) určený na meranie paraláx a pohybu hviezd. Družica bola použitá na zmeranie vzdialeností vyše pol milióna hviezd do vzdialenosti 150 pc od Slnka, čím vznikol Tycho Catalogue.
Družica Hipparcos bola 3 metre dlhá, 1,8 metra široká a obsahovala teleskop typu Schmidt. Družici zlyhal motor Mage 2, ktorý ju mal dosť na pôvodne plánovanú geostacionárnu dráhu, a preto zostala okolo Zeme obiehať po výstredne eliptickej dráhe. To negatívne ovplyvnilo dĺžku a kvalitu jej práce. Dňa 14. júna 1993 zlyhala palubná pamäť satelitu a 15. augusta 1993 bol definitívne vypnutý. Počas svojej štvorročnej činnosti uskutočnil vyše 2 milióny pozorovania 120 000 hviezd do 12 magnitúdy. Polohy pozorovaných hviezd boli oproti pozemským meraniam spresnené 10- až 100-násobne.

</doc>
<doc id="35594" url="https://sk.wikipedia.org/wiki?curid=35594" title="Tycho Catalogue">
Tycho Catalogue

Tycho Catalogue je astronomický katalóg obsahujúci súradnice a jasnosti viac ako milióna hviezd zmeraných satelitom Hipparcos.

</doc>
<doc id="35595" url="https://sk.wikipedia.org/wiki?curid=35595" title="Westerlund 2">
Westerlund 2

Westerlund 2 je masívna hviezdokopa obsahujúca hviezdu WR20a, jednu z najťažších známych hviezd.

</doc>
<doc id="35596" url="https://sk.wikipedia.org/wiki?curid=35596" title="Eva Kamrlová">
Eva Kamrlová

Eva Kamrlová (* 23. október 1942, Bratislava – † 25. november 2024) bola slovenská koncertná organistka.
Životopis.
V rokoch 19571963 vyštudovala Konzervatórium v Bratislave, hru na organ u Irmy Skuhrovej. Po absolvovaní konzervatória v rokoch 19631968 študovala na Hudobnej fakulte Vysokej školy múzických umení v Bratislave u prof. Ferdinanda Klindu.
V roku 1966 sa stala laureátkou medzinárodnej súťaže Pražská jar, kde získala aj III. cenu. O tri roky neskôr získala ocenenie ako prvá Slovenka na medzinárodnom interpretačnom majstrovskom kurze v belgickom Mechelene u významného skladateľa a organistu Flora Peetersa.
Zúčastnila sa mnohých ďalších medzinárodných interpretačných kurzov. Sólisticky vystupovala so slovenskými orchestrami, ako sú Štátna filharmónia Košice, Štátny komorný orchester Žilina pod taktovkou dirigentov Bystríka Režuchu a Leoša Svárovského. Komorne spolupracovala s fagotistom Petrom Hanzelom, trubkárom Kamilom Roškom, mezosopranistkou Evou Blahovou, sopranistkou Magdalénou Blahušiakovou ako aj s altistkou Hanou Štolfovou-Bandovou. Nahrávala tiež pre Slovenský rozhlas. V rozhlase pôsobila aj ako publicistka – autorka hudobno-slovných relácií.
V období rokov 19811987 pôsobila na Základnej umeleckej škole v Bratislave ako pedagogička. V rokoch 19941999 vyučovala na Cirkevnom konzervatóriu v Bratislave. Je zakladateľkou cirkevného zboru a pedagogičkou organovej hry.
V rokoch 19871994 vykonávala funkciu tajomníčky Sekcie koncertných umelcov pri Zväze slovenských skladateľov a koncertných umelcov. Spolu s Mariánom Lapšanským bola spoluorganizátorkou "Stredoeurópskeho festivalu koncertného umenia" v Žiline. Od roku 1992 bola organizátorkou medzinárodného festivalu "Slovenské historické organy", predtým v spolupráci s Ferdinandom Klindom. Bola tiež iniciátorkou bratislavského koncertného cyklu "Hudba na Hrade".
Osobný život.
S manželom Jozefom Kamrlom má syna a dcéru.

</doc>
<doc id="35597" url="https://sk.wikipedia.org/wiki?curid=35597" title="Kráľovec">
Kráľovec

Kráľovec môže byť:

</doc>
<doc id="35598" url="https://sk.wikipedia.org/wiki?curid=35598" title="Vracov">
Vracov

Vracov je mesto v Česku v Juhomoravskom kraji v okrese Hodonín. 1. januára 2013 tu žilo 4 553 obyvateľov, z toho 2203 žien a 2350 mužov, pričom priemerný vek v obci bol 41,0 roka (muži 39,3 roka a ženy 42,6 roka).

</doc>
<doc id="35599" url="https://sk.wikipedia.org/wiki?curid=35599" title="Vysoké Mýto">
Vysoké Mýto

Vysoké Mýto () je mesto v Pardubickom kraji, v okrese Ústí nad Orlicí, Česko. Počet obyvateľov je 12 436 (stav k 1.1.2014). V tomto meste sídli autobusový podnik Iveco, bývalá Karosa..

</doc>
<doc id="35600" url="https://sk.wikipedia.org/wiki?curid=35600" title="Viktor Jacobi">
Viktor Jacobi

Viktor Jacobi, pôvodným menom Viktor Jakabfi, uvádzaný aj ako "Victor Jacobi", alebo "Viktor Jakobi", (* 22. október 1883, Budapešť, Maďarsko – † 12. december 1921, New York, USA) bol maďarský operetný skladateľ.
Vyštudoval na Hudobnej akadémii (Zeneakadémia) v Budapešti pod vedením Jánosa Koesslera spoločne s ďalšími maďarskými operetnými skladateľmi, Emmerichom Kálmánom a Albertom Szirmaim. Komponovať operety začal ešte pred skončením štúdia (ukončil ho v roku 1905). Hneď jeho prvá opereta, A "Rátartós Királykisasszony" ("Zanovitá princezná") mala úspech. Libreto napísali Drachman Holger a Jenő Heltai. Pôvodne pochádzalo z Andersenovej rozprávky, ktorá bola viackrát prepisovaná a zhudobnená. Opereta mala premiéru v Népszínház 17. decembra 1904. Libreto k jeho ďalšej operete, "A legvitézebb huszár" ("Najhrdinskeší husár", 1905) napísal Ferenc Martos, ktorý sa stal úspešným maďarským libretistom. Úspech ďalšieho diela, "A tengerszem tündére", prerušil príchod oveľa úspešnejšej operety – "Veselej vdovy" od Franza Lehára. Svetový úspech dosiahol Jacobi najprv operetou "Leányvásár" ("Trh s dievčatami", 1911) ale predovšetkým operetou "Szibill" (1914). Počas skúšok operety "Szibill" v Londýne vypukla 1. svetová vojna. Premiéra bola zrušená a Jacobi sa stal v Londýne nežiaducou osobou. Preto odišiel do Ameriky. V Amerike písal hlavne hudobné sprievody k rôznym dielam bez nejakej väčšej slávy. Pracovné tempo mu podlomilo zdravie a umrel v mladom veku – ako 38 ročný.

</doc>
<doc id="35601" url="https://sk.wikipedia.org/wiki?curid=35601" title="Zeta Reticuli">
Zeta Reticuli

Zeta Reticuli (Zeta Ret / ζ Reticuli / ζ Ret) je dvojhviezda v súhvezdí Sieť. Jej zložky s magnitúdami 5,2 a 5,5 delí vzdialenosť 310”.
Súradnice pre epochu 2000.0:

</doc>
<doc id="35602" url="https://sk.wikipedia.org/wiki?curid=35602" title="Zeta Bootis">
Zeta Bootis

Zeta Bootis je jasná dvojhviezda v súhvezdí Pastier. Jej Flamsteedovo označenie je 30 Bootis.

</doc>
<doc id="35604" url="https://sk.wikipedia.org/wiki?curid=35604" title="Gama Ceti">
Gama Ceti



</doc>
<doc id="35605" url="https://sk.wikipedia.org/wiki?curid=35605" title="Kaffaljidhm">
Kaffaljidhm

Al Kaff, Kaffaljidhm, Alkaffaljidhina ( – zmrzačená dlaň) alebo Gamma Ceti (γ Cet / γ Ceti) je astrometrická dvojhviezda zdanlivej jasnosti 2,7m. Jej zložky, hviezdy zdanlivej jasnosti 3,47m a 6,2m, spektrálneho typu A3 a F7, sú od seba vzdialené 63 AU. Jasnejšia hviezda patrí do triedy svietivosti V, teplota jej povrchu dosahuje 9 000 K. Vzdialenosť od Zeme je približne 82 ly. Skoro štvrť stupňa od tejto dvojice sa nachádza ďalšia hviezdička, C zložka 10m, ktorá by k nej mohla fyzicky patriť. 

</doc>
<doc id="35607" url="https://sk.wikipedia.org/wiki?curid=35607" title="Tarot">
Tarot

Tarot je súbor 78 kariet spolu s odvodeným systémom výkladu a postupov, ktoré sa používajú na štúdium ezoteriky, meditáciu alebo veštenie. Tarot je blízkym príbuzným súborom hracích kariet zvaných tarokové karty, ktoré sa dodnes používajú na hru taroky.
História tarotových kariet.
Pôvodný súbor hracích kariet vznikla začiatkom 14. storočia pravdepodobne v severotalianskych mestských štátoch. Je zaujímavé, že až do roku 1781 neexistuje žiadna písomná zmienka o použití tarokových (tarotových) kariet pri veštení, aj keď boli publikované mnohé práce popisujúce ale aj odsudzujúce používanie iných kariet pri predpovedaní budúcnosti.
Názov "tarot" (tiež "taraux" alebo "tarocchi") sa objavuje v roku 1505 paralelne vo Francúzsku a v Taliansku. Už predtým však boli známe kartové súbory pod názvom "trionfi" či "triumphi" (tromfy).
Najstaršími dochovanými tarotovými kartami sú tri súbory zo začiatku 15. storočia, všetky vyhotovené pre milánsku vládnucu rodinu Visconti. Má sa za to, že najstarší súbor vznikol ako svadobný dar pri príležitosti spojenia rodín Visconti a Sforza, od čoho dostala aj meno – "Visconti-Sforza". Autorstvo sa pripisuje Bonifaciovi Bembovi alebo iným umelcom ferrarskej školy.
Súbory s jednoduchšou kresbou sa dochovali z rozličných období z mnohých miest vo Francúzsku. Pôvodné kresby azda pochádzali zo začiatku 16. storočia, aj keď samotné karty boli vytlačené v 17. storočí. Najznámejšou z týchto sád je "marseillský tarot".
V roku 1781 boli publikované dve eseje vo francúzštine, v ktorých sa po prvýkrát popisuje tarot ako okultná schránka ezoterického učenia.
Štruktúra tarotu.
Úplný súbor 78 tarotových kariet sa tradične rozdeľuje na dve skupiny zvané "Veľká arkána" a "Malá arkána". Slovo arkána pochádza z latinského "arcanum" (množné číslo "arcana") – to čo je ukryté v truhlici (lat. "arca"). Niektoré súbory obsahujú odlišný počet kariet, podľa zámeru zostavovateľa, aj keď váčšina autorov sa zhoduje na počte 78.
Zatiaľ čo karty veľkých arkán predstavujú archetypálne, univerzálne myšlienky, malé arkány stelesňujú každodenné, svetské situácie, problémy a ľudí. Karty Veľkých arkán bývajú bohato ilustrované obrazmi podnecujúcimi fantáziu, ktoré sú plné zjavných alebo skrytých symbolov. Karty malých arkán sú niekedy ilustrované len svojimi farbami, alebo zobrazujú doslovné, jednoduché obrazy.
Veľká arkána.
Veľké arkána pozostáva z 22 kariet označených rímskymi číslicami I–XXI a z jednej karty bez čísla, alebo označenej číslicou 0 (nula). Karty veľkých arkán najčastejšie znázorňujú scény s osobami, ktoré symbolizujú všeobecné pojmy, ktoré sú uvedené aj v nápise na karte. Moderné súbory môžu niesť abstraktné obrazce alebo koláže, vždy sú to však symbolické zobrazenia komplexných pojmov. Názvy kariet a zobrazené symboly majú korene v stredovekej alebo renesančnej symbolike. Zoradenie kariet je viac-menej štandardizované, aj keď niektoré karty sa môžu v rôznych súboroch líšiť.
Malá arkána.
Malé arkána pozostáva z 56 kariet v štyroch farbách, ktoré sú identické s farbami latinských kariet. Každá farba symbolizuje jeden zo štyroch základných živlov, ktorý ovplyvňuje sféru vplyvu a význam karty:
Odkazy na knihy.
Papus: The Tarot of the Bohemians
Arthur Edward Waite: The Pictorial Key to the Tarot
P. D. Ouspensky: The Symbolism of Tarot
Vnútorná štruktúra tarotu - Vzťah tarotu k mágii, kabaly a kresťanskej viery, na základe diel mága Františka Bardona
Knížnica Golden Dawn 

</doc>
<doc id="35613" url="https://sk.wikipedia.org/wiki?curid=35613" title="Kašmír">
Kašmír

Kašmír môže byť:

</doc>
<doc id="35614" url="https://sk.wikipedia.org/wiki?curid=35614" title="Panna">
Panna

Panna môže byť: 

</doc>
<doc id="35616" url="https://sk.wikipedia.org/wiki?curid=35616" title="Súradnicový zapisovač">
Súradnicový zapisovač

Súradnicový zapisovač (angl. "plotter") je grafické výstupné zariadenie počítača, určené pre zobrazenie vektorovej grafiky. 
Klasický súradnicový zapisovač kreslí obraz pomocou pera resp. špeciálnych fixiek. Existujú ale aj varianty s atramentovou tlačovou hlavou podobnou klasickej tlačiarni, prípadne rezacie plottery, kde namiesto pera je nástroj na rezanie (reklamné fólie na autá). Pre vyhotovenie predlôh pre výrobu dosiek plošných spojov sa často používa tzv. fotoplotter, kde sa namiesto pera používa svetelná stopa a ako médium je použitá fotografická fólia.
Médium (papier) môže byť pohyblivé v jednej osi (tzv. "valcový plotter", umožňuje malý konštrukčný rozmer zapisovača a použitie dlhého pásu papiera) alebo je pevne umiestené a pohybuje sa len pero. Plottre bývajú často vybavené aj mechanizmom na vymieňanie pier rôznych farieb.
Súradnicové zapisovače sa používajú väčšinou na vyhotovovanie technických výkresov, ktoré vďaka rozmerom (až A0) nemožno na bežnej tlačiarni vytlačiť.
Súradnicové zapisovače bývajú obvykle pripojené k počítaču cez sériový port (niekedy používajú rozhranie IEEE-488, najmä výrobky firmy Hewlett Packard). Defacto štandard pre prenášané príkazy je formát HPGL (Hewlett-Packard).
Zvláštnym prípadom je tzv. "x-t zapisovač", ktorý slúži na záznam v čase sa meniacej fyzikálnej veličiny, obvykle na papierový pás, alebo na otáčajúci sa valec s pripevneným záznamovým papierom.
Podobný princíp ako súradnicový zapisovač používajú aj niektoré počítačom riadené (NC) obrábacie stroje - vŕtačka, fréza.

</doc>
<doc id="35618" url="https://sk.wikipedia.org/wiki?curid=35618" title="Robert Brown (botanik)">
Robert Brown (botanik)

Robert Brown (* 21. december 1773, Montrose – † 10. jún 1858, Londýn) bol škótsky botanik. Priekopníckym používaním mikroskopu prispel k viacerým objavom v oblasti biológie. Medzi jeho najznámejšie prínosy patrí objav cytoplazmatického prúdenia a bunkového jadra. Bol prvý kto spozoroval Brownov pohyb a vydal prvotné práce o opeľovaní, oplodňovaní.
V roku 1827 pozoroval mikroskopom náhodný pohyb peľových zŕn v kvapke vody (Brownov pohyb). A. Einstein tento pohyb interpretoval ako vplyv náhodných nárazov molekúl vody. V botanike objavil jadrá rastlinných buniek.
Narodil sa v škótskom Montrose. Bol synom Jamesa Browna. Jeho matka bola rodená Helen Taylor, dcéra presbyteriánskeho ministra. Ako dieťa Brown navštevoval miestne gymnázium (teraz Montrose Academy), potom Marischal College v Aberdeene, ale štúdium predčasne ukončil v štvrtom ročníku, keď sa rodina presťahovala do Edinburghu v roku 1790. Jeho otec zomrel koncom nasledujúceho roka.
Brown bol zapísaný na štúdium medicíny na univerzite v Edinburghu, ale vyvinul záujem o botaniku a začal sa jej viacej venovať ako medicíne. Bol zakladateľom vedeckej rastlinnej embryológie. Taktiež bol správcom zbierok londýnskej Kráľovskej spoločnosti a kustód Britského múzea v Londýne.
V rokoch 18011805 cestoval do Austrálii, kde objavil vyše 4 tisíc nových druhov rastlín. V systematike rastlín ihličnanov a cykasov vytvoril samostatnú triedu nahosemenných rastlín. V roku 1827 mikroskopom pozoroval nepravidelný pohyb čiastočiek peľu rôznych kvetov vo vode a domnieval sa, že objavil „primitívne molekuly živej hmoty“. Neskôr sa ukázalo, že tento pohyb je vyvolaný tepelným pohybom molekúl vody.
V roku 1831 objavil v rastlinných bunkách bunkové jadro (nukleus), zaviedol tento termín, no neobjasnil jeho význam. Presne a podrobne opísal stavbu semenníka po oplodnení.
Brownov pohyb je neustály neusporiadaný chaotický pohyb častíc. Prvýkrát ho zaznamenal v roku 1827 botanik Robert Brown, ktorý pozoroval správanie peľových zrniečok vo vode. Toto považoval za dôkaz, že peľ je živý.
Pravú podstatu tohto javu objasnil v roku 1905 Albert Einstein. Vychádzal pritom z kinetickej teórie látok. Molekuly v roztoku sa pod vplyvom tepelného pohybu neustále zrážajú, pričom smer a sila týchto zrážok sú náhodné a vďaka tomu je aj poloha častíc náhodná.
Brownov pohyb sa dá opísať štatistickými matematickými metódami.

</doc>
<doc id="35619" url="https://sk.wikipedia.org/wiki?curid=35619" title="Plotter">
Plotter



</doc>
<doc id="35620" url="https://sk.wikipedia.org/wiki?curid=35620" title="Carl Adolph Agardh">
Carl Adolph Agardh

Carl Adolph Agardh (* 23. január 1785, Båstad – † 28. január 1859, Karlstad) bol švédsky botanik a algológ.
Carl Adolph Agardh má v Medzinárodnom registri mien rastlín skratku C.Agardh.

</doc>
<doc id="35621" url="https://sk.wikipedia.org/wiki?curid=35621" title="Karl Wilhelm von Nägeli">
Karl Wilhelm von Nägeli

Karl Wilhelm von Nägeli (* 27. marec 1817, Kilchberg, Švajčiarsko – † 11. máj 1891, Mníchov, Nemecko) bol švajčiarsky botanik zaoberajúci sa mikroskopickými štúdiami rastlín. Popísal nemalé množstvo rastlinných druhov a bol prvým vedcom na svete, ktorý pozoroval a popísal chromozómy (1842).

</doc>
<doc id="35622" url="https://sk.wikipedia.org/wiki?curid=35622" title="Eugène François Vidocq">
Eugène François Vidocq

Eugène François Vidocq (* 23. júl 1775, Arras, Francúzsko – † 11. máj 1857, Paríž) bol pôvodne francúzsky zločinec, neskôr policajt a tajný agent.
Bol zakladateľom a prvým veliteľom Sûreté (1812-1827), prvej modernej policajnej organizácie vo Francúzsku. V roku 1833 založil prvú súkromnú detektívnu agentúru v Európe. Je označovaný za otca modernej kriminalistiky.

</doc>
<doc id="35625" url="https://sk.wikipedia.org/wiki?curid=35625" title="Sylabický veršový systém">
Sylabický veršový systém

Sylabický veršový systém alebo sylabický prozodický systém je veršový systém, ktorého rytmus je založený na opakovaní rovnakého počtu slabík vo veršoch.
Jeho znaky v slovenskej poézii sú:
Najpoužívanejšie typy veršov sú osemslabičné a dvanásťslabičné ("Smrť Jánošíkova"). Používaju sa však aj dlhšie: trinásťslabičný (Mor ho!) a štrnásťslabičný (Jarná pieseň).
História.
V slovenskej poézii ide o najstarší veršový systém, ktorý sa používal už v 16. a 17. storočí. Najviac sa využíval v období romantizmu, keďže autori čerpali podnety z ľudovej slovesnosti, v ktorej bol jediným veršovým systémom. Najčastejšie sa používal v básňach a v duchovných a svetských piesňach. Často sa nazýva aj štúrovský veršový systém, pretože bol často využívaný štúrovcami. Štúrovci boli do vysokej miery ovplyvnení ľudovou slovesnosťou, pre ktorú bol sylabický veršový systém príznačný.

</doc>
<doc id="35627" url="https://sk.wikipedia.org/wiki?curid=35627" title="Belehrad">
Belehrad

Belehrad (srbsky "Beograd, Београд" ) je hlavné a najväčšie mesto Srbska. Medzi rokmi 1918 až 1941/5 bolo tiež hlavným mestom Kráľovstva Srbov, Chorvátov a Slovincov ("Kraljevina Srba, Hrvata i Slovenaca)," neskôr hlavným mestom Juhoslávie. V roku 2011 tu žilo 1 659 440 obyvateľov. Mesto leží na sútoku riek Dunaj (Dunav) a Sáva (Sava).
Dejiny.
Belehrad, ktorý sa nachádza na strategickom sútoku dvoch riek, patrí k veľmi starým mestám, kde kontinuálne osídlenie trvá už niekoľko tisíc rokov. V období Keltov tu existovala osada; po tom, čo sa okolia zmocnili Rimania ju pomenovali na Singidunum a následne tu vybudovali prístav pre svoju flotilu. Od 6. storočia mesto patrilo Byzantskej ríši, po sťahovaní národov a jej úpadku sa sem nasťahovali Slovania. V 15. storočí tu bola pohraničná pevnosť Uhorska, ktorú však roku 1521 po niekoľkých neúspešných pokusoch dobyli Turci. V rokoch 1688 – 1690, 1717 – 1739 a 1789 – 1791 ho mali v moci Rakúšania, od roku 1806 je hlavným mestom Srbska; napriek tomu až do roku 1867 tu bola stále prítomná turecká vojenská posádka. Od roku 1918 bol hlavným mestom Kráľovstva SHS a od roku 1929 Juhoslávie. Počas druhej svetovej vojny bol obsadený Nemeckom, oslobodila ho v októbri 1944 Červená armáda. V roku 1999 bolo mesto ťažko poškodené bombardovaním vojskami NATO. NATO zničilo viaceré úrady, ako napr. budovu RTS - Srbský rozhlas (počas jej bombardovania zomrelo 16 technikov), viaceré nemocnice, Hotel Jugoslavija, najvyššiu budovu Srbska - vežu Ušće, vežu Avala TV a budovu čínskej ambasády.
Charakter mesta.
Ako jediné mesto s počtom obyvateľov nad 1 milión má Belehrad v Srbsku dominantné postavenie. Je hospodárskym, politickým a kultúrnym centrom štátu. Sú tu zastúpené takmer všetky odvetvia priemyslu, nachádza sa tu medzinárodné letisko a prístav na Dunaji. Mesto má mnoho vysokých škôl a dve univerzity (1863, 1975). Z Belehradu vedú diaľnice do Záhrebu, Nového Sadu a do Skopje. V meste je veľa sakrálnych pamiatok srbskej pravoslávnej cirkvi. Medzi najväčšie z nich patrí monument mesta Chrám svätého Sávu. Pozoruhodnou je pravoslávna Katedrála svätého Michala z 19. storočia vybudovaná v klasicistickom štýle, Chrám svätého Marka v srbsko-byzantskom štýle, Kostol svätého Alexandra Nevského v srbsko-byzantskom štýle, ale aj Chrám Svätej Trojice, ktorý patrí Ruskej pravoslávnej cirkvi.
Ekonomika.
Belehrad patrí k ekonomicky najvyspelejšej časti Srbska. Viac než 30 % HDP Srbska je produkovaných v Belehrade. 30 % zamestnanosti celej populácie Srbska spadá na Belehrad. 
Počas 90. rokov 20. storočia bola ekonomika Belehradu ako aj Srbska ovplyvnená medzinárodným obchodným embargom. Hyperinflácia juhoslovanského dinára patrila k najväčším na svete a decimovala ekonómiu mesta. V Belehrade sa nachádza Srbská národná banka. Sídli tu aj viacero významných spoločností ako aerolinky Air Serbia, Telekom Srbija, Telenor Serbia, Delta Holding a iné. Množstvo zahraničných spoločností sa rozhodlo vybudovať svoje ústredie v Belehrade, patria k nim Japan Tobacco, Motorola, Microsoft, Philip Morris International, Société Générale, Coca-Cola Hellenic Bottling Company (CCHBC) a iné.
V septembri 2017 bola priemerná čistá mesačná mzda 47 220 srbských dinárov (t. j. okolo 398 Eur). Priemerná mzda v Belehrade a jeho blízkom okolí je 60 756 dinárov (t.j. cca. 511 Eur), čo je najvyššia vyplácaná mzda spomedzi všetkých okresov Srbska.
Kultúra.
Belehrad hostí viacero každoročných kultúrnych podujatí, festivalov akými sú: FEST – Belehradský filmový festival, BITEF (Belehradský divadelný festival), BELEF (Belehradský letný festival), BEMUS (Belehradský hudobný festival), Belehradský knižný veľtrh a Belehradský pivný festival. Nositeľ Nobelovej ceny za literatúru Ivo Andrić tu napísal jeho najvýznamnejšie dielo "Most na Drine". K ďalším významným belehradským spisovateľom patria aj Branislav Nušić, Miloš Crnjanski, Borislav Pekić, Milorad Pavić a Meša Selimović. Väčšina srbského filmového priemyslu sa nachádza v Belehrade. Jedným z najznámejších je film ocenený v roku 1995 na cenách Palme d'Or s názvom Underground (Podzemie) od režiséra Emira Kusturicu.
Mesto bolo centrom srbskej hudobnej éry New Wave v 80.rokoch: hudobníci VIS Idoli, Ekatarina Velika a Šarlo Akrobata pochádzali z Belehradu. K ostatným význačným rockovým skupinám patria Riblja Čorba, Bajaga i Instruktori a iné. Počas 90. rokov bolo mesto hlavným centrom hudobného štýlu nazývaného turbofolk, k jeho najznámejším predstaviteľom patrila Ceca Ražnatovićová. Dnes je Belehrad centrom Srbskej hip-hopovej scény, pôsobia tu umelci ako Beogradski Sindikat, Škabo, Marčelo
Nachádza sa tu mnoho divadiel, popredné miesto majú Národné divadlo, Juhoslovanské dramatické divadlo, Belehradské dramatické divadlo, divadlo Zvezdara Teatar a Atelje 212 (Ateliér 212). V Belehrade sídli Srbská akadémia vedy a umenia ako aj Srbská národná knižnica.
V Belehrade sídli mnoho zahraničných kultúrnych inštitúcií: Instituto Cervantes, Goetheho inštitút a Institut Français sa všetky nachádzajú v centre mesta, v pešej zóne na Ulici Knez Mihailova. Ostatné kultúrne strediská v Belehrade sú American Corner, Rakúske kultúrne fórum ("Österreichischen Kulturforums"), British Council, Confucius Institute, Canadian Cultural Center, Taliansky kultúrny inštitút ("Istituto Italiano di Cultura"), Kultúrne centrum Islamskej republiky Irán a Ruské centrum vedy a umenia ("Российский центр науки и культуры").
Múzeá.
Najvýznamnejším belehradským múzeum je Národné múzeum, založené v roku 1844. V múzeu sa nachádza vyše 400 000 exponátov, medzi nimi aj viacero mnoho zahraničných majstrovských diel. Známy stredoveký rukopis Miroslavljevo Jevanđelje (Miroslavov Gospel) patrí ku kolekcii v múzeu. Veľmi populárne je hlavne pre zahraničných turistov Vojenské múzeum. K exponátom v tomto múzeu patrí aj letecká stíhačka F-117 zostrelená juhoslovanskou armádou. Okrem nej sa nachádza v múzeu vyše 25 000 exponátov, ktoré siahajú až do Doby Rímskej ríše. Podobné je aj Juhoslovanské múzeum letectva v ktorom sa nachádza vyše 200 lietadiel. Nachádzajú sa tu aj exponáty lietadiel, ktoré nie sú dostupné inde na svete ako napríklad Fiat G.50. V múzeu sú vystavené aj lietadlá NATO a USA zostrelené v občianskej vojne. 
Etnografické múzeum založené v roku 1901 v ktorom sa nachádza vyše 150 000 exponátov, ktoré zobrazujú dedinskú a mestskú kultúru na Balkáne, predovšetkým krajín bývalej Juhoslávie. Múzeum moderného umenia má kolekciu okolo 8540 diel vytvorených v Juhoslávii od roku 1900. 
Nachádza sa tu múzeum Nikola Teslu. Bolo založené v roku 1952 a hostí osobné predmety vynálezcu. Nachádza sa tu vyše 160 000 originálnych dokumentov a okolo 5700 iných predmetov. Posledným významným belehradským múzeom je Múzeum Vuk a Dositej, kde sú zobrazené diela Vuka Stefanovića Karadžića a Dositeja Obradovića, reformátora srbskej literatúry a jazyka z 19. storočia a prvého ministra školstva. Pozoruhodným je aj Múzeum Afrického umenia, založené počas dní socialistickej solidarity s málo rozvinutými krajinami tretieho sveta.
Vzdelanie.
V Belehrade sa nachádzajú dve štátne a viacero súkromných vysokých škôl. Belehradská univerzita (Универзитет у Београду) bola založená v roku 1808 ako Hlavná akadémia. Patrí k najstarším centrám vzdelania v krajine (najstaršia je učiteľská škola v Subotici, od roku 1689). Na Belehradskej univerzite študuje vyše 70 000 študentov.
Je tu 195 základných škôl a 85 stredných škôl. Spomedzi základných škôl je tu 162 všeobecných, 14 špeciálnych, 15 umeleckých a 4 školy pre dospelých. Spomedzi škôl druhého stupňa je tu 51 odborných škôl, 21 gymnázií, 8 umeleckých a 5 špeciálnych škôl. Študuje tu vyše 230 000 žiakov, ktorých riadi 22 000 zamestnancov vo vyše 500 budov, ktoré kryjú vyše .
Nočný život.
Belehrad má povesť mesta, ktoré ponúka veľký výber pre nočný život, nachádza sa tu mnoho podnikov a klubov. Najznámejšie miesto pre nočný život sú loďky (tzv. "splavovi") zakotvené na riekach Sáva a Dunaj, pri nábrežiach.
Víkendoví návštevníci, ktorí sem prichádzajú hlavne z Bosny a Hercegoviny, Chorvátska a Slovinska považujú Belehrad za väčšie stredisko nočného života ako mestá v ich krajinách, kvôli priateľskej atmosfére, množstve barov a klubov, lacným nápojom, bezproblémovému dorozumievaniu a menšej regulácii.

</doc>
<doc id="35630" url="https://sk.wikipedia.org/wiki?curid=35630" title="Ludvík Aškenazy">
Ludvík Aškenazy

Ludvík Aškenazy (* 24. február 1921, Český Těšín, Česko – † 18. marec 1986, Bolzano, Taliansko), bol český spisovateľ, scenárista, dramatik a autor rozhlasových hier.
Životopis.
Narodil sa v česko-židovskej rodine, ktoré ovplyvnilo jeho tvorbu. Po maturite na strednej škole v roku1939, študoval v Poľsku vo Ľvove slovanskú filológiu. Počas vojny od roku 1942 pôsobil v česko-slovenskej jednotke v ZSSR, bojoval s česko-slovenským armádnym zborom v bitke pri Sokolove. 
Po roku 1945 pôsobil do začiatku päťdesiatych rokov v Česko-slovenskom rozhlase ako reportér a zahranično-politický komentátor, koncom päťdesiatych rokov sa stal spisovateľom z povolania.
V roku 1968 emigroval do Nemecka, naďalej bol spisovateľom z povolania, po čase obišiel potrebný preklad z češtiny a začal písať po nemecky. Až do roku 1976 žil v Mníchove. Zomrel po dlhej chorobe roku 1986 v Taliansku v Bolzane, kde sa roku 1976 usadil aj so svojou ženou, Leoniou Mannovou-Aškenazy, dcérou nemeckého spisovateľa Heinricha Manna, s ktorou sa zoznámil v máji 1945 v Prahe. Ich syn Jindřich Mann je režisérom, striedavo žije v zahraničí a v Prahe.
Dielo.
Najprv písal reportáže, ktoré boli formované komunistickou ideológiou v jej dobovom stalinistickom razení. Od roku 1955, po úspechu svojej prvej prozaistickej knihy "Dětské etudy", príbehoch malého chlapca a jeho otca, v ktorých je veľa poézie a minimum dobovej ideólgie, je spisovateľom z povolania a píše prózu, prevažne poviedky, neskôr divadelné hry. Autor má od začiatku vlastný, svojbytný, poetický, často melancholický duktus. Možno že rozprávka „Putování za švestkovou vůní“, sa dá považovať za jediný autorov pokus o román. Aj keď je určená pre deti, vyšla najprv pre dospelých a tešila sa svojho času značnej popularite. V päťdesiatych a šesťdesiatych rokoch 20 storočia bol Ludvík Aškenazy relatívne obľúbený a čítaný spisovateľ, ktorý sa trochu vymykal všetkým bežným zaradeniam a prípadným klišé v rámci vtedy vydávanej a režimom "povolenej" literatúry.
Jeho neskoršia literárna tvorba v emigrácii (najprv písaná ešte po česky, neskôr po nemecky) bola z veľkej časti literatúrou detskou. Za zbierku rozprávok " Wo die Fuechse Blockfloete spielen" získal Nemeckú štátnu cenu za detskú literatúru. Ďalší úspech zaznamenali aj knihy "Wo die goldene Schildkroete tanzt" a " Du bist einmalig". Okrem množstva rozprávok písaných pre rozhlas (prevažne Bayerische Rundfunk), napísal v Nemecku mnoho rozhlasových hier, ktoré väčšinou aj sám inscenoval, a mnoho televíznych a filmových scenárov – prevažne pre ZDF, tiež pre BR. 
Detské knihy, ktoré napísal v emigrácii vyšli v mnohých prekladoch v ďalších jazykoch, rozhlasové hry sa dočkali uvedenia v Spojenom kráľovstve, Kanade a Škandinávii. 
Napriek tomu, že sa tieto jeho emigračné diela stali pomerne populárnymi, do nemeckej literatúry výrazne nezasiahol.
Protagonistami jeho kníh sú často deti a hranica medzi knihami pre deti alebo o deťoch je u autora často zámerne trochu nezreteľná:
Ďalšie poviedkové zbierky:
Je autorom knihy básni:
Dráma.
Podľa jeho scenárov bolo natočených niekoľko filmov:"Tam na konečné" (Réžia:Kadár a Klos), "Křik" (Réžia: Jaromil Jireš), "Můj přítel Fabián", "Hry a sny", "Májové hvězdy" 
Napísal mnoho rozhlasových hier: "Bylo to váš účet" (prix di Italia 1963) "Kiosk", "Kůže", a mnoho ďalších.

</doc>
<doc id="35631" url="https://sk.wikipedia.org/wiki?curid=35631" title="Heterocyklická zlúčenina">
Heterocyklická zlúčenina

Heterocyklická zlúčenina je pomenovanie organickej zlúčeniny, ktorej molekula je tvorená aspoň jedným uhlíkovým cyklom, v ktorom sa však priamo v cykle okrem uhlíka nachádza aj iný prvok, napríklad kyslík, síra, dusík (najčastejšie), vzácnejšie aj fosfor, selén, telúr a iné. Takýto cyklus sa nazýva heterocyklus a neuhlíkový atóm v ňom sa nazýva heteroatóm; slovo heterocyklus sa alternatívne používa aj ako synonymum výrazu heterocyklická zlúčenina.
Delenie heterocyklických zlúčenín.
Heterocyklické zlúčeniny možno rozdeliť z viacerých hľadísk, čo vyplýva z toho, že v heterocykle môže byť nielen jeden, ale aj viac heteroatómov, ktoré môžu byť vo vzájomných rôznych polohách. Heterocyklické zlúčeniny môžu obsahovať aj viacej cyklov, z ktorých nie každý (ale aspoň jeden) musí obsahovať heteroatóm.
Zlúčeniny s heteroatómami len jedného prvku, môžeme ich rozdeliť na:
Ak zlúčenina obsahuje len jeden heterocyklus, podľa počtu atómov v tomto cykle rozlišujeme:
Ich chemické vlastnosti sú podobné vlastnostiam benzénu.
Využitie.
Skoro všetky heterocykly sú prírodného pôvodu. tvoria základné štruktúry živého organizmu. Všetky syntetické heterocykly sa získavajú z ropy.
Trojčlánkové heterocykly.
Z trojčlánkových heterocyklov sú stabilné len tie, ktoré obsahujú jeden heteroatóm. V porovnaní s inými heterocyklami sú veľmi reaktívne. Najbežnejšie trojčlánkové heterocykly sú:
"Hlavný článok, pozri Furán."
Päťčlánkové heterocykly.
Päťčlánkové s 1 heteroatómom.
Furán.
V heterocykle obsahuje atóm kyslíka. Je bezfarebný, kvapalný, vo vode málo rozpustný. Zápach má podobný ako chloroform. Obsahuje atóm kyslíka a preto sa ľahko poskytuje voľný elektrón do reakcie. Využíva sa na tvorbu polymérov.
"Hlavný článok, pozri Tiofén."
Tiofén.
Nachádza sa v čiernouhoľnom dechte.
Pyrol.
Z gréčtiny "Phyros" - červený. Nachádza sa v dechte, v kostiach, rohovine a prakticky vo všetkých látkach ktoré sú obsiahnuté v bielkovinách. Je veľmi slabá zásada až kyselina. Má schopnosť zafarbiť pravé smrekové drevo na ohnivú červeň aj napriek tomu, že drevo bolo namočené v kyseline chlorovodíkovej (HCl).
Z pyrolového kruhu sa odvodzujú deriváty pyrolu:
"Hlavný článok, pozri Pyridín."
Šesťčlánkové heterocykly.
Šesťčlánkové s 1 heteroatómom.
Pyridín.
Pyridín je zásaditý, kvapalný a vo vode rozpustný. Nachádza sa v čiernouhoľnom dechte. Zúčastnuje sa na elektrofilných substitúciach. Pyridínový kruh sa nachádza aj napríklad v kyseline barbiturovej, ktorá je súčasťou barbiturátov.
Deriváty pyridínu sú:
"Hlavný článok, pozri Chinolín."
Chinolín.
Nachádza sa v dechte. Je zle rozpustný vo vode.
Derivát chinolínu je chinilín.
Zložitejšie heterocykly.
Existuje veľké množstvo zložitejších heterocyklov. Mnohé sú základom alkaloidov Tu je prehľad niektorých z nich:

</doc>
<doc id="35632" url="https://sk.wikipedia.org/wiki?curid=35632" title="Belgrad">
Belgrad



</doc>
<doc id="35633" url="https://sk.wikipedia.org/wiki?curid=35633" title="Belgrade">
Belgrade

Belgrade môže byť:

</doc>
<doc id="35635" url="https://sk.wikipedia.org/wiki?curid=35635" title="Beograd">
Beograd



</doc>
<doc id="35636" url="https://sk.wikipedia.org/wiki?curid=35636" title="Heterocyklické zlúčeniny">
Heterocyklické zlúčeniny



</doc>
<doc id="35637" url="https://sk.wikipedia.org/wiki?curid=35637" title="Slatina">
Slatina

Slatina môže byť:

</doc>
<doc id="35638" url="https://sk.wikipedia.org/wiki?curid=35638" title="Slatina (rieka)">
Slatina (rieka)

Slatina je rieka na strednom Slovensku, ktorá preteká územím okresov Detva a Zvolen. Je dlhá a je tokom 3. rádu. Na jej toku sa nachádzajú dve vodné diela: na hornom toku vodárenská nádrž Hriňová a blízko mesta Zvolen vodná nádrž Môťová. Medzi Zvolenskou Slatinou a Zvolenom je plánované vodné dielo Slatinka.
Prameň.
Slatina pramení vo Veporských vrchoch, v podcelku Sihlianska planina, na juhozápadnom svahu vrchu Pätina () v nadmorskej výške približne , na katastrálnom území mesta Hriňová, severozápadne od osady Vrchslatina.
Povodie Slatiny podľa prítokov (v smere toku).
Slatina (P - pravostranný prítok, Ľ - ľavostranný prítok)
Ústie.
Slatina ústi do Hrona vo Zvolenskej kotline na západnom okraji mesta Zvolen v nadmorskej výške približne 

</doc>
<doc id="35640" url="https://sk.wikipedia.org/wiki?curid=35640" title="Slatina (Rumunsko)">
Slatina (Rumunsko)

Slatina je mesto v Rumunsku, ktoré je administratívnym strediskom župy Olt. 
Slatina má 70 293 obyvateľov (údaj z roku 2012). Leží na rieke Olt. Prvá písomná zmienka o meste je z roku 1368. V meste je umiestnená jedna z najväčších tovární na výrobu hliníka v juhovýchodnej Európe.
Priemysel.
Pri meste sa nachádza významný (pre Rumunsko) závod farebnej metalurgie.

</doc>
<doc id="35644" url="https://sk.wikipedia.org/wiki?curid=35644" title="Licitácia (karty)">
Licitácia (karty)

Licitácia alebo dražba (angl. "bidding") je prvá fáza hry v niektorých kartových hrách.
Počas licitácie sa rozhoduje, kto bude zohrávať záväzok a aký záväzok to bude.
Licitácia sa vyskytuje napríklad v týchto hrách: bridž, lóra, mariáš, taroky, rikitiki, spades, whist...
Strana, ktorá vylicitovala záväzok, sa snaží záväzok splniť, ostatné strany sa snažia záväzok poraziť. V niektorých hrách (rikitiki, spades, ...), každá strana sa k niečomu zaväzuje a snaží sa svoj záväzok splniť a ostatným splnenie ich záväzku prekaziť. V takýchto hrách môže byť strategicky výhodné obetovať vlastný záväzok, aby ani druhá strana záväzok nesplnila: napríklad v rikitiki sa zaviažem, že nezískam ani jeden zdvih, za splnenie záväzku by som získal jeden bod, súperi sa zaviazali k 4 a k 5, získali by 5 a 6 bodov, ak sa "obetujem" a získam zdvih navyše, čím im prekazím splnenie záväzku, získam dva trestné body, ale oni tiež, čiže ja som stratil 3 body, ale oni 7 a 8.
Vo väčšine kartových hier je licitácia relatívne jednoduchá. V hre bridž sú pre optimálnu licitáciu vyvinuté celé licitačné systémy, ktorých popis je na niekoľkých desiatkach i stovkách strán.

</doc>
<doc id="35648" url="https://sk.wikipedia.org/wiki?curid=35648" title="Slobodné kráľovské banské mesto">
Slobodné kráľovské banské mesto

Slobodné kráľovské banské mestá boli slobodné banské mestá, ktoré neboli podriadené župným orgánom príslušnej stolice, ale ktoré dostali od kráľa isté privilégiá, na základe ktorých sa mohli lepšie rozvíjať. Na Slovensku je viacero takýchto miest, ktoré kráľovské privilégiá získali v stredovekom Uhorsku. V súčasnosti slovné spojenie banské má u nás význam najmä ako slobodné kráľovské banské mesto, napriek tomu, že niektoré z pôvodných banských miest stratili štatút mesta (B. Belá, Ľubietová a Pukanec) a v niektorých už bola zastavená banská činnosť.
Zväz stredoslovenských banských miest.
Približne 500 rokov (od 14. – 19. storočia) boli spojené stredoslovenské banské mestá do Zväzu tzv. "Septem civitates montane superiore". V roku 1703 do neho patrilo 7 (sedem) slobodných kráľovských miest: Banská Štiavnica, Kremnica, Banská Bystrica, Nová Baňa, Pukanec, Ľubietová a Banská Belá. Tieto mestá okrem banských záležitostí navzájom spolupracovali aj v oblasti súdnictva, financií, obrany (napr. pred útokmi Osmanskej ríše) a stretávali sa každý rok na spoločných zasadnutiach. Najvýznamnejšiu pozíciu vo Zväze mali mestá: strieborná Banská Štiavnica, zlatá Kremnica a medená Banská Bystrica, ale významnú pozíciu mali aj zvyšné 4 menšie banské mestá. 
Spočiatku hlavným banským mestom bola v stredoveku Kremnica (kremnická mincovňa bola založená 17. novembra 1328), v neskoršom období prevzal vedúcu úlohu v tejto oblasti Hlavný komorskogrófsky úrad v Banskej Štiavnici. Podľa Štátneho ústredného banského archívu v Banskej Štiavnici banský úrad pôsobil v Banskej Štiavnici už od 14. storočia (1365). Jednotnú banskú správu na čele s panovníkom menovaným a panovníkovi zodpovedným hlavným komorským grófom, ktorý stál na čele Hlavného komorskogrófskeho úradu, sa podarilo zaviesť až po prijatí banského poriadku vydanom kráľom Maximiliánom II. Habsburským v roku 1573. Dvorská komora sa mohla tešiť z príjmov z banských miest (len v Kremnici bolo vyrazených až 21,5 milióna kusov dukátov), a preto aj panovníci často navštevovali banské mestá.
Banské mestá po regiónoch.
Na strednom Slovensku bolo takýchto miest desať:
Na východnom Slovensku boli štyri slobodné kráľovské banské mestá s obmedzenými právomocami:
Na ostatnom území Uhorska boli ešte dve slobodné kráľovské banské mestá:
Význam.
Význam „našich“ banských miest prekročil hranice stredoeurópskeho priestoru. Napríklad je pozoruhodná razba mincí v mincovni Kremnica od začiatku 14. storočia až dodnes; rozvoj ťažby medených rúd prostredníctvom Turzovsko-fuggerovskej spoločnosti od záveru 15. storočia do polovice 16. storočia najmä v oblasti stredného Slovenska a export medi do Európy a Afriky; prvé použitie čierneho strelného prachu na svete pri dobývaní rúd (1627) v revíri Banskej Štiavnice; založenie (Mária Terézia) a pôsobenie vysokej banskej školy v Banskej Štiavnici do roku 1918.
Banská tradícia.
Medzi podujatia pripomínujúce banícke tradície na Slovensku patrí:
Barborská cesta.
Barborská cesta je pútnicko-turistická trasa, ktorá spája banské pamiatky a ďalšie zaujímavostí zo stredného Slovenska. Trasa dlhá 186,2 km začína aj končí v Banskej Bystrici a dá sa prejsť pešo za 9 dní. Rozdelená je na 9 etáp, pričom na konci každej je možnosť prenocovania. Dá sa prejsť aj rýchlejšie, a to na bicykli, aj keď je dlhšia o úseky, ktoré je lepšie bicyklom obísť. Cesta vedie väčšinou zalesneným horským terénom a je dobre značená. Na Barborskej ceste sa nachádza 29 symbolických zastavení – miest, ktoré sú z hľadiska banských, historických, prírodných, religióznych, kultúrnych a technických hodnôt významné. Organizátorom je združenie Banský Región-Terra Montanae. Trasa obsahuje štyri zo 7 stredoslovenských slobodných kráľovských banských miest (chýbajú na nej Ľubietová, Nová Baňa a Pukanec).

</doc>
<doc id="35649" url="https://sk.wikipedia.org/wiki?curid=35649" title="Saul (kráľ Izraela)">
Saul (kráľ Izraela)

Saul (iné názvy: Šáúl, Šá’úl, Šául, Šá’ul, Šaul, Saúl; po (novo)hebrejsky שָׁאוּל - Šaul - "požičaný"; odborný prepis podľa tiberiadskej hebrejčiny: "&amp;#X160;āʾûl") bol podľa Biblie prvý kráľ Izraela. Saul kraľoval 40 rokov.
Pochádzal z najmenšieho izraelského kmeňa Benjamín z Gabay (Gibei), v krajine Efraimovcov. Bol synom Kiša.
Saul bol prorokom Samuelom pomazaný za kráľa. Oficiálne ho uviedli ako kráľa na zhromaždeni Izraelcov v Masfe (Mispe, Micpe), ktoré zvolal Samuel, no nemal stopercentnú podporu zhromaždených. Svoje postavenie ako kráľ upevnil po vyhratej bitke a oslobodení obliehaného izraelského mesta Jábes (Jábeš) v krajine Galaád (Gileád), kde porazil amonského (ammonského) kráľa Nachasa (Nácháša). Po tejto udalosti bolo zvolané druhé zhromaždenie Izraelcov v meste Galgala (Gilgal), a tam ešte raz potvrdili Saulovu voľbu za kráľa. Saulova manželka sa volala Achinoam, bola to dcéra Achimása (Achimácova). Porodila Saulovi štyroch synov (Jonatán, Melchisua/Malkišua, Aminadab/Abinadáb a Ješui/Ešbál) a dve dcéry (Merob/Mérab a Michol/Míchaľ). Saulovi traja synovia padli v boji s Filištíncami. Saul bol zasiahnutý šípom z luku a keď videl, že neunikne nepriateľom vrazil si svoj meč do brucha. Keď ho na druhý deň Filištínci našli, odťali mu hlavu a jeho telo a telá jeho troch synov pribili na múr v Betsane (Bét-šáne). Keď sa izraelskí bojovníci dopočuli, čo urobili ich kráľovi a jeho synom, prišli do Betsanu (Bét-šánu), sňali mŕtve telá Saula a jeho synov a spálili ich. Nakoniec vzali ich kosti a pochovali ich pod stromom v Jábese (Jábeši). Saul mal aj dvoch nemanželských synov s konkubínou Ricpou, ich mená boli Armoni a Mefibóšet.

</doc>
<doc id="35652" url="https://sk.wikipedia.org/wiki?curid=35652" title="František Dibarbora">
František Dibarbora

František Dibarbora (* 19. november 1916, Bratislava – † 4. september 1987, Bratislava) bol slovenský herec.
Životopis.
Jeho starý otec Giacomo DiBarbara bol taliansky podnikateľ, pochádzal z Udine a vlastnil pri Viedni továreň na výrobu textilných farieb. Po vyhorení továrne sa presťahoval do Bratislavy. Mal osem detí, otec Františka Filip Dibarbora bol železničiar. Na jeho popud popri gymnáziu vyštudoval Hudobnú a dramatickú akadémiu v Bratislave (1938) u Janka Borodáča. Po jej ukončení nastúpil ako elév do činoherného súboru SND. S výnimkou rokov 1940 - 1942, keď bol členom Opery SND, a rokov 1946 - 1952, keď hral na Novej scéne, bol členom Činohry SND. Na jej javisku sa objavoval aj po odchode do dôchodku v roku 1982. V divadle vytvoril vyše 180 postáv a nielen komediálnych. Najvýznamnejšie inscenácie, v ktorých hral: "Bratia Karamazovci, Revízor, Jožko Púčik a jeho kariéra, Inkognito, Veselé panie z Windsoru, Kým kohút nezaspieva". Bol obľúbeným estrádnym umelcom. Uplatnil sa aj v televízii a v rozhlase. Pôsobil tiež ako pedagóg VŠMU. V roku 1986 dostal titul zaslúžilý umelec.
V mladosti hrával aktívne ľadový hokej, ako brankár odohral v slovenskej reprezentácii tri stretnutia.
Zomrel na následky automobilovej nehody, ktoré skomplikovali jeho zdravotné ťažkosti so srdcom. 

</doc>
<doc id="35653" url="https://sk.wikipedia.org/wiki?curid=35653" title="Albert Szirmai">
Albert Szirmai

Albert Szirmai (* 2. júl 1880, Budapešť, Maďarsko – † 15. január 1967, New York, USA) bol maďarský operetný skladateľ. 
Vyštudoval Hudobnú akadémiu (Zeneakadémia) v Budapešti spoločne s Emmerichom Kálmánom a Viktorom Jacobim, pod vedením Jánosa Kösslera. Po jej absolvovaní bol najprv hudobným kritikom v časopisoch "Pester Lloyd" a "Polgár". Od roku 1907 sa stal dirigentom a Népszínház. Tam mala v roku 1907 premiéru jeho prvá opereta, "Sárga dominó". Ďalšiu operetu "Táncos huszárok" (1909) napísal doslova na požiadanie pre Királyszínház a bola pomerne úspešná. Svoj najväčší úspech dosiahol operetou "Mágnás Miska" ("Mágnáš Miško", 1916) a "Mézeskalács" ("Medovník", 1923).
Od roku 1926 žil trvalo v USA, kde sa stal hudobným poradcom vo vydavateľstve Chapell Music (člen Warner Music Group). V USA sa spriatelil s Georgom Gershwinom a pomohol objaviť hudobný talent u Leonarda Bernsteina
Silnou stránkou jeho tvorby je skĺbenie maďarských hudobných rytmov s viedenskými, čo je nielen typickým prvkom budapeštianskych operetných autorov tej doby, ale aj kľúčom k ich úspechu.

</doc>
<doc id="35654" url="https://sk.wikipedia.org/wiki?curid=35654" title="Omikron Piscium">
Omikron Piscium



</doc>
<doc id="35655" url="https://sk.wikipedia.org/wiki?curid=35655" title="Omicron Piscium">
Omicron Piscium

Omicron Piscium alebo Torcularis Septemtrionalis je hviezda v súhvezdí Ryby vo vzdialenosti 142 svetelných rokov od Zeme.
jej zdanlivá hviezdna veľkosť je +4,26 a spektrálne sa klasifikuje medzi G8. Jej tradičné meno "Torcularis Septemtrionalis" pochádza z latinčiny.

</doc>
<doc id="35656" url="https://sk.wikipedia.org/wiki?curid=35656" title="Tau Ceti">
Tau Ceti

Tau Ceti (τ Cet/τ Ceti) je hviezda v súhvezdí Veľryba viditeľná voľným okom. Slnku sa podobá hmotnosťou a spektrálnym typom a nachádza sa aj pomerne blízko Slnka, vo vzdialenosti 12 svetelných rokov. Jej typ je G8 V, pričom Slnko má G2 V. Po oblohe sa pohybuje rýchlo, za 1000 rokov sa posunie o priemer Mesiaca, ale rotuje pomaly podobne ako Slnko. Pomaly rotujúce hviezdy tohto typu zrejme odovzdali svoj moment hybnosti planétam, z toho usudzujeme, že Tau Ceti má svoju vlastnú planétarnú sústavu. Je to hviezda s nedostatkom železa, preto sa predpokladá, že nemá veľa kamenných planét. Zatiaľ neboli nájdené žiadne jej spoločnice prostredníctvom astrometrických metód, ani pomocou merania radiálnej rýchlosti.
V roku 2004 tím britských astronómov pod vedením Jane Greaves objavil, že Tau Ceti má viac ako desaťnásobne viac kometárneho materiálu v okolí ako Slnko. Bolo to zistené meraním disku chladného prachu obiehajúceho hviezdu, ktorý vznikol zrážkami malých telies. 
Pre svoju podobnosť Slnku a možnú planetárnu sústavu bola vybraná pre projekt OZMA, ktorého ideou je nadviazať kontakt v rádiovej oblasti s možnými mimozemskými civilizáciami. Spolu s hviezdou Epsilon Eridani bola vybratá pre výskumný projekt SETI (Search for Extra-Terrestrial Intelligence - Hľadanie mimozemskej inteligencie). Pôvodne sa tento projekt volal CETI (Communication with Extra Terrestrial Intelligence – Komunikovanie s mimozemskou inteligenciou) a tento pôvodný názov bol čiastočne inšpirovaný aj hviezdou Tau Ceti. Tau Ceti je dodnes starostlivo sledovaná pozemskými rádioastronómami.

</doc>
<doc id="35657" url="https://sk.wikipedia.org/wiki?curid=35657" title="P Cygni">
P Cygni

P Cygni je premenná hviezda v súhvezdí Labuť.
Je to hviezda spektrálneho typu B 1 e. V spektre má silné emisné čiary vodíka s absorpčnou zložkou posunutou k modrej oblasti spektra. Táto zložka svedčí o úniku hmoty z hviezdy vo forme expandujúcej obálky. Vzdialenosť P Cygni od Zeme je 1,2 kpc.

</doc>
<doc id="35658" url="https://sk.wikipedia.org/wiki?curid=35658" title="Merope (hviezda)">
Merope (hviezda)

Merope alebo 23 Tauri je modrobiely obor v súhvezdí Býk, člen otvorenej hviezdokopy Plejády. Nazýva sa tiež „smrteľná“ (ostatné Plejády sú podľa gréckej mytológie nesmrteľné). 
Merope je obklopená zvyškami materskej hmloviny s označením IC 349 ("Barnardova hmlovina Mero"pe). Počas posledných 100 000 rokov sa časť mračna posunula tak blízko k hviezde, na 3 500-násobok vzdialenosti Zem-Slnko, že tlak hviezdneho vetra výrazne vytláča prach z reflexnej hmloviny. Menšie prachové častice sú vytláčané silnejšie, čo má za následok rozvrstvenie prachového mračna. Hmlovina sa za dlhý čas vplyvom hviezdneho žiarenia úplne rozpadne.

</doc>
<doc id="35659" url="https://sk.wikipedia.org/wiki?curid=35659" title="23 Tauri">
23 Tauri



</doc>
<doc id="35660" url="https://sk.wikipedia.org/wiki?curid=35660" title="21 Tauri">
21 Tauri



</doc>
<doc id="35662" url="https://sk.wikipedia.org/wiki?curid=35662" title="Asterope (hviezda)">
Asterope (hviezda)

Asterope alebo Sterope sú 2 hviezdy v súhvezdí Býk a člen otvorenej hviezdokopy Plejády vzdialenej asi 390 resp. 350 ly od Slnka. Jej pomenovanie má pôvod v gréckej mytológii. Asterope bola jednou zo siedmich dcér - Plejád titana Atlanta a Okeanidy Pléioné. Vizuálna dvojhviezda Asterope je jednou zo slabších, aj keď stále voľným okom pozorovateľných Plejád. Nachádza sa nad jasnejšou Maiou.
Asterope I.
Sterope I (postava z gr. mytológie), Asterope I je hviezda v Plejádach. Má zdanlivú jasnosť 5,76m. Patrí do spektrálneho typu B8, do triedy svietivosti V. Vzdialenosť od Zeme je približne 350 ly.
Asterope II.
Sterope II (postava z gr. mytológie), Asterope II je hviezda v Plejádach. Má zdanlivú jasnosť 6,43m. Patrí do spektrálneho typu A0, do triedy svietivosti V. Vzdialenosť od Zeme 390 ly.

</doc>
<doc id="35663" url="https://sk.wikipedia.org/wiki?curid=35663" title="22 Tauri">
22 Tauri



</doc>
<doc id="35664" url="https://sk.wikipedia.org/wiki?curid=35664" title="Sterope II">
Sterope II



</doc>
<doc id="35665" url="https://sk.wikipedia.org/wiki?curid=35665" title="Gama Trianguli Australis">
Gama Trianguli Australis



</doc>
<doc id="35666" url="https://sk.wikipedia.org/wiki?curid=35666" title="Gatria">
Gatria

Gatria alebo Gamma Trianguli Australis (γ TrA / γ Trianguli Australis) je biela hviezda hlavnej postupnosti v súhvezdí Južný trojuholník. Jej vzdialenosť od Slnka sa odhaduje na 183 ly. Tvorí širokú zdanlivú dvojhviezdu s uhlíkovou hviezdou X Trianguli Australis.

</doc>
<doc id="35667" url="https://sk.wikipedia.org/wiki?curid=35667" title="RAID">
RAID

RAID alebo redundant array of independent disks (doslova "redundantné (nadbytočné) pole nezávislých diskov") je súhrnný termín označujúci rôzne schémy ukladania dát používajúce viacero diskov na rozdeľovanie alebo replikáciu dát medzi jednotlivými diskami. (Niekedy sa používa namiesto slova "independent" pojem "inexpensive", t. j. "nenákladný, lacný".) Jednotlivé typy polí dosahujú v závislosti od konfigurácie rôznu úroveň zabezpečenia dát pred chybami a stratou spôsobenou zlyhaním hardwaru a rôzne veľké zvýšenie výkonu (dátovej priepustnosti) pri diskových operáciách vo vzťahu k počtu diskov, potrebe špecializovaných radičov polí a tým aj cene riešenia.
Úrovne (Levels) systému RAID.
Štandardné typy diskových polí (Standard RAID Levels).
RAID 0.
RAID 0 (Striped Set = prekladaná sada) rozdeľuje bloky dát súmerne medzi dva alebo viac diskov bez informácie o parite. Používa sa zvyčajne na zvýšenie výkonu, hoci môže byť použitá na vytvorenie malého počtu veľkých virtuálnych diskov. Výsledná pridaná kapacita je limitovaná najmenším diskom, teda napr. pri použití 160 a 100 GB disku je výsledná kapacita iba 2 x 100 GB = 200 GB (nie 100 + 160 GB). Všeobecne je celková kapacita RAID 0 vyjadrená vzťahom SRAID0 = n × min(S1,S2, ...Sn), kde SRAID0 je kapacita poľa, n počet diskov a S1, S2 až Sn kapacity jednotlivých diskov.
Zvýšenie výkonu (teoreticky n-násobné, pričom n je počet diskov v poli) je citeľné pri zápise a čítaní veľkých súborov. Pri práci s veľkým počtom malých súborov je výkon poľa značne degradovaný väčšou prístupovou dobou, keďže disky musia zakaždým vyhľadávať súvisiace bloky na jednotlivých diskoch. Ak je veľkosť súborov, s ktorými sa pracuje, menšia než veľkosť stripu, nárast výkonu RAID 0 oproti jedinému disku je nulový. (Strip = reťaz blokov cez disky naprieč celým poľom, na obr. vpravo tvoria strip bloky A1 a A2, bloky A3-A4 tvoria iný strip etc.)
Zlyhanie jediného disku v poli RAID 0 má za následok stratu všetkých dát uložených v celom poli. Úroveň zabezpečenia dát pred stratou je preto nižšia v porovnaní so samostatným diskom a znižuje sa približne nepriamo úmerne s rastúcim počtom jednotiek v poli: MTBFRAID0 ≈ MTBFdisk / n (MTBF = Mean Time Between Failures, tiež MTTF = Mean Time To Failure – stredná doba do výskytu kritickej chyby; očakávaná životnosť; n je počet diskov).
RAID 1.
RAID 1 (Mirrored Set = zrkadlená sada) vytvára identickú kópiu dát na dvoch alebo viacerých diskoch. To je výhodné, ak redundancia má prednosť pred využitím maximálnej možnej kapacity – toto pole pri postupnom zlyhávaní diskov pracuje, kým funguje posledný z nich (samozrejme, výkon sa zníži). Pravdepodobnosť zlyhania celého poľa je súčinom pravdepodobností zlyhania jednotlivých diskov (za predpokladu štatistickej nezávislosti zlyhaní): pRAID1 = p1 × p2 ×… × pn, kde n je celkový počet diskov. Napríklad v poli RAID 1 s dvoma diskami, každý s p = 0,001 (desatina %) je pravdepodobnosť zlyhania celej sústavy 0,0012 = 10−6. Tento teoretický predpoklad však treba v praxi brať s rezervou, ani redundancia nechráni dáta úplne. Disky pochádzajúce z jednej výrobnej série môžu trpieť tou istou výrobnou chybou a zlyhať prakticky súčasne; celé diskové pole môže tiež byť vyradené vplyvom vonkajších okolností – skrat v napájacom zdroji, prepätie a pod., takže nemusí byť úplne splnená štatistická nezávislosť zlyhaní jednotlivých diskov. 
Kapacita tohto riešenia je rovná kapacite najmenšieho disku.
Výkon je závislý od korektnej implementácie – v optimálnom prípade sa pri čítaní takmer znásobuje počtom diskov v poli, pretože rôzne časti jedného súboru sa čítajú z viacerých diskov súčasne a nezávislý seek diskov znižuje prístupovú dobu. V praxi sa však stáva, že starší alebo low-endový radič nedokáže pristupovať k diskom nezávisle a znižuje priepustnosť poľa na úroveň samostatného disku. Navyše nutnosť preskakovať medzi blokmi s fragmentmi súborov potláča aj výhodu rýchleho sekvenčného čítania. Pri zápise zostáva výkon nepatrne pod úrovňou samostatného disku, keďže objem zapisovaných dát sa znásobuje kvôli zápisu na všetky disky v poli a zlomok výkonu uberie aj réžia tohto procesu.
Pole RAID 1 disponuje niektorými administratívnymi výhodami. V niektorých systémoch je možné napr. odpojiť z neho jeden disk (označiť ako neaktívny) a vykonať jeho zálohovanie, následne sa disk opäť pripojí a vykoná sa rebuild poľa. Toto je osožné v systémoch, ktoré musia byť stále v chode a ich súbory vždy dostupné (pričom počas zálohovania sa nesmie na disk/pole zapisovať, aby bola zaručená konzistentnosť dát).
RAID 2.
RAID 2 rozdeľuje dáta na bitovej úrovni na tri alebo viac diskov, s použitím Hammingovho kódu na opravu chýb. Rotácia diskov je synchronizovaná a dáta sú ukladané tak, aby každý sekvenčný bit bol na inom disku. Parita, s použitím Hammingovho kódu, sa počíta z príslušných bitov a ukladá sa aspoň na jeden disk, vyhradený pre paritu. Disky sú synchronizované radičom.
Tento typ RAID poľa sa v praxi nepoužíva.
RAID 3.
RAID 3 rozdeľuje dáta na bajtovej úrovni s vyhradeným (dedikovaným) diskom na paritu. Rotácia diskov je synchronizovaná a dáta sú ukladané tak, aby každý sekvenčný bajt bol uložený na inom disku. Dáta parity sú počítané z príslušných bajtov a sú uložené na samostatnom disku, vyhradenom len pre paritu. Minimálny počet diskov je 3. Parita je vypočítavaná pomocou logickej funkcie XOR.
Aj keď implementácia RAID 3 existuje, v praxi sa bežne nepoužíva.
RAID 4.
RAID 4 (Striped Set With Dedicated Parity) používa rozdeľovanie dát na blokovej úrovni s vyhradeným diskom na paritu. Je to podobné riešenie ako RAID 3 s tým rozdielom, že disky môžu pracovať samostatne, ak je vyžadovaný iba jeden blok. Je to dané faktom, že prekladanie dát sa deje na úrovni blokov, nie bajtov ako pri RAID 3. Ak to podporuje diskový radič, RAID 4 môže spracúvať viaceré požiadavky na čítanie súčasne. Rozdiel oproti RAID 5 spočíva v použití dedikovaného disku na ukladanie paritných blokov, kým v prípade RAID 5 sa všetky bloky (dátové aj paritné) rozdeľujú medzi všetky disky (distribuovaná parita). Dedikovaný disk s paritnými blokmi predstavuje najmä pri väčšom počte diskov v poli "úzke hrdlo" tohto riešenia – zápis na každý z dátových diskov si vyžaduje zápis na paritný disk; tiež pri rekonštrukcii dát po zlyhaní niektorého dátového disku je potrebné neustále čítať paritu súčasne s každým blokom z každého dátového disku. Preto je RAID 5 o niečo výkonnejší a preferovanejší typ diskového poľa. V prípade poruchy paritného disku sa pole správa ako RAID 0, v tomto jedinom prípade je jeho výkon vyšší, než výkon RAID 5. Pole typu RAID 4 sa nepoužíva často a väčšina nových radičov (v domácej aj podnikovej sfére) ho dokonca nepodporuje a miesto neho je rozšírenejšie pole typu RAID 5.
RAID 5.
RAID 5 (Striped Set With Distributed Parity) používa rozdeľovanie dát na blokovej úrovni s paritou na každom disku. Takéto rozdeľovanie dát eliminuje "úzke hrdlo" RAID 4 tvorené preťažovaným paritným diskom. Je to jedno z najpopulárnejších RAID riešení a je často používané.
Na vytvorenie poľa RAID 5 sú potrebné najmenej 3 fyzické disky. Jeho využiteľná kapacita je daná vzťahom SRAID5 = (n-1) × Smin, kde Smin je veľkosť najmenšieho z diskov a n počet diskov. Využiteľnosť kapacity diskov aj úroveň bezpečnosti dát sa dajú škálovať zmenou počtu diskov v poli. Maximálny počet diskov v RAID 5 je teoreticky neobmedzený, v praxi však ich vysoký počet znamená vyššiu pravdepodobnosť simultánneho zlyhania dvoch a viacerých jednotiek (MTBF poľa môže dokonca klesnúť hlboko pod úroveň MTBF samostatného disku), príliš veľké časové nároky na rebuild poľa a väčšiu možnosť výskytu neopraviteľného sektoru počas rebuildu. Vo všeobecnosti ak pravdepodovnosti zlyhania jednotlivých diskov sú p1, p2, p3... pn (v istom zmysle, napr. pravdepodobnosť zlyhania počas prvého roku), tak pravdepodobnosť (v tom istom zmysle, teda pravdepodobnosť zlyhania počas prvého roku) že zlyhá aspoň jeden disk v poli je daná vzťahom 1 – (1-p1) × (1-p2) × (1-p3) ×...× (1-pn) a ide o úplný doplnok k pravdepodobnosti, že nezlyhá ani jeden disk. Teda prakticky ide o pravdepodobnosť, že zlyhá ľubovoľný jeden disk, ľubovoľná dvojica, ľubovoľná trojica... až celá n-tica diskov. Napr. ak sú jednotlivé pravdepodobnosti zlyhania jednotlivých diskov 2 %, 5 %, 1 % a 3%, tak pravdopodobnosť zlyhania (v tom istom zmysle ako pre jednotlivé disky) aspoň jedného disku je 1-(1 – 0,02)×(1 – 0,05)×(1 – 0,01)×(1 – 0,03) = 0,1059607, teda cca 10,6 %. Napr. pri dvoch hypotetickcýh diskoch s vysokou kazivosťou až napr. 50 % to je 1-(1 – 0,5)×(1 – 0,5) = 0,75, teda 75 %. Pri dvoch diskoch s kazivosťou počas prvého roka 50% je až 75% pravdepodobnosť, že sa počas prvého roka pokazí aspoň jeden z nich.
Pri zlyhaní ktoréhokoľvek z diskov si toto pole zachováva funkčnosť za cenu zníženého výkonu – chýbajúce bloky dát sú priebežne (on the fly) dopočítavané z dátových a paritných blokov zvyšných diskov. Na aplikačnej úrovni sa výpadok jedného disku takmer neprejaví. RAID 5 radič s udalosťou "oboznámi" operačný systém, ktorý vyzve administrátora na výmenu zlyhaného disku. Po výmene nastáva rebuild poľa – z dátových a paritných blokov funkčných diskov sa dopočítajú chýbajúce bloky na vymenenej jednotke. V časovom intervale medzi poruchou a dokončením rebuildu (Interim Data Recovery Mode) je RAID 5 vystavené zvýšenému riziku celkovej straty dát v prípade poruchy jedného zo zvyšných diskov, keďže pri zlyhaní dvoch alebo viacerých diskov naraz v RAID 5, dochádza k strate všetkých dát. Hneď ako sa však pole RAID 5 úplne rebuilduje, opäť sa stáva rezistentné na výpadok ktoréhokoľvek jedného disku. Zvýšiť rezistenciu možno využívaním tzv. "spare" diskov, t. j. diskov v akomsi pohotovostnom režime. Spare disk nie je zaradený do poľa (nemusí ísť len o RAID 5), ale čaká fyzicky vložený do šachty na serveri (ako každý iný disk v poli vložený do diskovej šachty servera), kým sa v poli nejaký disk pokazí. Spare disk je dovtedy nečinný a väčšina moderných RAID radičov spare disky podporuje. V okamihu pokazenia disku z poľa si RAID radič (nakonfigurovaný so spare diskom) automaticky siahne po spare disk a zaradí ho do poľa. Ide v podstate o automatizovaný zásobník diskov. Podľa možnosti RAID radiča, spare disk nemusí byť iba jeden. Následne napr. pole RAID 5 + spare je rezistentné na výpadok dvoch diskov, ale nie ako v prípade RAID 6, kde to môžu byť dva úplne ľubovoľné disky z poľa (a hoci aj naraz). Pri RAID 5 + spare nemôžu vypadnúť oba disky z poľa. Pri RAID 5 + spare môžu vypadnúť (hoci aj naraz) dva disky, ale z toho jeden je z poľa a jeden je spare disk. Prakticky je v drvivej väčšine prípadov táto postupnosť sekvenčná: pokazí sa jeden disk zaradený v poli RAID 5 + spare (ale nie spare disk, keďže ten je nečinný), radič siahne po spare disku a zaradí ho do poľa a keďže spare disk sa práve minul, dostávame obyčajný RAID 5, ktorý je rezistentný opať na výpadok jedného disku v poli.
Rýchlosť čítania z RAID 5 sa takmer vyrovná rýchlosti RAID 0, malý rozdiel je spôsobený nutnosťou preskakovať paritné bloky rozmiestnené medzi dátovými, keďže čítať paritu za normálnej prevádzky nie je potrebné. Nevýhodou riešenia je pomalý zápis. Ide totiž o komplikovaný proces, pri ktorom dochádza najprv k prečítaniu starých dát zo stripu (strip = postupnosť súvisiacich blokov na rôznych diskoch naprieč poľom), výpočet a zápis novej parity a nakoniec zápis nových dát na strip. Proces je náročný na diskové operácie a spôsobuje veľké toky dát medzi diskami a radičom. Obzvlášť markantný pokles výkonu nastane v prípade, že je bežná implementácia RAID 5 vystavená záťaži zahrňajúcej množstvo zápisov objemov dát menších, než je kapacita jedného stripu. Komplexnejšie implementácie zahŕňajú nevolatilnú vyrovnávaciu pamäť (write-back cache), ktorá redukuje tento nepriaznivý jav.
V prípade, že nie je použitý špecializovaný radič RAID 5 s hardwarovou podporou paritných výpočtov, dochádza k zaťaženiu procesora (software RAID). Iný problém predstavuje tzv. "write hole", jav, ktorý nastane, ak dôjde v momente zápisu k pádu systému a konzistentnosť parity stripu s dátami sa naruší. Ak toto nie je správne detegované a opravené skôr, než dôjde k zlyhaniu disku alebo bloku, po výmene chybného disku dôjde k nekorektnej obnove príslušného dátového bloku z nesprávnej parity a dáta v tomto bloku budú stratené. Túto hrozbu sa snažia eliminovať technológie ako záložné napájanie cache a RAID Z.
RAID 6.
RAID 6 (Striped Set With Dual Distributed Parity) používa rozdeľovanie na blokovej úrovni, podobne ako RAID 5, a rozširuje ho o ďalší blok s paritou. Používa teda dva bloky s paritou na každom disku.
RAID 6 sa skladá najmenej zo štyroch fyzických diskov. Využiteľná kapacita poľa je určená vzťahom: SRAID6 = (n-2) × Smin, kde Smin je veľkosť najmenšieho z diskov a n počet diskov. V minimálnej konfigurácií štyroch diskov sa však s ohľadom na výslednú kapacitu pole RAID 6 nepoužíva, keďže kapacita poľa je maximálne polovičná, teda rovnaká ako v konfigurácií zrkadlenia (RAID 1) dvoch párov diskov. Pri zrkadlení navyše nie treba počítať dve sady paritných informací, je teda oveľa rýchlejšie pri zápise a nepotrebuje vysoký výpočtový výkon. RAID 6 je teda výhodné použiť na päť a viac diskov.
Výhodou je vyššia odolnosť voči zlyhaniu jednotlivých diskov (v poli RAID 6 môžu zlyhať až dva ľubovoľné disky), nevýhodou v porovnaní s RAID 5 ešte nákladnejšia réžia v zmysle poklesu výkonu pri operáciách zápisu, keďže sa musia počítať a zapisovať až dva sady paritných informácií. Väčšina radičov podporujúcich RAID 5, podporuje aj pole typu RAID 6. 
Zložené typy diskových polí (Nested RAID Levels).
Štandardné typy diskových polí je možné rôznymi spôsobmi kombinovať a škálovať tak ich vlastnosti, zvyčajne za cenu vyššieho najmenšieho počtu potrebných diskov, než predstavuje minimum potrebné na konštituovanie RAID 0 až 6. Obvyklé kombinácie sú RAID 0+1, 1+0, 5+0, 5+1, 6+0, 3+0, 10+0 a pod. Niektoré zdroje uvádzajú ich označenia bez znaku "+", t. j. RAID 10, 50, 51, 60, 100 atd. Výnimkou je označenie 0+1, kvôli vylúčeniu zámeny názvu RAID 01 s RAID 1.
Ako napovedá názov, RAID 0+1 v najjednoduchšej verzii pozostáva zo štyroch fyzických diskov, z ktorých sú vytvorené dva stripped páry RAID 0 a tieto následne zrkadlené v RAID 1. V prípade RAID 1+0 (RAID 10) je to naopak: dve zrkadlené sady sú následne prekladané (stripped). Obidve riešenia majú podobné vlastnosti: vyššiu priepustnosť, polovičnú celkovú kapacitu oproti súčtu kapacít samostatných (standalone) diskov redukovaných na veľkosť najmenšieho disku. Miera bezpečnosti dát sa však líši. V prípade poruchy ktoréhokoľvek disku (ak uvažujeme o 4-diskovom riešení) tieto polia nestrácajú funkčnosť, ak následne dôjde k poruche druhého disku, RAID 1+0 má pravdepodobnosť zachovania funkčnosti 2:3 (z 3 funkčných diskov porucha jedného z dvoch nie je kritická, porucha tretieho vyradí pole), kým "šanca na prežitie" RAID 0+1 je len polovičná – 1:3. Navyše, v RAID 1+0 je potrebný zápis len na jeden disk v prípade rebuildu poľa po páde jedného fyzického zariadenia, kým v RAID 0+1 je nutné obnoviť všetky (minimálne 2) disky v celom stripped sete. Z týchto dôvodov je všeobecne viac preferovaná konfigurácia diskov 1+0. 
Podobne spôsob, akým sú kombinované ostatné typy štandardných polí, určuje vlastnosti výsledných zložených polí. Väčšina RAID radičov podporuje polia typu RAID 0+1 alebo RAID 1+0, ale už nie (najmä radiče pre domáce použitie) napr. typy RAID 5+0, 5+1, 6+0, ktoré nie sú príliš rozšírené. Pre polia RAID 5+0 a 5+1 je potrebných aspoň šesť diskov a následne trojnásobky (t. j. 6,9,12,15...) ak každé RAID 5 podpole obsahuje tri disky, aspoň osem diskov a následne štvornásobky (t. j. 8,12,16,20...) ak každé RAID 5 podpole obsahuje štyri disky atď. Pre pole typu RAID6+0 je potrebných aspoň osem diskov a následne štvornásobky (t. j. 8,12,16,20...) ak každé RAID 6 podpole obsahuje štyri disky, aspoň desať diskov a následne päťnásobky (t. j. 10,15,20,25...) ak každé RAID 6 podpole obsahuje päť diskov atď. Ale pre minimálnu konfiguráciu osem diskov je namiesto zloženého poľa RAID6+0 výhodnejšie použiť RAID10+0.
Princíp tvorby diskových polí umožňuje kombinovať aj samotné zložené polia. Napr. RAID 10+0 (RAID Level 100) pozostáva najmenej z 8 fyzických diskov, z ktorých sú vytvorené zrkadlené dvojice, tieto následne prekladané (dve a dve dvojice) a vzniknuté RAID 10 polia ešte raz prekladané (stripped).
Neštandardné typy diskových polí (Non-Standard RAID Levels).
Niektoré neštandardné typy diskových polí môžu byť proprietárne.
MATRIX RAID.
Matrix Raid (Intel Matrix Storage Technology) kombinuje polia RAID 0 a RAID 1 na dvoch fyzických jednotkách. Každý z diskov sa rovnakým spôsobom rozčlení na partície, pričom jednotlivé (rovnaké) páry partícií na rôznych diskoch sa kombinujú do príslušných typov polí. Súbory, ktoré vyžadujú vyššiu ochranu a/alebo majú malú veľkosť, sú podľa uváženia užívateľa uložené v RAID 1 oblasti. Tie, ktoré zaťažujú systém veľkými dátovými tokmi (editované HD video a pod.), môžu využiť oblasť RAID 0. Ide o úsporné riešenie, prvýkrát podporované southbridge chipsetom Intel ICH-6R, ktoré umožňuje vytvoriť odlišné typy polí na jedinom páre fyzických diskov, bez nutnosti obstarania dodatočných diskových jednotiek. Niekedy sa nesprávne označuje ako RAID 10, pričom RAID 10 (tiež RAID 1+0) je odlišný typ zloženého poľa využívajúci najmenej 4 fyzické disky (pozri vyššie).
JBOD (SPAN).
JBOD ("Just a Bunch of Disks" = doslovne "len taký zhluk diskov"; tiež SPAN). Nepríliš rozšírené zapojenie dvoch a viacerých diskov, vytvára jeden virtuálny disk, ktorého kapacita je určená súčtom kapacit fyzických diskov. Dátové bloky sú ukladané postupne, za posledným blokom predchádzajúceho disku nasleduje prvý blok ďalšieho.
JBOD nenesie žiadne informácie o parite. Nejde o diskové pole v pravom zmysle, nevzniká pri ňom redundancia dát ani nedochádza k zvýšeniu výkonu. Pri zlyhaní jedného z diskov sa naruší konzistencia celého súborového systému, ktorý je rozprestrený cez celý konglomerát diskov. JBOD vytvára väčšiu logickú jednotku z menších fyzických diskov, preto je možné interpretovať ho ako opak partitioningu, pri ktorom sa jeden fyzický disk rozdelí na menšie logické jednotky (oddiely, partície).

</doc>
<doc id="35668" url="https://sk.wikipedia.org/wiki?curid=35668" title="Ulice bez mena">
Ulice bez mena

Ulice bez mena! () je slovenský film.
Príbeh pätnásťročného Mária, ktorý začne pátrať na vlastnú päsť po súvislostiach bratovej kriminálnej činnosti.

</doc>
<doc id="35671" url="https://sk.wikipedia.org/wiki?curid=35671" title="Dáma (hra)">
Dáma (hra)

 
Dáma je dosková strategická hra. Existuje jej viacero variantov, napr. klasická dáma, žravá dáma a poľská dáma.
Klasická dáma.
U nás najrozšírenejší a najznámejší variant.
Česká dáma.
Podobné pravidlá, ako v klasickej dáme, ale figúrky stoja v prvých troch radoch, teda každý hráč má na začiatku 12 pešiakov. V českej dáme sa používajú kamene a nie pešiaci ako v hre šachy.
Skákať je povinnosť, hráč to nemôže odignorovať, pričom dáma má vždy prednosť, tá môže skákať pozdĺž celej diagonály aj viac kameňov naraz, napr. môže skočiť aj 4 kamene naraz v myslenom kosoštvorci. Remíza je ak 15 ťahov po sebe nestane výmena figúrok, príp. ak hráč nepotiahne kameňom. Hráč prehráva, ak stratí všetky svoje figúrky (kamene a dámy), a to aj vtedy, keď ich má, ale sa už nemá kam pohnúť. Úplne presné pravidlá českej dámy nájdete na www.damweb.cz.
Žravá dáma.
Platia pri nej tie isté pravidlá ako v klasickej dáme, ale vyhráva hráč, ktorý nemá ani jednu figúru. Ak hráč môže brať, tak musí brať. Neplatí pravidlo „dáma má prednosť“.
Medzinárodná dáma alebo Poľská dáma.
Hrá sa na šachovnici 10x10, figúrky stoja v prvých troch radoch. Ostatné pravidlá sú rovnaké ako v klasickej dáme, pešiak ale berie aj dozadu.
V medzinárodnej dáme sa uskutočňujú aj medzinárodné turnaje a majstrovstvá sveta. Národné zväzy sú združené vo FMJD.

</doc>
<doc id="35675" url="https://sk.wikipedia.org/wiki?curid=35675" title="Peter Madáč">
Peter Madáč

Peter Madáč (* 28. február 1729, Veľká Poloma, teraz súčasť Gemerskej Polomy – † 24. november 1805, Rimavská Sobota) bol slovenský lekár, chemik, autor odbornej literatúry a publicista.
Život.
Pochádzal z chudobnej rodiny: jeho otec Juraj Madáč bol roľník a kočiš vo Veľkej Polome. Matka sa volala Anna, rodená Hatvanská.
Študoval na gymnáziu v Kežmarku, Levoči, v Debrecíne, od roku 1757 medicínu vo Wittenbergu, Lipsku, Berlíne. Vo funkcii stoličného lekára položil základy verejného zdravotníctva v Liptove aj v Malohonte, vypracoval návrh na školenie pôrodných babíc. Autor dizertačnej práce o regenerácii ciev a diela o chemických reakciách, ktoré predložil pri nostrifikácii lekárskeho diplomu na Trnavskej univerzite.

</doc>
<doc id="35676" url="https://sk.wikipedia.org/wiki?curid=35676" title="Vladimír Štric">
Vladimír Štric

Vladimír Štric (* 15. september 1956, Bratislava) je slovenský filmový režisér.
V roku 1980 absolvoval štúdium filmovej a televíznej réžie na FAMU v Prahe. Od roku 1980 pracoval v Slovenskej filmovej tvorbe Bratislava ako pomocný režisér. 
Od roku 2006 je umeleckým riaditeľom medzinárodného filmového festivalu Cinematik v Piešťanoch.

</doc>
<doc id="35677" url="https://sk.wikipedia.org/wiki?curid=35677" title="Ivan Martin Jirous">
Ivan Martin Jirous

Ivan Martin Jirous známy aj pod prezývkou "Magor" (* 23. september 1944, Humpolec† 10. november 2011, Praha), bol český básnik, publicista a výtvarný kritik, významný predstaviteľ undergroundu – názorového prúdu, ktorý nesúhlasil s komunistickým režimom. 
Život.
Narodil sa v rodine berného úradníka v Humpolci, kde zložil maturitnú skúšku a krátko pracoval ako robotník na stavbe. V rokoch 196368 študoval dejiny umenia na Filozofickej fakulte Karlovej univerzity – témou jeho diplomovej práce bola vizuálna poézia (okrem iného dielo Jiřího Kolářa), štúdium však nebral príliš vážne. Dvakrát sa oženil, po prvý raz s Věrou Vařilovou, autorkou básni a umeleckou historičkou, po druhý raz s maliarkou Juliánou Stritzkovou.
Umelecký a názorový vývoj.
Svoje prvé básne publikoval v časopisoch, napríklad v "Sešitech" alebo "Mladé tvorbě". Už koncom 60. rokov sa zblížil s undergroundovou skupinou "The Primitives Group", neskôr sa stal manažérom "The Plastic People of the Universe".
Kvôli jeho nesúhlasu s komunizmom nemal možnosť venovať sa profesionálne literatúre. Striedal zamestnania ako nočný strážnik, záhradník a podobne. Za svoje názory bol dokonca väznený, prvý raz v rokoch 1973 – 74, druhý raz na 18 mesiacov v roku 1976 v súvislosti s jeho spoluprácou s "Plastic People" a potom ešte trikrát. Celkom strávil vo väzení osem rokov, z toho štyri v prísnom väzení vo Valdiciach. Jeho postoj k režimu bol viac než zrejmý – jeho "Zprávu o třetím českém hudebním obrození" z roku 1975 možno považovať aj za programové vyhlásenie českého undergroundu. Podpísal samozrejme aj Chartu 77. Roku 1979 sa podieľal na založení samizdatovej edície Vokno.
Navzdory pádu komunistického režimu, proti ktorému brojil, mal Jirous aj potom občasné konflikty so zákonom, často kvôli výtržníctvu. Žil na Vysočine.
Autorom prezývky "Magor" je Eugen Brikcius.
Dielo.
Typické pre Jirousove básne je striedanie zdanlivo sa vylučujúcich prvkov religiozity so štylizáciou autora do villonovského hrdinu-vydedenca. Ďalším typickým znakom jeho diel je útržkovitá vetná skladba a estetizácia vulgarizmov.

</doc>
<doc id="35678" url="https://sk.wikipedia.org/wiki?curid=35678" title="Dávajte si pozor!">
Dávajte si pozor!

Dávajte si pozor! () je slovenský film.
Príbeh o zvukovom majstrovi, ktorý pristihol svoju ženu skôr, ako mu bola neverná a odpočúval prezidenta skôr, ako sa stal jeho poradcom, alebo koľko sa človek natrápi, kým príde o všetko.

</doc>
<doc id="35679" url="https://sk.wikipedia.org/wiki?curid=35679" title="Iveta Pašková">
Iveta Pašková



</doc>
<doc id="35685" url="https://sk.wikipedia.org/wiki?curid=35685" title="Keď hviezdy boli červené">
Keď hviezdy boli červené

Keď hviezdy boli červené (angl. "When The Stars Were Red") je koprodukčný slovensko-francúzsky film. 
Film na príbehu váhavého a nesmelého Jožka Brezíka sleduje osudy ľudí v období od konca štyridsiatych rokov 20. storočia až po okupáciu v roku 1968. 

</doc>
<doc id="35686" url="https://sk.wikipedia.org/wiki?curid=35686" title="R. S. C.">
R. S. C.

R. S. C. (angl. "R.S.C.") je slovenský film. 
Príbeh šestnásťročného učňa Borisa, ktorý prežíva obdobie prvých lások, ale i životných sklamaní.

</doc>
<doc id="35687" url="https://sk.wikipedia.org/wiki?curid=35687" title="Martin Valent">
Martin Valent

Martin Valent (* 30. máj 1958) je slovenský režisér a scenárista.
Absolvoval štúdium filmovej a televíznej dokumentárnej tvorby na VŠMU v Bratislave. Venoval sa tvorbe krátkych filmov a videofilmov.

</doc>
<doc id="35688" url="https://sk.wikipedia.org/wiki?curid=35688" title="California">
California



</doc>
<doc id="35691" url="https://sk.wikipedia.org/wiki?curid=35691" title="Beta Trianguli Australis">
Beta Trianguli Australis



</doc>
<doc id="35692" url="https://sk.wikipedia.org/wiki?curid=35692" title="Betria">
Betria

Betria alebo Beta Trianguli Australis (β TrA/β Trianguli Australis) je dvojhviezda v súhvezdí Južný trojuholník. Je vzdialená asi 40,1 ly od Slnka.

</doc>
<doc id="35695" url="https://sk.wikipedia.org/wiki?curid=35695" title="Žltobiely obor">
Žltobiely obor

Žltobiely obor je obor spektrálneho typu F.

</doc>
<doc id="35696" url="https://sk.wikipedia.org/wiki?curid=35696" title="Electra (hviezda)">
Electra (hviezda)

Electra alebo 17 Tauri je jedna z deviatich najjasnejších hviezd v otvorenej hviezdokope Plejády v súhvezdí Býk.
Pomenovaná je po postave z gréckej mytológie. V poradí jasnosti tretia najjasnejšia v Plejádach. Má zdanlivú jasnosť 3,81m. Patrí do spektrálneho typu B6, do triedy svietivosti III. Vzdialenosť od Zeme je 390 ly.

</doc>
<doc id="35697" url="https://sk.wikipedia.org/wiki?curid=35697" title="17 Tauri">
17 Tauri



</doc>
<doc id="35698" url="https://sk.wikipedia.org/wiki?curid=35698" title="16 Tauri">
16 Tauri



</doc>
<doc id="35699" url="https://sk.wikipedia.org/wiki?curid=35699" title="Celaeno">
Celaeno

Celaeno alebo 16 Tauri je hviezda v súhvezdí Býk, člen otvorenej hviezdokopy Plejády. Niekedy je nazývaná ako "Stratená Plejáda".
Je to modrobiely podobor spektrálneho typu B so zdanlivou jasnosťou +5,45, vzdialená je 440 ly od Slnka.

</doc>
<doc id="35701" url="https://sk.wikipedia.org/wiki?curid=35701" title="Beta Tauri">
Beta Tauri



</doc>
<doc id="35702" url="https://sk.wikipedia.org/wiki?curid=35702" title="Elnath">
Elnath



</doc>
<doc id="35704" url="https://sk.wikipedia.org/wiki?curid=35704" title="Lalande 21185">
Lalande 21185

Lalande 21185 je červený trpaslík vo vzdialenosti 2,5 pc alebo 8,21 ly od Slnka a piata najbližšia známa hviezda k Slnku.
Táto nenápadná hviezdička 7,5 magnitúdy viditeľná už triédrom je najjasnejším červeným trpaslíkom severnej hviezdnej oblohy. Hviezda Lalande 21185 sa nachádza v zadnej nohe Veľkej medvedice. Svietivosť má 800-krát menšiu než Slnko. Jej hmotnosť predstavuje iba 46 % hmotnosti Slnka a jej priemer 46 % slnečného priemeru. Pohybuje sa kolmo na galaktickú rovinu rýchlosťou 47 km/s. V roku 1996 oznámil tím George Gatewooda objavenie extrasolárnej planéty obiehajúcej túto hviezdu. Planéta má asi 90 % hmotnosti Jupitera a obieha zhruba v dvojnásobnej vzdialenosti ako Zem okolo Slnka. Druhá pravdepodobná planéta má hmotnosť asi 1,6 hmotností Jupitera a obieha vo vzdialenosti 11 AU s periódou 30 rokov. Je možné, že v tejto sústave je ešte tretia planéta veľkosťou podobná Jupiteru. V septembri 2002 prišla v súvislosti s týmto systémom ďalšia zaujímavá správa. Pomocou 32-metrového rádioteleskopu bolo detegované mikrovlnné žiarenie, ktoré môžu generovať molekuly vody. Je preto možné, že minimálne na jednej jej planéte sa voda skutočne nachádza.

</doc>
<doc id="35705" url="https://sk.wikipedia.org/wiki?curid=35705" title="Skupina surrealistov v ČSR">
Skupina surrealistov v ČSR

Skupina surrealistov v ČSR (často označovaná ako Surrealistická skupina, niekedy aj surrealistická skupina) bola literárno-umelecká skupina. Vznikla roku 1934 a jej ciele sa samozrejme odvíjali od svetového surrealizmu (ovplyvnení predovšetkým 2. manifestom André Bretona z roku 1929), ale dokázala vyvíjať aj vlastnú iniciatívu. Počas krátkej doby sa skupine podarilo nadviazať styky s ostatnými podobnými skupinami v cudzine a stať sa jednou z najvýznamnejších takto zameraných skupín. V Prahe na pozvanie skupiny prednášal André Breton. 
V roku 1938 skupinu rozpustil jej zakladateľ Vítězslav Nezval, ktorý tým chcel vyjadriť svoj nesúhlas s antisovietskymi názormi väčšiny členov (predovšetkým Karla Teigeho), tieto názory sa začali objavovať po roku 1936, kedy začala byť známa situácia v ZSSR, nielen z oficiálnych sovietskych zdrojov.
Toto rozpustenie nebolo niektorými členmi celkom uznané a časť skupiny vyvíjala aktivitu až do roku 1939. Niektorí členovia prešli do skupiny RA, ktorá je niekedy považovaná za jej nástupkyňu, čím dochádza k splynutiu týchto skupín, preto je v niektorých prehľadoch uvádzané, že skupina pôsobí doteraz.
Predstavitelia.
Základ skupiny tvorili prevažne bývalí členovia Devětsilu, kedy (predovšetkým) básnici prešli od poetizmu k surrealizmu. 

</doc>
<doc id="35710" url="https://sk.wikipedia.org/wiki?curid=35710" title="Dynamický disk">
Dynamický disk

Dynamická správa diskov je metóda použitá na platforme Microsoft Windows, zavedená so systémom Windows 2000 a podporovaná v systémoch Windows XP a Windows 2000 a Windows 2003 Server a Windows 10.
Dynamické disky poskytujú nové možnosti, ako napríklad rozdeľovanie diskov, disky chránené proti chybám, a používanie softvérových riešení RAID. Hlavnou nevýhodou dynamických diskov je nemožnosť ich použitia na iných operačných systémoch okrem Windows 2000, Windows XP a Windows 2003 Server, Windows 10. Dynamické disky sú riešené s použitím internej databázy uloženej na diskoch a MBR.
Existujú 3 typy dynamických diskov, a to jednoduchý (simple), spanned a striped.

</doc>
<doc id="35712" url="https://sk.wikipedia.org/wiki?curid=35712" title="Active Directory">
Active Directory

Active Directory je implementácia adresárových služieb LDAP firmou Microsoft na použitie v systéme Microsoft Windows. Umožňuje administrátorom nastavovať politiku, inštalovať programy na mnoho počítačov alebo aplikovať kritické aktualizácie v celej organizačnej štruktúre. Active Directory svoje informácie a nastavenia ukladá v centrálnej organizovanej databáze.

</doc>
<doc id="35713" url="https://sk.wikipedia.org/wiki?curid=35713" title="Protokol ľahkého prístupu k adresáru">
Protokol ľahkého prístupu k adresáru

Protokol ľahkého prístupu k adresáru alebo protokol ľahkého prístupu k zoznamu (angl. 
"Lightweight Directory Access Protocol"), skr. LDAP, je štandardizovaný aplikačný protokol navrhnutý na dotazovanie a modifikáciu adresárových služieb, fungujúci cez TCP/IP.
Je to protokol na ukladanie a prístup k dátam na adresárovom serveri. Podľa tohto protokolu sú jednotlivé položky na serveri ukladané pomocou záznamov a usporiadané do stromovej štruktúry. Je vhodný na udržiavanie adresárov a prácu s informáciami o používateľoch, napríklad na vyhľadávanie používateľov v príslušných adresároch. Protokol LDAP je založený na odporúčaní X.500, ktoré bolo vyvinuté vo svete ISO/OSI, ale do praxe sa nie celkom presadilo, hlavne kvôli svojej veľkosti a následnej ťažkopádnosti.
Protokol LDAP vo svojom názve zdôrazňuje, že je odľahčenou verziou odvodenou z X.500.
V aplikácii funguje na báze klient-server. V komunikácii používa synchrónny a asynchrónny režim. Súčasťou LDAP je autentifikácia klienta. Pri vykonávaní požiadaviek je možné nedokončenú požiadavku zrušiť príkazom abandon.
Slobodným programom, ktorý implementuje túto technológiu je OpenLDAP

</doc>
<doc id="35716" url="https://sk.wikipedia.org/wiki?curid=35716" title="Missouri">
Missouri

Missouri môže byť:

</doc>
<doc id="35717" url="https://sk.wikipedia.org/wiki?curid=35717" title="Missouri (štát USA)">
Missouri (štát USA)

Missouri je 24. štát Spojených štátov amerických, ku ktorým sa pripojil 10. augusta 1821. Leží v centrálnej časti USA, má asi 6 miliónov obyvateľov a rozlohu 180 693 km². Je pomenovaný podľa rieky Missouri, ktorá ním preteká. Na severe susedí s Iowou, na východe s Illinois, na juhovýchode s Kentucky a Tennessee, na juhu s Arkansasom, na juhozápade s Oklahomou, na západe s Kansasom a na severozápade s Nebraskou. Hlavným mestom je Jefferson City, najväčším mestom je Kansas City. 
Obyvateľstvo.
V roku 2010 tu žilo 5 988 927 obyvateľov, podľa odhadu k 1. júlu 2017 tu žilo 6 113 532 obyvateľov. Najjužnejšia časť štátu a okolo rieky Mississippi patrí do klimaticky subtropickej oblasti a preto tu existovali veľké plantáže a dodnes na vidieku žije najviac černochov. Tí sú početní aj v St. Louis a Kansas City. V strednej časti štátu sa hlavne v 19. storočí usadzovali pôvodom nemeckí osadníci, ktorí ovplyvňovali tunajšiu kultúru. V pomyselnom severnom a južnom páse prevažujú osadníci anglického a všeobecne britského pôvodu, ktorí si predovšetkým v Ozark Mountains udržiavali svojbytnú kultúru, ktorá sa preliala nielen do hudobného štýlu country, typického pre americký "Southern Upland". Existujú aj ostrovčeky obyvateľov prevažne francúzskeho pôvodu, čo je pamiatka na traperov a pôvodne francúzsku Louisianu, zaberajúcu celú dnešnú strednú časť USA, ktorú federácii trinástich kolónií predal cisár Napoleon Bonaparte. 

</doc>
<doc id="35718" url="https://sk.wikipedia.org/wiki?curid=35718" title="Nemesis (hviezda)">
Nemesis (hviezda)

Nemesis je názov hypotetickej hviezdy (prípadne planéty), červeného alebo hnedého trpaslíka, obiehajúcej Slnko vo vzdialenosti 50 000 až 100 000 AU, za Oortovým mračnom. Ako podklad pre túto hypotézu slúži vymieranie biologických druhov na zemeguli, ktoré by mohol spôsobiť gravitačný vplyv tejto hviezdy na Oortov oblak, pri relatívne pravidelnom priblížení sa k Slnku. Tento vplyv by sa mohol prejaviť vychýlením množstva komét z ich vzdialených dráh a ich presmerovanie do centra slnečnej sústavy. Táto hypotéza vo vedeckej komunite nemá veľkú podporu.
Prípadná Nemesis by sa najzreteľnejšie gravitačne prejavila na stáčaní perihélia Marsu. Pri súčasných znalostiach polôh Marsu môžeme teda vylúčiť existenciu telesa minimálne s hmotnosťou Jupitera do vzdialenosti 1 200 AU od Slnka, telesa minimálne s hmotnosťou 80 hmotností Jupitera do vzdialenosti 5 170 AU, telesa minimálne s hmotnosťou 0,5 hmotností Slnka do vzdialenosti 9 500 AU a telesa s hmotnosťou Slnka do vzdialenosti 12 000 AU. Pre porovanie: Pluto obieha Slnko vo vzdialenosti približne 40 AU.

</doc>
<doc id="35719" url="https://sk.wikipedia.org/wiki?curid=35719" title="Ulpianus">
Ulpianus



</doc>
<doc id="35720" url="https://sk.wikipedia.org/wiki?curid=35720" title="Missouri (rieka)">
Missouri (rieka)

Missouri je najdlhšia rieka v USA. Je dlhá a odvodňuje asi jednu šestinu severoamerického kontinentu. Pri meste St. Louis sa vlieva do rieky Mississippi. Kombinovaný riečny systém Missouri-Mississippi je štvrtá najdlhšia rieka na svete. Najdlhší prítok Missouri pramení v N.P. Dodge Park, Omaha v Nebraske, ale názov Missouri nesie až od sútoku riek Madison, Gallatin a Jefferson v Montane.

</doc>
<doc id="35721" url="https://sk.wikipedia.org/wiki?curid=35721" title="Sigma Octantis">
Sigma Octantis



</doc>
<doc id="35722" url="https://sk.wikipedia.org/wiki?curid=35722" title="Polaris Australis">
Polaris Australis

Polaris Australis je tradičný názov hviezdy Sigma Octantis (σ Oct/σ Octantis), známej tiež ako Južná Polárka. Má zdanlivú hviezdnu veľkosť +5,5 a nachádza sa v súhvezdí Oktant, veľmi blízko južného nebeského pólu. Na rozdiel od severnej Polárky je však omnoho slabšia, je na hranici viditeľnosti voľným okom, čím čiastočne stráca svoj význam južnej polárnej hviezdy.
Patrí medzi premenné hviezdy typu Delta Scuti.

</doc>
<doc id="35725" url="https://sk.wikipedia.org/wiki?curid=35725" title="Jesenné manévre">
Jesenné manévre

Jesenné manévre (v maďarskom orgináli Tatárjárás, nem. "Ein Herbstmanöver") je prvá opereta, ktorú skomponoval Emmerich Kálmán. Premiéra sa konala 22. februára 1908 vo Vígszínház v Budapešti. Libreto napísal Károly Bakonyi.
Kálmán sa po neúspešných pokusoch presadiť sa vo vážnej hudbe, rozhodol napísať operetu. Jeho bývalý spolužiak a priateľ Viktor Jacobi, ho zoznámil z libretistom Károlyom Bakonyim a výsledkom ich spolupráce sa stala opereta s vojenskou tematikou. Po jej skomponovaní ju Kálmán ponúkol na uvedenie v Király színház, ale tam ju odmietli. Nešťastný Kálmán ukázal libreto Gáborovi Faludimu, riaditeľovi Vígszínház, s ktorým už predtým spolupracoval. Faludi považoval libreto aj hudbu za také dobré, že sa operetu rozhodol uviesť. Toto rozhodnutie bolo rovnako odvážne, ako aj skvelé. Odvážne preto, lebo Vígszínház bolo dovtedy činoherné divadlo a s operetou nemalo nijaké skúsenosti. Skvelé preto, lebo opereta dosiahla obrovský úspech. Jedno z predstavení navštívil aj William Karczag, riaditeľ v Theater an der Wien spoločne s viedenským operetným skladateľom Leom Fallom. Výsledkom tejto návštevy bolo uvedenie operety v Theater an der Wien 21. januára 1909 pod názvom "Ein Herbstmanöver". Nemeckú upravenú verziu napísal Robert Bodanzky. Zakrátko sa opereta dostala až do celej Európy a aj do New Yorku (s anglickým názvom: "The Gay Hussars"). Vplyvom úspechu bol Kálmán pozvaný na turné do USA, čo však odmietol, lebo sa bál dlhej cesty.
Obrovský úspech operety otvoril brány viedenských divadiel nielen pre Kálmána, ale aj pre ďalších talentovaných skladateľov z Budapešti.
Obsah.
Vojenský dôstojník Lőrentey sa počas jesenných manévrov dostáva do rodného kraja, kde žije aj jeho láska Riza, ktorú stratil za nešťastných okolností. Riza pozve Lőrenteyna na pripravovaný večierok, ktorý sa má konať na miestnom zámku. Ten však z hrdosti odmietne a rozhodne sa radšej zobrať službu. Dôstojníci sa na zábave opijú a keď sa priblíži protivník, nedokážu na to napriek Lőrenteyovmu varovaniu včas reagovať. Riza sa pokúša opäť si získať Lőrenteya, ale ten je stále príliš hrdý a vyhlási, že on si vezme veliteľovu dcéru Treszku, ktorá mu už dlhšiu dobu a niekedy až príliš okato prejavuje svoje sympatie. Na to ho Riza chce poslať preč ale on začne piť a tancovať a už ani manévre ho nezaujímajú. V tom prichádza veliteľ Lohonyai a chce ho prísne potrestať za zanedbanie povinností. Dôstojník Mogyorósi, ktorý je zaľúbený do Treszky, mu však prezradí, že Lőrentey si chce vziať jeho dcéru. To Lohonyaiho poteší, lebo inak vie, že Lőrentey je nie len skvelý dôstojník, ale aj čestný a sympatický človek. Trest mu teda odpustí a chce ohlásiť zásnuby. Zásnuby napriek tomu sa nekonajú, pretože Treszka ich odmietne keď sa dozvie, že Lőrentey v skutočnosti stále miluje Rizu. Nakoniec sa všetko vysvetlí, Lőrentey sa udobrí s Rizou a Mogyorósi získava Treszku. Lohonyai, ktorý sa prísnou tvárou skrýva dobré srdce môže vyhlásiť, že aj keď boli tohoročné manévre rušnejšie ako „vpád Tatárov“ (z toho je odvodený pôvodný maďarský názov operety), nakoniec všetko skončilo mimoriadne dobre.

</doc>
<doc id="35726" url="https://sk.wikipedia.org/wiki?curid=35726" title="Zeta Tauri">
Zeta Tauri



</doc>
<doc id="35727" url="https://sk.wikipedia.org/wiki?curid=35727" title="Tien Kuan">
Tien Kuan

Tien Kuan alebo Zeta Tauri (ζ Tau/ζ Tauri) je dvojhviezda v súhvezdí Býk.

</doc>
<doc id="35728" url="https://sk.wikipedia.org/wiki?curid=35728" title="Justus Dahinden">
Justus Dahinden

Justus Dahinden (* 18. máj 1925, Zürich, Švajčiarsko – † 11. apríl 2020, tamže) bol švajčiarsky architekt a emeritný profesor Technickej univerzity vo Viedni, jeden z najdôležitejších zástupcov povojnovej architektúry vo Švajčiarsku.

</doc>
<doc id="35730" url="https://sk.wikipedia.org/wiki?curid=35730" title="Zákrytové dvojhviezdy">
Zákrytové dvojhviezdy



</doc>
<doc id="35731" url="https://sk.wikipedia.org/wiki?curid=35731" title="Zákrytová dvojhviezda">
Zákrytová dvojhviezda

Zákrytová dvojhviezda je dvojhviezda, pri ktorej rovina obehu je rovnobežná s rovinou pozorovateľa, ktorý môže pozorovať zákryty tejto hviezdy. Počas zákrytu dochádza k zmene zdanlivej magnitúdy dvojhviezdy. Jednou z najznámejších zákrytových dvojhviezd je Algol.

</doc>
<doc id="35733" url="https://sk.wikipedia.org/wiki?curid=35733" title="Zatmenia">
Zatmenia



</doc>
<doc id="35734" url="https://sk.wikipedia.org/wiki?curid=35734" title="Nemesis">
Nemesis

Nemesis môže byť:

</doc>
<doc id="35736" url="https://sk.wikipedia.org/wiki?curid=35736" title="Zatmenie">
Zatmenie

Zatmenie je astronomický jav, ktorý nastáva keď sa jeden vesmírny objekt dostane do tieňa iného vesmírneho objektu. Aby zatmenie nastalo vo vnútri planetárneho systému, akým je napríklad slnečná sústava, musí sa vytvoriť tzv. syzýgia. Syzýgia je zoskupenie troch alebo viacerých vesmírnych telies v rovnakom gravitačnom systéme v priamej línii.
Slovo zatmenie sa najčastejšie používa pri zatmení Slnka, keď sa tieň Mesiaca premietne na povrch Zeme, alebo pri zatmení Mesiaca, keď sa Mesiac dostane do tieňa Zeme. Tento úkaz sa však môže týkať aj udalostí mimo Zeme a Mesiaca, keď sa napríklad planéta dostane do tieňa svojho mesiaca, mesiac prejde tieňom vrhaným jeho materskou planétou alebo mesiac prejde do tieňa vrhaného iným mesiacom. Dvojhviezda môže tiež vytvárať zatmenia, ak sa rovina jej obežnej dráhy prelína s pozíciou pozorovateľa.
Syzýgie.
Syzýgia je zoskupenie troch alebo viacerých vesmírnych telies v rovnakom gravitačnom systéme v priamej línii. Toto slovo je väčšinou používané v súvislosti so Slnkom, Zemou, Mesiacom alebo planétami, ktoré sú momentálne v konjunkcii alebo opozícii. Slnečné a mesačné zatmenia nastávajú v čase syzýgie pri prechodoch alebo okultáciách.
Zatmenie nastáva, keď vznikne syzýgia medzi hviezdou a dvoma vesmírnymi telesami, ako je napríklad planéta a jej mesiac. Tieň vytvorený objektom bližším ku hviezde sa odrazí na povrchu vzdialenejšieho telesa. Znížením množstva svetelnosti sa zmenší veľkosť zasiahnutého povrchu. Oblasť zasiahnutá tieňom cloniaceho telesa je rozdelená na umbru (tieň), kde je svetlo vyžarované hviezdnou fotosférou úplne blokované, a penumbru (polotieň), kde je blokovaná iba časť svetla.
Keď sú hviezda a menší clonený objekt takmer v jednej rovine, umbra vo vesmíre vytvorí kužeľovitú oblasť tieňa. Úplné zatmenie nastáva vtedy, keď sa pozorovateľ nachádza vo vnútri umbry cloneného telesa. Úplnosť nastáva v bode maximálneho štádia počas úplného zatmenia, keď clonené teleso je úplne zakryté.
Za oblasťou umbry (čiže nad vrcholom kužeľovitého úplneho tieňa) sa nachádza priestor nazývaný antumbra. Pozorovateľ v autumbre vidí planétu alebo mesiac ako prechádzajú naprieč diskom hviezdy, ktorá ich ale úplne nezakrýva. Pre pozorovateľa vo vnútri antumbry zatmenia Slnka sa Mesiac javí menší ako Slnko, ktoré okolo neho vytvára žiarivý kruh. Zvyšný priestor zatemneného priestoru, kde iba zlomok cloniaceho telesa zakrýva hviezdu, sa nazýva penumbra. Zatmenie, ktoré nedosiahne úplnosť, napríklad, keď sa pozorovateľ po celý čas nachádza nachádza v penumbre, sa nazýva čiastočné zatmenie.
Pre guľovité telesá kde cloniaci objekt je menší ako hviezda, je dĺžka ("L") kužeľovitej oblasti tieňa umbry daná ako:
formula_1
kde ("Rs") je polomer hviezdy, ("Ro") je polomer cloneného telesa a ("r") je vzdialenosť od hviezdy k cloniacemu telesu. Pre Zem, priemerné "L" je 1,384×106 km, čo je oveľa väčšia vzdialenosť ako veľká polos mesiaca 3,844×105 km. Z toho dôvodu dokáže kužeľ umbry na Zemi úplne zakryť Mesiac počas zatmenia Mesiaca. Ak má clonené teleso atmosféru, nejaká časť zo svetla hviezdy môže byť odrazená do priestoru umbry. Toto môže nastať napríklad počas zatmenia Mesiaca Zemou. Vtedy vzniká slabá, silno červená žiara mesiaca, viditeľná dokonca aj pri úplnom zatmení.
Astronomický prechod je tiež druhom syzýgie, ale popisuje situáciu, kde má bližšie teleso oveľa menšiu zdanlivú veľkosť ako vzdialenejšie teleso. Podobne aj okultácia je syzýgia, kde sa zdanlivá veľkosť bližšieho telesa javí oveľa väčšia ako vzdialenejšie teleso, ktoré je preto počas zatmenia úplne zakryté.
Cyklus zatmenia nastáva, keď je séria zatmení oddelená určitým intervalom času. Toto nastáva, keď obežný pohyb telies vytvorí opakujúci sa harmonický vzorec. Špecifickou situáciou je Sarosov cyklus, ktorý opakuje slnečné alebo mesačné zatmenie každých 6585,3 dní (približne 18 rokov).
Systém Zem – Mesiac.
Zatmenie týkajúce sa Slnka, Zeme a Mesiaca môže nastať iba vtedy, Keď sa všetky tri telesá nachádzajú v priamej línii (alebo sa jej približujú). Tým vznikne tieň, ktorý dopadá na zatemnený objekt. Kvôli obežnej dráhe Mesiaca, ktorá je oproti obežnej dráhe Zeme (ekliptike) naklonená, zatmenie nastáva iba ak je Mesiac blízko priesečníka týchto dvoch telies (uzlov). Slnko, Zem a uzly sú v jednej rovine dvakrát do roka, v tomto období môže vzniknúť zatmenie s odchýlkou dvoch mesiacov. Počas jedného kalendárneho roka môžu vzniknúť 4 až 7 zatmení, ktoré sa opakujú v závislosti od cyklov zatmenia, ako je napríklad Sarosov cyklus.
Zatmenie Slnka.
Ak Mesiac zatieni Slnko, tento jav sa označuje ako "zatmenie Slnka". Záznamy o zatmeniach Slnka sa datujú tisíce rokov do minulosti. Záznamy na hlinených tabuliach v Sýrii hovoria o zatmení Slnka v roku 1223 pred Kr., v Írsku je do kameňa vytesané pozorovanie tohto zatmenia z roku 3340 pred Kr. Čínske historické záznamy hovoria o pozorovaniach zatmenia pred viac ako 4000 rokmi a boli použité na meranie zmien v otáčaní Zeme. Dátumy zatmení môžu byť použité aj pri chronologickom datovaní historických záznamov.
Typ zatmenia Slnka závisí od vzdialenosti Mesiaca od Zeme počas zatmenia. Úplné zatmenie nastáva ak Zem pretne umbru, čím rozdelí tieň Mesiaca. V prípade ak umbra nedosiahne na zemský povrch je Slnko iba čiastočne zatienené. Tento jav sa nazýva prstencové zatmenie. Čiastočné zatmenie nastane, ak sa pozorovateľ nachádza vo vnútri penumbry.
Zlomok zo slnečného priemeru, ktorý je zakrytý Mesiacom, sa nazýva magnitúda zatmenia. Pre úplné zatmenie musí byť táto hodnota vždy väčšia alebo rovná jednej. Pri prstencovom sa na rozdiel od úplneho zatmenia magnitúda hrán smerom od Slnka k Mesiacu javí menšia.
Zatmenia Slnka sú relatívne krátke udalosti, ktoré sa dajú pozorovať v celom svojom priebehu. Za najlepších okolností môže úplné zatmenie trvať 7 minút, 31 sekúnd a môže byť pozorované na v oblasti s dĺžkou . Plocha pozorovania čiastočného zatmenia je oveľa väčšia. Umbra Mesiaca bude pokračovať na východ rýchlosťou /h až do bodu, kde sa už nepretína so Zemou.
Počas zatmenia Slnka môže niekedy Mesiac úplne zakryť Slnko, pretože jeho zdanlivá veľkosť je skoro taká istá ako veľkosť Slnka pri pozorovaní zo Zeme. Zatmenie Slnka je v podstate nesprávne pomenovanie, keďže v skutočnosti ide o zatemnenie Zeme Mesiacom.
Zatmenie Mesiaca.
Zatmenie Mesiaca nastane ak Mesiac prejde cez tieň vrhaný Zemou. Nastáva len vtedy, keď je Mesiac na vzdialenejšej strane Zeme od Slnka (v opozícii, čiže v splne). Na rozdiel od zatmenia Slnka môže byť zatmenie Mesiaca pozorované takmer z celej pologule. Z toho dôvodu je jeho pozorovanie jednoduchšie. Zatmenie Mesiaca trvá dlhšie, celá udalosť môže trvať až niekoľko hodín, časť totálneho zatmenia trvá 30 minút až jednu hodinu.
Existujú tri typy zatmenia Mesiaca:
Úplné zatmenie Mesiaca prechádza všetkými troma typmi. Počas úplného zatmenia nie je Mesiac čierny, slnečné svetlo prechádzajúce zemskou atmosférou pretína umbru, čím vytvára jemné osvetlenie. Podobne ako pri východe Slnka, atmosféra rozptyľuje svetlo v krátkych dĺžkach, takže osvetlenie Mesiaca lomeným svetlom má červený odtieň.
Ďalšie planéty.
Zatmenia nie sú možné na planétach Merkúr a Venuša, pretože nemajú mesiace. Obidve planéty však môžu byť zo Zeme pozorované pri prechode cez disk slnka. Merkúr má približne 13 takýchto prechodov za storočie. Prechody Venuše nastávajú párovo, ktorý je oddelený intervalom ôsmich rokov, ale každý pár nastáva raz za menej ako jedno storočie.
Na Marse sú možné iba čiastočné zatmenia Slnka, pretože ani jeden z jeho mesiacov nie je dostatočne veľký, aby zakryl celé Slnko. Zatmenia mesiacov Marsom sú nielen nemožné, ale aj nezaujímavé, pretože nastávajú raz za niekoľko stoviek pozemských rokov. Niekedy nastane vzácna udalosť keď sa Deimos prekryje s Fobosom. Zatmenia Marsu boli odfotografované z obežnej dráhy, ale aj z povrchu Marsu.
Plynní obri (Jupiter, Saturn, Urán a Neptún) majú množstvo mesiacov a teda aj časté zatmenia. Najčastejšie sú na planéte Jupiter, ktorý má štyri najväčšie mesiace s nízkym skllonom rotačnej osi, čo robí zatmenia viac častými. Tieto telesá často prechádzajú cez tieň väčšej planéty. Zatmenia nastávajú s pravidelnou frekvenciou. Je bežné tiež vidieť tieň väčšieho mesiaca na povrchu oblakov Jupitera.
Zatmenia Galileovych mesiacov sa stali pravidelne predvídateľné od zistenia ich dráhových elementov. V 70-tych rokoch 17. storočia sa zistilo, že tieto javy nastávajú asi 17 minút po vypočítanom čase, keď sa Jupiter nachádza na vzdialenejšej strane Slnka. Ole Christensen Roemer dedukoval, že toto oneskorenie je spôsobené časom, ktoré potrebuje svetlo pri ceste od Jupitera k Zemi. Táto informácia bola použitá pri prvom odhade rýchlosti svetla.
Na troch ďalších plynných obroch nastávajú zatmenia v určitých intervaloch v závislosti od vyššej inklinácie medzi obežnou dráhou mesiaca a obežnou polohou planéty. Mesiac Titan má sklon dráhy 1,6° vzhľadom na rovník Saturnu, ale Saturn má sklon rotačnej osi skoro 27° k rovine svojej obežnej dráhy. Obežná dráha Titanu pretína rovinu obehu planéty iba v dvoch bodoch obežnej dráhy Saturna. Obežná doba Saturna je 29,7 roka, takže zatmenie je možné približne každých 15 rokov.
Časovanie zatmení joviálnych satelitov bolo často používané na vypočítanie zemepisnej dĺžky na Zemi. Ak bol známy čas, kedy bude možné pozorovanie zatmenia na štandardnej zemepisnej dĺžke (ako je Greenwich), časový rozdiel sa dal vypočítať presným pozorovaním miestneho času zatmenia. Časový rozdiel udáva zemepisnú dĺžku pozorovateľa, pretože každá hodina rozdielu znamená 15° okolo zemského rovníka. Túto techniku používal napríklad Giovanni Domenico Cassini v roku 1679 na premapovanie Francúzska.
Pluto s jeho úmerne väčším mesiacom Cháron je tiež miesto mnohých zatmení. Séria vzájomných zatmení prebehla medzi rokmi 1985 až 1990. Tieto každodenné udalosti viedli prvým presným meraniam fyzikálnych charakteristík obidvoch objektov.
Zatmenie dvojhviezd.
Systém dvojhviezdy sa skladá z dvoch hviezd obiehajúcich okolo spoločného ťažiska. Pohyby obidvoch hviezd ležia v rovnakej obežnej rovine vo vesmíre. Ak sa táto rovina nachádza v blízkosti pozorovateľa, hviezdy môžu byť pozorované ako prechádzajú jedna popred druhú. Výsledok takéhoto typu vedľajšieho premenného systému sa nazýva "zatmenie dvojhviezd".
Maximálna jasnosť systému dvojhviezdy je porovnateľná s množstvom jasnosti, ktorú majú jej jednotlivé zložky. Keď jedna hviezda prejde pred druhú, svetelnosť celého systému poklesne. Do pôvodného stavu sa vráti až keď sa hviezdy prestanú prekrývať. Dvojhviezda s takýmito zmenami jasnosti sa nazýva "zákrytová premenná".
Prvý objavenou zákrytovou premennou hviezdou bol Algol, dvojhviezdny systém v súhvezdí Perseus. Normálna zdanlivá hviezdna veľkosť tohto systému je 2,1, ale každých 20,867 dní klesne na na 3,4 na dobu viac ako 9 hodín. Tento úkaz je spôsobený prechodom menej jasného člena dvojhviezdy pred jasnejšieho. Koncept zatmenia telesa z dôvodu zmeny svetelnosti vytvoril John Goodricke v roku 1783.

</doc>
<doc id="35738" url="https://sk.wikipedia.org/wiki?curid=35738" title="Premenné hviezdy typu Gama Cassiopeiae">
Premenné hviezdy typu Gama Cassiopeiae



</doc>
<doc id="35739" url="https://sk.wikipedia.org/wiki?curid=35739" title="Premenná hviezda typu Gama Cassiopeiae">
Premenná hviezda typu Gama Cassiopeiae

Premenné hviezdy typu Gama Cassiopeiae sú premenné hviezdy vykazujúce nepravidelné zmeny v jasnosti kvôli úniku hmoty z hviezdy. Obyčajne sú to hviezdy hlavnej postupnosti spektrálneho typu B alebo obry a zmeny v ich jasnosti predstavujú asi 1,5 hviezdnej veľkosti.
Nazývajú sa podľa hviezdy Gama Cassiopeiae.

</doc>
<doc id="35740" url="https://sk.wikipedia.org/wiki?curid=35740" title="Gama Cassiopeiae">
Gama Cassiopeiae



</doc>
<doc id="35741" url="https://sk.wikipedia.org/wiki?curid=35741" title="Delta Cephei">
Delta Cephei

Delta Cephei (δ Cep / δ Cephei) je známa premenná hviezda v súhvezdí Cefeus. Je prototypom premenných hviezd s názvom cefeidy. Jej jasnosť sa mení od 3,6 do 4,3 magnitúd a mení sa aj jej spektrálny typ od F5 do G3. Jej perióda je 5,36634 dní, pričom zjasnenie prebieha rýchlejšie ako návrat do minima.
Priemer tejto hviezdy je 33-krát väčší ako priemer Slnka, ale jej hmotnosť je len 9-násobok slnečnej hmotnosti. Svietivosť delta Cephei je v porovnaní so svietivosťou Slnka priemerne 500-násobná. Tento nadobor bol jednou z prvých objavených premenných hviezd. Zmeny jej jasnosti a farby sú spôsobené pulzovaním vonkajších vrstiev hviezdy, preto ju radíme medzi pulzujúce premenné. Pri maximálnej jasnosti svieti hviezda viac dobiela ako pri minimálnej. V blízkosti delta Cephei rozoznáme už s použitím malého ďalekohľadu vo vzdialenosti 41″ hviezdičku nápadne modravej farby s jasnosťou 7,5 mag.

</doc>
<doc id="35743" url="https://sk.wikipedia.org/wiki?curid=35743" title="Cefeidy">
Cefeidy



</doc>
<doc id="35745" url="https://sk.wikipedia.org/wiki?curid=35745" title="Cefeida">
Cefeida

Cefeida je premenná hviezda vykazujúca veľmi dobrý vzťah medzi periódou premenlivosti a absolútnou svietivosťou. Zmeny jasnosti cefeíd vznikajú kvôli pulzovaniu hviezdy. Prototypom cefeíd je hviezda Delta Cephei a medzi cefeidy patrí aj jedna z najznámejších hviezd, Polárka.
Cefeidy pulzujú periodicky a ich perióda je dlhšia ako jeden deň. Možno ich rozdeliť do dvoch skupín: cefeidy I. typu (alebo tiež klasické cefeidy) sa nachádzajú v špirálových ramenách našej Galaxie. Sú to hviezdy pomerne mladé, nadobry spektrálneho typu F až G, a existuje závislosť medzi ich svietivosťou a periódou. Cefeidy typu II nazývané aj premenné hviezdy typu W Virginis sú omnoho staršie, menej masívne a vyskytujú sa v stredových oblastiach a v hale Galaxie, predovšetkým v guľových hviezdokopách. V porovnaní s klasickými cefeidami s rovnakou periódou premennosti sú o 1,5 – 2 mag slabšie. Cefeidy zohrávajú dôležitú úlohu pri určovaní vzdialeností galaxií a to až do vzdialenosti 6,5 milióna svetelných rokov.
Objav.
10. septembra 1784 Edward Pigott objavil kolísavosť Eta Aquilae, prvého známeho predstaviteľa triedy premenných cefeíd. Avšak klasické cefeidy sú pomenované až podľa hviezdy Delta Cephei, ktorej premennosť objavil John Goodrick o niekoľko mesiacov neskôr.
Vzťah perióda-svetelnosť cefeíd objavila Henrietta Swan Leavittová v roku 1908 na prieskume premenných hviezd v Magellanovom mračne. Toto zistenie publikovala v roku 1912 s ďalšími dôkazmi.
Príklady.
Niektoré veľmi svetlé cefeidy s premenami svetla, dosť veľké na to, aby sa dali rozlíšiť voľným okom vrátane
tak dobre, ako prototyp
Najjasnejšia hviezda, ktorá je cefeidou (a taktiež najbližšia cefeida ku nám), je Polárka zvaná tiež Severka.
Jej perióda má asi štyri dni, ale jej svetelné premeny 1 % sa nedajú rozlíšiť voľným okom. Jej perióda (a priemerná svetelnosť a magnitúda jej premien) sa zmenili asi vtedy, keď boli namerané; čo je pre cefeidy nezvyčajné správanie.

</doc>
<doc id="35746" url="https://sk.wikipedia.org/wiki?curid=35746" title="Skupina RA">
Skupina RA

Skupina RA je literárno-umelecká skupina, ktorá začala fungovať už v roku 1936. Významnejšiu činnosť vyvíjala až po rozpade Skupiny surrealistov v ČSR počas druhej svetovej vojny. Fašizmus považoval surrealizmus za poklesnuté a zakázané umenie, teda aj činnosť skupiny bola nelegálna. 
Na činnosť počas vojny potom nadviazali aktivity v rokoch 1945–1948, kedy skupina kládla dôraz na princípy surrealizmu vychádzajúceho z úvodných myšlienok. Skupina RA nikdy celkom neprijala takzvaný čistý psychický automatizmus.
Po roku 1948 skupina pôsobila znovu v ilegalite, pretože socializmus označil surrealizmus za ideovo pomýlený smer. Napriek tomu skupina zvládla svoje pôsobenie aj počas socializmu a dá sa o nej povedať, že zachraňovala česť česko-slovenského umenia predovšetkým v rokoch 1949–1956. 

</doc>
<doc id="35747" url="https://sk.wikipedia.org/wiki?curid=35747" title="Bridžová terminológia">
Bridžová terminológia

Vzhľadom na to, že bridžistov je na Slovensku málo a sú ovplyvňovaní piatimi jazykmi, (češtinou, poľštinou, nemčinou, angličtinou a maďarčinou) či už z turnajovej praxe alebo čítaním cudzojazyčnej literatúry, je slovenská bridžová terminológia pomerne rozkolísaná. Ten istý pojem označujú rôzni slovenskí bridžisti rôzne. Mala by tu byť uvedená väčšina základných bridžových termínov a ich synoným spolu s ich vysvetlením. Popri slovenských termínoch sú uvedené aj anglické a poľské výrazy. Bolo by vhodné doplniť ich o české, nemecké a maďarské výrazy. Ak vám tu nejaký termín chýba, dajte návrh na jeho doplnenie cez diskusiu alebo ho sami doplňte. Väčšina tu uvedených bridžových výrazov sa v "Krátkom slovníku slovenského jazyka" nevyskytuje.
Pri hraní na zahraničných turnajoch, môžete byť prekvapení pre nás netradičnými symbolmi niektorých figúr. Preto sú tu uvedené symboly, ktoré sa vyskytujú na našich (ekvivalentné s anglickými), poľských, nemeckých kartách a francúzskych kartách.
A.
American Contract Bridge League
Informovanie súperov, že partnerova hláška je umelá. Ak o to súperi požiadajú, je druhý partner povinný im povedať, čo táto umelá hláška znamená. (Na požiadanie je povinný informovať o význame všetkých, aj prirodzených hlášok, aké je rozpätie bodov partnera, akú má rozlohu, koľko má Ies, Kráľov, ...). Väčšinou sa alertujú umelé hlášky do úrovne 3BT, umelé otvorenia nad touto úrovňou sa alertujú tiež. Usporiadateľ môže stanoviť aj iné pravidlá alertovania. Na alertovanie sa používa licitačná kartička "Alert", v niektorých bidding boxoch je to vlajočka, o ktorú partner licitujúceho cvrnkne. Na internete hráč alertuje vlastné hlášky (jeho partner však tento alert nevidí). Pri hraní za záclonami, hráč alertuje vlastné hlášky a hlášky partnera súperovi, ktorý s ním sedí na tej istej strane záclony.
Pokiaľ licitácia skončila a jeden z hráčov linky, ktorá vydražila záväzok, nealertoval partnerovu hlášku, alebo jeho hlášku zle vysvetlil, pred štartom by mal súperov na túto nezrovnalosť upozorniť.
Ak sa tejto nezrovnalosti dopustil niekto z obrancov, na chybu nemôže upozorniť, pretože by tým odovzdal informáciu aj partnerovi. Po odohraní rozdania, by hráči mali zavolať rozhodcu, ak sa zohrávajúca linka cíti byť poškodená.
B.
Súprava 52 hracích kariet.
Skratka z anglického "board a match". Spôsob hodnotenia súťaže družstiev, keď sa hodnotí iba, či družstvo vyhralo, prehralo alebo remizovalo v rozdaní, bez ohľadu na veľkosť rozdielu v totálnych bodoch. Výhra 1 bod, remíza 0.5 bodu, prehra 0 bodov.
Taký spôsob zohrávky hlavného hráča, kedy hrá tak, aby aj pri najnepriaznivejšom, aj keď nepravdepodobnom rozdelení kariet súperov, záväzok splnil, aj za tú cenu, že nezíska nadzdvihy. *bez tromfov (no trumps) bez atu
Hranie záväzku, v ktorom žiadna farba nie je privilegovaná, žiadna nie je tromfová. V ďalšom texte záväzok "Bez tromfov" bude označený skratkou BT. V angličtine sa používa skratka NT.
Hovorový výraz označujúci bez tromfový záväzok
Slovenský výraz „"licitačná krabica"“, je krabica pomocou ktorej sa licituje v bridži. Je to krabica, v ktorej sú umiestnené hlášky od 1 až po 7BT, tak že sa ľahko vyberá konkrétna hláška a ľahko sa založí späť do krabice na svoje miesto. Ďalej sú tam sady kartičiek s hláškami "PAS, Kontra" a "Rekontra". Okrem toho je tam ešte kartička s nápisom "Stop" a kartička s nápisom "Alert". 
Spoločná sila listov hráčov jedného páru. Sila súlistia.
Blackwood je konvenčná hláška slemovej zóny, ktorou sa jeden z partnerov pýta na počet es druhého partnera.
Hláška, ktorej cieľom je zablokovať súperov. Znemožniť im alebo aspoň sťažiť vylicitovanie optimálneho záväzku. Blokom však môžeme zablokovať aj partnera.
V súčasnosti najpoužívanejším spôsobom ohodnotenia figúrových bodov je A – 4, K – 3, Q – 2, J – 1. Dokopy je takýchto bodov 40, čiže priemerne pripadá na jedného hráča 10 bodov. Keď hráč dostal 11 a viac bodov, dostal nadpriemernú kartu. Väčšina systémov otvára od 12 HCP. Pár môže používať ľubovoľný iný spôsob hodnotenia figúrových bodov. Napríklad niektoré počítačové programy hodnotia figúry takto A-8, K-4, Q-2, J-1, ide o mocniny 2, čo počítačom pri analýze vyhovuje.
Klamlivá hláška, za ktorou sa skrýva iný list, než by mal byť podľa systému (napr. zalicitovanie farby, ktorú hráč v skutočnosti nemá, alebo podlimitné otvorenie). Cieľom blufu je zmätenie súperov, ale zároveň hrozí, že namiesto súperov zmätieme vlastného partnera.
Mnohí miesto krabica používajú výraz board (z angl.), krabice sú v rôznych prevedeniach, ktoré vôbec nemusia pripomínať krabicu.
Pod nožom je hráč, ktorý má síce veľa figúrových bodov, ale súper, ktorý je za ním má tiež veľa bodov. Ak otvoril súper po našej ľavici a máme body, musíme dobre zvážiť, či sa nám oplatí zasiahnuť do dražby. Keď ho máme po pravici na ten istý počet bodov väčšinou získame viac zdvihov ako keď je po ľavici. Napríklad, ak máme v danej farbe AQ10 a súper má KJx, keď je pred nami, získame 3 zdvihy a on žiadny, keď je za nami, získame jeden zdvih a on dva.
C.
Licitačná metóda pri ktorej sa z dvoch najdlhších farieb ako prvá licituje kratšia a až potom dlhšia farba.
Záväzok v ktorom je súčet bodov za vylicitované zdvihy 100 a viac. Splnené celoherné záväzky sú osobitne prémiované, v prvej hre +300 bodov, v druhej hre +500 bodov.
Konvencia slemovej zóny, v ktorej sa partneri informujú o vlastnení zádrží v licitovaných farbách.
Záväzok nedávajúci celú hru.
Zahrať niekoľkokrát tromfovú farbu napríklad s cieľom zbaviť jedného zo súperov tromfov – nepozbaviac ich všetkých tromfov.
D.
Zdvih získaný na vypracovanú farbu.
Nazývame ho tiež Jack (džek), Bub, Chlapec, Jéčko, Junák
Farba obsahujúca aspoň štvorlist.
Konvencia používaná proti otvoreniu bez tromfov. Akronym z anglického "disturb no trumph".
Srdcia alebo piky. Farby kde každý zdvih nad 6 má hodnotu 30, ak je splnený záväzok.
Keď je linka v druhej hre a záväzok nie je kontrovaný, všetky pády majú vyššiu hodnotu ako v prvej hre, ak je záväzok kontrovaný, prvé tri pády majú väčšiu hodnotu oproti pádom v 1. hre. V prípade kontrovaného záväzku je prvý pád za 200 a každý ďalší za 300. Ak linka vylicituje celú hru a záväzok splní, získa prémiu za vylicitovanie hry v hodnote 500 oproti prémii v prvej hre 300. Podobne je to v prípade vylicitovania a splnenia slemových záväzkov.
Dve karty vo farbe u jedného hráča. Dvojlist.
List s dvomi dominantnými farbami rozloha aspoň 5-4.
E.
Európska bridžová liga.
English Bridge Union - anglická bridžová únia/anglický bridžový zväz
Manéver ktorý dovedie obrancov do situácie, v ktorej buď musia zahrať do dvojitej šikeny alebo musia zahrať do farby, ktorej načatie zo strany obrancov je pre hlavného hráča výhodné.
Pokus o získanie zdvihu na nižšiu kartu než majú súperi. Tento manéver sa podarí v 50% prípadov, keď kľúčová karta súperov ja pre nás výhodne umiestnená, t. j. pred rukou s kartou bezprostredne od nej vyššou.
F.
Trefy, kára, srdcia, piky, v prenesenom význame je aj bez tromfov farbou
Farba v ktorej hráči potvrdili, že spolu v nej majú aspoň 8 kariet
Všetky karty jednej farby od Esa do dvojky
Farba v ruke jedného hráča, obsahujúca presne štyri (päť atď.) kariet
Karta od Esa po Dolníka
Zásada najčastejšie pre obrancov, že na protivníkom zahranú figúru sa oplatí klásť vyššiu figúru a na zahranú blotku klásť blotku.
Vlastnenie aspoň 8 kariet jednej farby v súlistí.
Prikazovať (nejakou hláškou) partnerovi pokračovať v licitácii
Hláška, ktorú partner nesmie spasovať
H.
Hráč ktorý zohráva kontrakt. Hráč, ktorý na danej linke, ako prvý ponúkol farbu konečného záväzku.
Deklarácia vo forme "stupeň-farba", oznamujúca cieľ získať na linke počet zdvihov rovnajúci sa stupeň+6, ak tromfom bude navrhovaná farba. Hláškami sú aj Pas, Kontra a Rekontra. 
Hlášky väčšinou na vyššom stupni než je najnižšia možná, ktorých cieľom je predovšetkým sťažiť súperom licitáciu.
Manéver v ktorom impasujeme naraz dve chýbajúce nesusediace karty, napr. KJ je u súperov a my na jednej strane linky máme AQ10, z druhej strany vynesieme do tejto farby a ak súper pridá kartu nižšiu ako J, zahráme 10, ak pridá J zahráme Q, ak K zahráme A. Pravdepodobnosť, že obidve chýbajúce karty sú na pre nás výhodnej pozícii je 25%, že je tam jedna je 50%, že obe sú na nepriaznivom mieste je 25%. Máme teda 75% šancu, že v tejto farbe získame aspoň dva zdvihy a 25% šancu, že v nej získame tri zdvihy.
Karta od A po 10.
Špecifický spôsob pohybu hráčov a boardov v párovom turnaji, keď je menej ako 9 stolov. V takom prípade hrá každý pár proti každému páru. Pohyb párov a boardov je rozpísaný na tabuľkách uložených na stoloch - stolových lístkoch.
Časť hry v rubbrovom bridži, skladajúca sa z jedného alebo viacerých rozdaní, ktorá sa končí v momente, keď jedna zo strán získa spolu aspoň 100 bodov pod krížikom.
Spôsob hodnotenia, ktorý sa snaží vyeliminovať „šťastie“. Hrajú iba štyria hráči a nemajú sa s kým reálne porovnať. Porovnávajú sa s fiktívnym štatistickým hráčom. Spočíta sa celkový počet figúrových bodov na silnejšej linke a dosiahnutý výsledok sa porovná s tabuľkovou hodnotou, ktorá hovorí, aký výsledok sa priemerne dosahuje s takto silnou kartou aj v závislosti od stavu hier. Keďže ide o štatistiku, stáva sa, že celú hru vylicituje a uhrá pár s malým počtom bodov, čím získa veľa impov a inokedy na linke, kde je 27 bodov, sa celá hra nedá v žiadnom prípade uhrať a veľa Impov stratí. Napriek tomu je hra proti tabuľke obľúbená a na veľký počet rozdaní „spravodlivá“.
Vynášať kartu zo strany hlavného hráča
Vynášať kartu zo strany stola.
Hrozba je naša menšia karta, ktorá sa stane vysokou, ak súper bude prinútený zbaviť sa kľúčovej karty v niektorej hroziacej farbe. Pozri aj skvíz.
Niekedy môžeme na stole, na ktorý máme prechod, ponechať kartu, ktorá bude u obrancov evokovať fiktívnu hrozbu. Snažia sa ponechať si zádrž v tejto farbe a nesprávne zahodia karty v iných farbách.
CH.
Variant spôsobu vyhodnocovania rozdaní. 
I.
Spôsob hodnotenia výsledkov pri porovnávacom bridži, používaný najmä pri súťažiach družstiev. Rozdiel dosiahnutých výsledkov v totálnych bodoch sa prevedie podľa prevodovej tabuľky na IMPy. Prevodová tabuľka je regresívna. Na nižších stupňoch sú rozpätia jednotlivých úrovní menšie na vyšších stupňoch väčšie. Napr. 1 IMP= 20-40 TP, 7 IMP=270-310, 20 IMP=2250-2490.
Pokus získať zdvih pomocou karty, ktorá je nižšia než majú súperi. Tento manéver sa podarí v 50% prípadov, keď kľúčová karta súperov je na pre nás výhodnom mieste, t. j. pred rukou s kartami: bezprostredne od nej nižšou a bezprostredne vyššou.
Hovorový názov pre súťaž jednotlivcov. Hráč má v každom kole iného partnera a iných súperov.
Pozvanie partnera do celoherného záväzku. Partner toto pozvanie zhodnotí a, ak má rezervu, zalicituje celú hru, ak nemá rezervu spasuje.
J.
Pozri dolník
List s jednou dlhou farbou päťlist a viac.
K.
Vedúci družstva. Kapitán môže byť hrajúci, alebo nehrajúci. Rozhoduje o nasadení hráčov do zápasu, komunikuje s kapitánmi ostatných družstiev, podpisuje výsledok zápasu, komunikuje s rozhodcom.
Karta v inej farbe, než je prvá karta zdvihu.
Divák. Kibic musí byť počas licitácie a zohrávky ticho.
Úmyselné a podstatné odchýlenie sa od predpokladanej honérovej sily alebo dĺžky v licitovanej farbe. Bluf.
Také zahranie, ktoré súperov necháva v neistote alebo im sugeruje klamlivú predstavu. Napríklad po štarte dámou, ak má hlavný hráč A aj K, mal by ju vziať esom, vynášajúci hráč nebude vedieť, kto má kráľa. Alebo, ak pri odhadzovaní na vypracovanú farbu zahodí figúru, ktorá by beztak nezískala zdvih a ponechá si blotku, súperi často hrajú v presvedčení, že už v danej farbe nič nemá a zbavia sa kariet v tejto farbe, ponechávajúc si zádrže vo fiktívnej hrozbe. Hlavný hráč nakoniec získa zdvih na utajenú blotku.
Partneri väčšinou majú dohodnuté, akým spôsobom vynášajú napríklad AKx , KQx, QJxx (tučne sú označené vynášané karty). Keď sa hrá vysoký záväzok väčšinou malý alebo veľký slem, partner môže vyniesť neštandardne s cieľom oklamať hlavného hráča. Napríklad z KQx vynesie Q namiesto K, z čoho hlavný hráč môže usúdiť, že kráľa má druhý z obrancov, tejto predstave prispôsobí zohrávku a vykladaný záväzok padne. Klamlivý výnos môže použiť aj hlavný hráč, keď zohráva záväzok BT, v jednej z farieb nemá zádrž, ale v ostatných farbách nemá dostatok zdvihov, ak ich bude rozohrávať sám. Preto sám rozohrá farbu, v ktorej nemá zádrž, súperi si pomyslia, že si ju chce vypracovať a rozohrajú inú farbu, čím mu zadajú chýbajúci zdvih. Účinné najmä, ak sa ukázalo, že štart bol pre obrancov zlý.
Keďže je dokopy v hre 13 zdvihov, jedna zo strán musí získať apoň 7 zdvihov. Prvých šesť zdvihov tvorí minimálny základ nazývaný "kniha". Pri licitácii sa preto licituje iba počet zdvihov, ktorý sa linka zaväzuje splniť prevyšujúcich knihu. Hláška 1 potom hovorí, že získame aspoň 7 zdvihov, ak tromfy budú trefy a budeme zohrávať záväzok, 7 hovorí, že získame všetkých 13 zdvihov, ak tromfy budú srdcia.
Zhodnotenie listu nielen figúrovými ale aj rozlohovými bodmi. Po sfitovaní farby, ak má partner s kratšími tromfmi singel alebo šiken, môže si za ne pripočítať rozlohové body.
Hra na konci zohrávky, keď už zostáva málo kariet. Hlavný hráč premyslenou zohrávkou môže donútiť obrancov, aby mu zadali zdvih, na ktorý pôvodne nemal nárok. Napr. vpustka a vynútený výnos.
Hláška s významom "zdvojnásobujem zápis" (kontra môže byť aj umelou hláškou)
Kontra, ktorou partnera informujeme o svojom liste.
Kontra partnera otvárajúceho na zásah do licitácie. Informuje partnera, že nemá vlastný päťlist, má 7-10 bodov a má štvorlist v druhej nelicitovanej drahej farbe a najmenej trojlisty v nelicitovaných farbách.
Kontra používaná s listom prisilným na iný zásah.
Kontra ktorou partnerovi oznamujeme, krátkosť v doteraz licitovanej farbe, (farbách) a že máme najmenej po tri karty v zostávajúcich farbách, zároveň mu oznamujeme, že nemáme vlastný päťlist.
Kontra, ktorou chceme vytrestať súperov, keď vylicitovali záväzok ktorý nemôžu splniť. Trestnú kontru dávajte len vtedy, keď ste rozhodnutí kontrovať každý ďalší záväzok súperov inak dajte trestný pas. Trestnou kontrou dávate súperovi informáciu, ktorú môže využiť pri zohrávke a keďže na základe tejto informácie tuší, ako sú rozdelené karty u súperov, môže záväzok splniť, keby ste kontru nedali, tak by padol.
Keď súper licituje umelú hlášku, kontrou na túto farbu partnera informujeme, že v nej niečo máme a keď bude na výnose, mal by ju otvoriť. Pár môže byť dohodnutý na špeciálnych výnosových kontrách, napr. keď súperi skončili v záväzku 3BT, kontra od partnera, ktorý nebude štartovať hovorí „Partner štartuj prvou farbou stola“, ak stôl nelicitoval žiadnu farbu (1BT – Pas – 3BT – Kontra), kontra hovorí „Partner štartuj trefom“
Kontra na prirodzenú hlášku súperov používaná väčšinou po otvorení súpera, ktorej cieľom nie je zdvojnásobenie zápisu, ale nájdenie fitu v niektorej z nelicitovaných farieb.
1. zádrž
2. Eso a Kráľ. V niektorých systémoch sa licitujú kontroly, počet bodov v kontrolách, A – 2, K – 1.
Hláška alebo séria hlášok s iným významom než ukázať licitovanú farbu, trestne okontrovať alebo rekontrovať. Pozri konvenčné hlášky.
Na konvenčnej karte je stručne popísaný licitačný systém páru. Všetky otvorenia s rozpätiami bodov, s rozlohami a odpoveďami, spôsob markovania, spôsob vynášania a všetky konvencie. Pár, ktorý sa zúčastňuje turnaja by mal mať vyplnenú konvenčnú kartu. Keď ju nemá a dôjde k nejakému nedorozumeniu, ktoré poškodí súperov, rozhodca väčšinou rozhodne v prospech súperov. Ak vysvetlenie hlášky partnerom bolo v súlade s konvenčnou kartou (partner sa pri licitácii pomýlil alebo blufoval), rozhodne v náš prospech.
1. Náhodné pridelenie kariet jednotlivým hráčom na začiatku rozdania, každému po 13.
2. Úschovňa na karty so štyrmi priehradkami, umožňujúca zachovanie jednotlivých listov u jednotlivých svetových strán (N,E,S,W). Na každej krabici sú aj informácie o tom, v ktorej hre sú jednotlivé linky a kto otvára dražbu. Karty sa zamiešajú iba na začiatku turnaja a potom krabice predpísaným spôsobom kolujú. Takto možno porovnať, kto dosiahol aký výsledok s tými istými kartami. Za krabicu sa niekedy pokladá oboje, čiže obal aj s obsahom.
Šiken alebo singel. V niektorých kontextoch krátkosť môže byť už dvojlist.
Zohrávka spočívajúca v tom, že striedavo prebíjame z ruky a zo stola. V ideálnom prípade získame na všetky tromfy linky zdvihy.
L.
Systém odhodov, v ktorom hráč markuje partnerovi ním preferovanú farbu podľa zásady, že vysoká karta ukazuje vyššiu farbu a nízka karta nižšiu farbu. Lavinthal možno použiť aj v situácii, keď sa hrá farebný záväzok, partner vyniesol eso alebo kráľa a na stole je singel v tejto farbe. Nemá zmysel markovať "pokračuj" alebo "nepokračuj", keď je zrejmé, že pokračovať nemá zmysel. Preto partnerovi pomocou lavinthalu namarkujeme, ktorú farbu má rozohrať, napríklad, ak tromfy sú piky a partner vyniesol A, zahraním malej karty markujeme „"Zahraj tref"“, zahraním veľkej karty „"Zahraj srdce"“. Malými kartami sú 2 až 5, veľkými 7 až 10, karta 6 je neutrálna, respektíve na základe vlastných kariet, kariet stola a karty ktorú priloží hlavný hráč z ruky, často môžeme vyvodiť záver, či to bola malá alebo veľká blotka. Niekedy je 7 či dokonca 10 najnižšia blotka partnera, inokedy je 5 alebo 4 jeho najvyššia karta, takže nemusíme správne pochopiť jeho marku. Účinnou finesou hlavného hráča je nepridať do zdvihu z ruky najnižšiu kartu, ale vyššiu, čím sťaží správne prečítanie marky. (Niekedy možno použiť lavinthal na klamlivú hru, keď predpokladáme napríklad, že náš partner má v tejto farbe figúru a našou falošnou markou zmätieme hlavného hráča, zahrá na opačnú stranu a náš partner získa zdvih. V 99% prípadoch by sme ale mali markovať pravdivo, pretože hrozí, že namiesto hlavného hráča oklameme partnera a ten v dobrej viere vynesie do namarkovanej farby.)
Súperenie párov na začiatku rozdania o výber tromfovej farby a o to, ktorá linka a na akom stupni bude zohrávať záväzok.
Licitácia v ktorej jedna linka celý čas pasuje.
Licitácia v ktorej licitujú obe linky.
Obojstranná licitácia, keď obe linky majú približne rovnako silné karty a bojujú o to, kto bude zohrávať čiastočný záväzok, ktorý sa dá splniť. Vo výhode je linka, ktorá má vyššiu farbu napríklad piky voči srdciam. Ak chcú súperi zohrávať musia sa vyšplhať o jeden stupeň vyššie, čo už môže byť privysoko a záväzok nesplnia.
Licitácia v situácii, keď sme otvorili licitáciu a protivník do nej zasiahol.
Licitácia v situácii, keď súperi otvorili licitáciu
Počet stupienkov, ktoré zostávajú pre bezpečnú výmenu informácii počas licitácie. Blokujúce otvorenie uberá súperom licitačný priestor a sťažuje im efektívnu výmenu informácii. V jednostrannej licitácii dražba skokom uberá licitačný priestor vlastnej linke.
1. hráči sediaci pri tom istom stole na NS tvoria linku Sever – Juh, sediaci na EW – tvoria linku Východ – Západ, hráči sediaci na jednej linke sú partneri, hráči sediaci na druhej linke sú ich súperi.
2. Všetci hráči sediaci na tej istej linke pri všetkých stoloch.
Súbor 13 kariet, ktoré má hráč vo svojej ruke
M.
Spôsob klasifikácie výkonnosti hráčov. Je to celoživotné kumulatívne hodnotenie hráča. Skladá sa z bezfarebných, čiernych, strieborných a zlatých bodov. Orientačne tretina hráčov získa v každom turnaji majstrovské body za umiestnenie. V každom štáte majú bridžové zväzy vlastný systém klasifikácie úrovne majstrovstva hry. Slovenské pravidlá prideľovania MB.
Pokyn hlavného hráča tichému, aby zo stola zahral najnižšiu kartu vo farbe zdvihu. Vyslovením názvu farby, tiež dáva pokyn na zahratie najnižšej karty stola.
Karta od desiatky po dvojku. Navrhujem prebrať z poľštiny výraz blotka (mnohí naši bridžisti ho beztak používajú), odvodený pravdepodobne zo slova bloto – blato.
Pozri markovanie
Vylicitovaný a splnený záväzok na 6. stupni (12 zdvihov)
Kráľ a dáma v jednej farbe na jednej ruke.
Systém informovania partnera pomocou blotiek, ktorým partnerovi oznamujeme, či si prajeme aby pokračoval vo farbe ktorú vyniesol, alebo v prípade, že farbu rozohráva hlavný hráč, informujeme ho o počte svojich kariet v danej farbe. Pozri aj lavinthal. Väčšinou je markovanie založené na spôsobe veľká-malá a malá-veľká, ale sú aj systémy párna blotka, nepárna blotka v kombinácii s malou alebo veľkou.
Pridanie karty, ktorá naznačuje či hráč chce alebo nechce, aby partner pokračoval vo výnose v danej farbe, v súlade s prijatým systémom markovania. Ak je marka kladná, partner v nej má figúry alebo v BT dĺžku alebo, vo farebnej hre, dubl. Ak je záporná, nevylučuje figúry, ale nechce aby sa v nej pokračovalo a chce, aby sa otvorila iná farba.
Pridanie karty, ktorá má pomôcť zistiť partnerovi rozloženie kariet v danej farbe.
Systém markovania, v ktorom kladná marka sa dáva vysokou blotkou; vysoká blotka ukazuje taktiež párny počet kariet vo farbe.
Systém markovania, v ktorom kladná marka sa dáva malou blotkou; malá blotka taktiež ukazuje párny počet kariet vo farbe.
Keď nemáme žiadnu kartu vo farbe zdvihu a neprebíjame tromfom, môžeme dohodnutým spôsobom partnerovi namarkovať, čo si prajeme. Jeden zo spôsobov je Lavinthal. Ďalší spôsob je, že odhodením veľkej blotky partnerovi markujeme „do tejto farby nechoď“ a odhodením malej blotky „poď do tejto farby“ alebo naopak. Odhodením esa partnerovi oznámime, mám ešte kráľa, túto farbu budem držať ja a ty môžeš zahodiť všetky karty tejto farby – pokiaľ na porazenie záväzku potrebujeme už len jeden zdvih.
Hovoríme, že v rozdaní na linke je misfit, keď v ňom linka nemá žiaden fit (napr, 5521 voči 1255). Hlavne slabšie páry v prípade misfitu nevedia včas vypnúť licitáciu a tvrdohlavo opakujú svoje farby, až skončia na vysokom stupni a spadnú. V niektorých rozdaniach sú misfity na oboch linkách a "Čierneho Petra" má linka, ktorá ponúkla konečný záväzok.
Mitchell je špecifický spôsob pohybu hráčov a boardov v párovom turnaji. Používa sa, ak je v turnaji viac než 6 stolov. Hráči linky NS väčšinou celý čas sedia a hráči linky EW sa pohybujú o stôl nahor, krabice s rozdaniami sa pohybujú o stôl nadol. Ak sa hrá jednokolový turnaj, buď sa zvlášť vyhodnotia výsledky hráčov linky NS a EW, alebo sa cca. po dvoch tretinách kôl vymenia strany, ale hráči ktorí sedeli sedia i naďalej.
MOSCITO je moderný umelý licitačný systém.
Mud je výnosová konvencia, keď z troch blotiek obrancovia vynášajú strednú kartu a pri znovuzahraní tej istej farby obranca priloží najvyšiu. Takto pri opakovanom zahratí farby, druhý obranca vie, či išlo o výnos z trojlistu a s veľkou pravdepodobnosťou vie, či išlo o výnos z dubla (z dubla vynášajú najvyššiu). Zároveň vie dopočítať rozlohu hlavného hráča.
N.
Prebitie vyšším tromfom než prebil protivník.
Každý zdvih získaný navyše oproti deklarovanému záväzku.
1. nadzdvih
2. rezerva v liste pri licitácii, ktorá umožňuje získať viac zdvihov než sme partnerovi doteraz sľúbili. Rezervou je napr. väčší počet FB než sme sľúbili alebo väčší počet tromfov než sme sľúbili. Za rezervu možno pokladať aj krátkosť v nejakej farbe, ak sa bude zohrávať tromfový záväzok.
V danom momente hry najsilnejšia karta vo farbe, môže to byť napríklad dvojka, ak už boli odohrané všetky karty danej farby. (bolo by vhodné zaviesť nejaký jednoslovný slovenský termín)
Hráč brániacej linky, ktorého zahranie môže spôsobiť hlavnému hráčovi väčšiu škodu. Snažíme sa, aby sa nedostal do zdvihu. Ak napríklad môžeme robiť impas na obidve strany, zahráme tak, aby, ak impas nesedí, zdvih nezískal nebezpečný súper.
Umelá hláška, ktorá oznamuje slabý list. V systéme WJ hláška 1 káro po otvorení 1 tref, v systéme SAYC 2 kára po otvorení 2 trefy (v SAYC môžu byť 2 kára aj vyčkávacou hláškou).
Marka, ktorá partnerovi hovorí: „V tejto farbe nepokračuj.“
List obsahujúci krátke farby.
Ak najhorší výsledok získalo dva alebo viac párov.
O.
Hra obrancov. Snaha o porazenie záväzku, alebo aspoň snaha, aby hlavný hráč nezískal nadzdvihy. V turnaji hranom na Topy, ak obrancovia vidia, že je malá šanca na porazenie záväzku sa snažia zabrániť nadzdvihom, zabránenie nadzdvihu môže znamenať výsledok blízky Topu, napriek splneniu záväzku, každý nadzdvih priblíži obrancov k nule. V prípade hodnotenia na Impy sa snažia využiť aj najmenšiu šancu na porazenie záväzku. Zadaním nadzdvihu stratia 1 Imp, porazením záväzku získajú aspoň 5 Impov.
Hráč páru, ktorý zabraňuje splneniu záväzku.
Mnohonásobné prebitie z ruky obsahujúcej viac tromfov, až do situácie, keď je viac tromfov na strane, ktorá ich pôvodne mala menej.
Zahranie, ktorým zabránime zablokovaniu farby. Napr. schválne podhodenie kráľa do partnerovho alebo súperovho esa.
Priložiť kartu nie vo farbe výnosu, ale nezabiť tromfom. Odhod sa často používa na markovanie. 
Partner otvárajúceho.
1. Po otvorení prvá hláška partnera otvárajúceho.
2. Po umelej hláške partnera, ktorá je otázkou.
Ak partner licitoval dve farby a ako druhú licitoval takú, ktorá nám menej vyhovuje, opravíme farbu zalicitovaním partnerovej pôvodnej farby na najnižšom možnom stupni. Touto opravou nesľubujeme osemlistý fit, iba vyberáme menšie zlo.
Hráč, ktorý otvoril licitáciu.
Prvá hláška licitácie iná než PAS.
Spôsobiť svojou hláškou otvorenie licitácie. Prvá hláška rôzna od Pasu.
P.
Každý zdvih, ktorý chýbal do splnenia záväzku. V prvej hre bez kontry je za každý pád 50 bodov, v druhej 100.
Získať o jeden (dva, tri) zdvihy menej než bolo deklarované
Hláška s významom „Teraz sa nezapájam do licitácie“
1. pozri vyčkávací pas&lt;br&gt;
2. Umelá hláška, niektoré vysoko umelé systémy „otvárajú“ silným pasom. Keď hráč dostane silnú kartu (s ktorou WJ a Precision otvoria 1 tref a SAYC 2 trefy) „otvorí“ silným pasom. Partner musí alertovať jeho pas. Keď príde na rad partner hráča po silnom pase, musí otvoriť aj s nula bodmi, väčšinou 1 tref. Systémy silných pasov sú v súčasnosti na bežných turnajoch zakázané, pretože nepripravení bridžisti by proti nim nemali k dispozícii účinnú obranu.
Vedomé spasovanie a ukončenie licitácie, keď hráč vie, že súperi sú v pre nich nevýhodnom záväzku, nedá trestnú kontru, ak majú kam ujsť a miesto aby padali, môžu nájsť záväzok, ktorý splnia. Aj pas je hláška a niekedy veľmi účinná. 
(silný pas) Ak máme 13-15 bodov, ale našou najdlhšou farbou je farba súpera, dáme silný alebo vyčkávací pas. Počkáme si, ako sa situácia vyvrbí. Je možné, že budeme môcť neskôr dať súperom trestnú kontru, alebo ponukovú kontru partnera zmeníme na trestnú.
Hovorový názov pre súťaž párov. Párový turnaj.
Patton je zrýchlenou súťažou družstiev, ktorá sa hrá podobne ako súťaž párov, ale je zorganizovaná tak, aby to isté rozdanie hrali proti sebe členovia tých istých družstiev na opačných linkách. Výsledky sa zapisujú do čísla riadku zodpovedajúceho číslu stola, na ktorom sa hrá. Zápisový lístok je taký, ako v párovom turnaji. Výsledky sú vyhodnotené modifikovanou metódou BAM - prehra 0, remíza 1, výhra 2 alebo BAM + Imp. Minizápas pozostáva z dvoch až štyroch rozdaní.
Zalicitovať farbu partnera na vyššom stupni, čím sa potvrdí, že majú spolu na linke aspoň osem kariet v tejto farbe.
Všetky páry hrajúce párový turnaj tvoria pole. V porovnávacom bridži keď hráme proti súperom pri našom stolíku, náš výsledok sa porovnáva s výsledkami zvyšku poľa. Všetky páry protilinky, okrem páru pri našom stolíku, sú virtuálnymi členmi nášho družstva. Ak licitujú a hrajú v danom rozdaní zle, aj keď my uhráme optimálny výsledok, môžeme na danom rozdaní stratiť. S tým istým výsledkom by sme v jednom poli mohli mať Top a v inom Nulu. Pohyb párov a rozdaní sú navrhnuté tak, aby vplyv poľa podľa možností páry nepoškodzoval ani nezvýhodňoval. Ak hrá každý s každým, tak odohráme sadu rozdaní proti každému páru a všetky páry hrajú vo zvyšku poľa s nami a proti nám približne rovnako často.
odpoveď so 7-9 bodmi (rozpätie môže byť v rôznych systémoch rôzne)
Spôsobiť, že hlavný hráč nesplní záväzok (nezíska toľko zdvihov, ako sa jeho linka zaviazala).
Obmena hry, v ktorej sa zúčastňuje aspoň osem hráčov, jej základom je porovnanie výsledkov dosiahnutých rôznymi pármi pri identickom rozložení kariet. Hodnotí sa na Topy, Impy, BAMy alebo VP.
Druh hodnotenia výsledkov v porovnávacom bridži, v ktorom je hodnotenie výsledku každého rozdania nezávislé od ostatných rozdaní, ale na druhej strane jeho konečné vyhodnotenie závisí od toho, čo sa hralo pri ostatných stoloch.
Po odohraní figúr sa najvyššou kartou vo farbe stávajú nízke karty. Ak je súper v skvíze a má v dvoch farbách najvyššie karty, keď je donútený jednu z nich odhodiť, povýši našu kartu.
Odpoveď po ktorej vieme, že máme prevahu bodov.
Dlhá farba v bez tromfovom záväzku na ktorej si vypracujeme diaľkové zdvihy.
Bridž je hra s neúplnou informáciou, vieme ktoré karty v jednotlivých farbách majú súperi, ale málokedy vieme, ktorý zo súperov má konkrétne karty. Neraz sa musíme rozhodnúť na základe pravdepodobnosti. Vhodným načasovaním rozohrávania jednotlivých farieb, môžeme pravdepodobnosť zmeniť na istotu.
Ak sú partneri dohodnutí na vynášaní štvrtou zhora, pomocou pravidla jedenásť vie partner dobre odhadnúť, aké hodnoty môže v tejto farbe očakávať u hlavného hráča. Ak od čísla 11 odrátame hodnotu vynesenej karty, dozvieme sa, koľko vyšších kariet je v zostávajúcich rukách. Na základe spočítania vyšších kariet na stole a vo svojej ruke, vieme hneď zistiť koľko vyšších kariet ma hlavný hráč.
(rovnovážna, bezová rozloha) rozloha bez päťlistu a bez krátkych farieb: 4333, 4432, za takmer pravidelnú rozlohu pokladáme rozlohu 5332, s ktorou môžeme otvoriť BT, ak päťlist je v lacnej farbe a máme na to zodpovedajúci počet bodov. S drahým päťlistom väčšina systémov otvára v drahej farbe.
Získať zdvih prebitím tromfom.
Zahrať tromf v inej farbe, než bola prvá karta zdvihu.
Hoci zdvih patrí nášmu partnerovi, dáme vyššiu kartu a preberieme od neho zdvih, aj keď sme mali nižšiu kartu. Hráč to spraví, ak chce zabrániť zablokovaniu farby alebo má na ruke porážajúci zdvih alebo chce zabrániť vynútenému výnosu partnera, ... Napríklad vo farebnej hre, ak partner štartoval dámou, na stole nie je kráľ a my máme eso, väčšinou je dobré dámu prebrať esom a farbu vrátiť, ak nemáme lepšie pokračovanie (uvedené platí ak štart Q sľubuje J a vylučuje K).
Malý alebo veľký slem. Za splnenie linka získa prémiu.
Nepoložiť kartu, ktorá mohla vziať súperovi zdvih.
pozri blok
Hláška ktorá núti partnera udržať licitáciu. 
Položiť na súperovu kartu, ktorá drží zdvih vyššiu kartu.
Stav linky, v ktorej jej prípadné pády sú menej trestané a vylicitovanie celej hry alebo prémiovej hry je menej odmenené.
R.
Hláška s významom „Nech bude zápis štvornásobný“. Rekontra môže byť aj umelou hláškou.
1. Šikena, list nemá v danej farbe ani jednu kartu
2. Pridanie karty nie vo farbe zdvihu, aj keď v tejto farbe má hráč kartu. 
3. Štart z opačnej strany obrany, než mal byť. Hlavný hráč má tri možnosti:
1. Výnos prijať, on sa stane tichým hráčom a hlavným hráčom sa stane tichý hráč.
2. Výnos neprijať a zakázať druhému obrancovi štart v tejto farbe.
3. Výnos neprijať a prikázať druhému obrancovi štart v tejto farbe.
Z týchto možností si musí vybrať bez porady z partnerom.
Ak došlo k renonsu a hlavný hráč omylom vyložil svoje karty na stôl, odsúhlasil hoci nechtiac renons. Aby sa predišlo k renonsu, vynášajúci hráč by mal svoj štart položiť na stôl lícom dole.
Ak otvárajúci v druhom kole zalicituje vyššiu farbu, než bola farba otvorenia a na vyššom stupni, sľubuje maximum otvorenia a túto hlášku nesmieme spasovať. Fors na jedno kolo.
Uzavretá časť hry rober bridžu, skladajúca sa z niekoľkých rozdaní, končiaca sa v momente, keď jeden z párov získa druhýkrát hru.
Pôvodná obmena hodnotenia hry, v ktorej sa zúčastňujú práve štyria hráči a s nikým sa neporovnáva výsledok. Hodnotenie výsledku rozdania je čiastočne závislé od predtým odohraných rozdaní. Na Slovensku sa tento spôsob hodnotenia v súčasnosti takmer nepoužíva. Keďže sa výsledky nedajú s niekým porovnať, omnoho väčšmi záleží na šťastí, než pri súťažnom bridži. Ak niektorej linke prichádzajú veľmi dobré karty, aj keď z nich nevyťaží maximum a hrá zle, môže vyhrávať. Na dlhé trate by však lepší pár mal v konečnom dôsledku vyhrať. 
Časť súťaže družstiev v ktorej hrá každý s každým.
1. Celý proces od licitácie po koniec zohrávky, kedy sa hráči zbavili všetkých kariet. 
2. pozri krabica
Mnohokrát pod výrazom rozdanie bridžisti rozumejú to, čo je zahrnuté pod termínom krabica. (Možno by sme mohli podobne, ako Poliaci používať výrazy rozdanie a rozdávanie)
Rozdanie s „divokými rozlohami“, možnosť slemu na oboch linkách alebo napriek tomu, že linka má veľkú prevahu bodov, nedá sa splniť celoherný záväzok (proti nášmu sedemlistu u súpera šesťlist a.p.).
Na významnejších turnajoch sa zvykne hrať s dopredu počítačom namiešanými rozdaniami – karty sú označené čiarovým kódom. Po skončení kola, sú k dispozícii vytlačené rozdania a páry môžu študovať, kde a prečo sa dopustili chyby. Spojenie „Bolo to počítačové rozdanie“ zvyknú bridžisti používať aj v pejoratívnom zmysle, keď v rozdaní boli „divoké rozlohy“, (proti nášmu sedem listu u súpera šesť list a.p.) . Mnohí si myslia, že počítač schválne generuje rozdania, ktoré by ručným miešaním nevznikli. Generátory rozdaní sú však navrhnuté tak, aby nimi generované rozdania boli v súlade s pravdepodobnosťou.
1. Počty kariet v jednotlivých farbách v liste.
2. Rozloženie kariet vo všetkých listoch
Extrémne nepravidelná rozloha.
Za každý dubl 1 bod, za každý singl 2 body, za každý šiken 3 body. Za piatu a každú ďalšiu kartu v dlhej farbe 1 bod. Aby sme si tieto body mohli reálne započítať, musíme nájsť fit s partnerom.
1. list hlavného hráča
2. list všeobecne
S.
zostava 52 kariet, po 13 v každej farbe
Hráč na severe je väčšinou zodpovedný za skontrolovanie, či sa pri stolíku zišli súperi a rozdania, ktoré sú v danom kole naplánované podľa rozpisu. Väčšinou tiež zapíše dosiahnutý výsledok do zápisového lístka.
Tiež Stop licit. Vypnutie licitácie. Partner by mal pasovať. Napríklad 1 - 4 - slabá ruka, s veľmi dobrou podporou v tromfoch, obvykle 5 list. Podobne 1BT - 3BT, body na celú hru, bez nádeje na slem.
Ocenenie listu vzhľadom na súčet bodov za obdržané figúry. Po sfitovaní si môžeme prirátať aj rozlohové body, pre lepšie stanovenie bilancie.
Jedna karta vo farbe u jedného hráča. Jednolist.
Najmenej tri karty zaradom v jednej farbe u jedného hráča.
Dražba skokom. Skok pri otvorení väčšinou vyjadruje slabosť. Skok v partnerovej farbe invitujúcu silu, skok v novej farbe silu presadzujúcu celú hru (jednotlivé systémy sa v tomto môžu výrazne líšiť).
Strednodobá alebo dlhodobá súťaž párov alebo jednotlivcov. V prvom dvojkole sú dvojice nasadené náhodne alebo podľa odhadovanej výkonnosti (hendikepov). V ďalších dvojkolách hrajú podobne ako vo švajčiarskom systéme 1. s 2. 3. so 4. atď v prvom kole dvojkola a 1. so 4. 2. s 3., atď. v druhom kole dvojkola. Pri všetkých stoloch sa hrá s tými istými kartami. Vypočítajú sa priemerné totálne body za rozdanie a rozdiel medzi priemerom a skutočne dosiahnutým výsledkom sa prevedie na impy. Celý zápas sa prevedie na "víťazné body". Celkové poradie je určené súčtom VP a potom súčtom Imp.
Situácia v koncovej hre, keď proti jednému zo súperov máme dve hrozby. Sťahujeme svoje isté zdvihy, až kým súper musí zahodiť vysokú kartu vo farbe jednej z hrozieb. Zahodením tejto vysokej karty nám povýšil hrozbu a získame zdvih navyše, ak máme prechod.
Pozri "Malý slem" a "Veľký slem".
Zostava konvencií, väčšinou na vysokom stupni, ktorých cieľom je vyšetriť, či sa oplatí vylicitovať prémiovú hru.
Konvencia slemovej zóny, ktorou partnerovi oznamujeme, že v licitovanej farbe máme krátkosť (singel alebo šikenu). Napr. ak partner otvoril 1 pik a máme v pikoch aspoň trojlist a máme aspoň 12 bodov a v trefoch máme singel, zalicitujeme 4 trefy, čím partnerovi naznačíme možnosť slemu a trefovú krátkosť. Ak má minimum otvorenia, alebo má veľa bodov v trefoch, zalicituje 4 piky. Ak v trefoch nemá body a nie je minimálny, potvrdí záujem o slem cuebidom alebo otázkou na esá alebo rovno zalicituje slem.
Taktická situácia pred rozdaním: ktorý pár je v prvej a ktorý v druhej hre. V závislosti od stavu hier sa môže oplatiť vedome licitovať nesplniteľný záväzok s vedomím, že súperi tak, aj po prípadnej kontre, získajú menej bodov, než keby vylicitovali a splnili celú hru alebo dokonca slem. V prvej hre proti druhej sa môže oplatiť padnúť s kontrou dokonca 3-krát, kým v druhej voči prvej iba raz.
Lístok ležiaci na príslušnom čísle stola, na ktorom je napísané ktoré páry hrajú pri tomto stole a s ktorými rozdaniami. Zároveň je na nich napísané, kam majú ísť v nasledujúcom kole. Pozri pohyby.
Stôl pri ktorom sa hrá
List tichého hráča, ktorý sa po výnose vyloží na stôl a disponuje ním hlavný hráč.
Keď vieme, že by náš prebitok, súper mohol nadbiť, namiesto prebitia zahodíme stratovú kartu. Tiež to urobíme, ak sa nechceme skrátiť v tromfoch.
1. Zdvihy, o ktorých vieme, že ich potenciálne môžu získať súperi. Pri plánovaní zohrávky by sme si mali naplánovať, ako tomu zabrániť. Záchrana je väčšinou v prebití tromfom alebo v odhode na inú farbu.
2. Spôsob hodnotenia sily listu. Pozri: Metóda stratových zdvihov.
Stupeň + 6 = počet potrebných zdvihov na splnenie záväzku.
V rámci každého stupňa licitácie je päť stupienkov, postupne: trefy, kára, srdcia, piky, bez tromfov.
Oba listy hráčov jednej linky.
Hráč zo súperiacej linky.
Súborná zostava pravidiel licitácie, ktorá umožňuje dôkladné popísanie sily listov a ich rozlôh.
Š.
Absencia kariet v danej farbe u jedného z hráčov.
Výnos do prvého zdvihu. Do záväzku štartuje hráč po ľavici hlavného hráča. Štart často rozhoduje, či bude záväzok splnený alebo porazený. Štartujúci hráč, by mal svoj štart položiť na stôl lícom nadol a spýtať sa svojho partnera, či môže štartovať. Ak omylom vyniesol iný hráč, ale lícom nadol, predišlo sa tak renonsu. Túto svoju kartu, ktorej líc nik nevidel vezme späť a vyštartuje jeho partner. Štart lícom nadol je zavedený aj preto, že po položení štartu sa jeho partner ešte môže spýtať na priebeh licitácie. Aj keď sa pri tom štartujúci dozvie nejakú informáciu, o ktorej nevedel, nemôže zmeniť štart a položenú kartu obráti lícom nahor. Výnimkou by bolo, ak by vysvitlo, že súperi nealertovali umelú hlášku. V takom prípade však musia zavolať rozhodcu, ktorý rozhodne, či môže zmeniť štart, respektíve po odohraní rozdania rozhodne, ako budú súperi potrestaní.
T.
Po vylicitovaní záväzku a po výnose súpera sa partner hlavného hráča stáva tichým hráčom. Vyloží svoje karty na stôl a počúva príkazy partnera, ktorý mu dáva pokyny, ktorú kartu má do jednotlivých zdvihov priložiť. Tichým hráčom je preto, že by mal počas celej zohrávky mlčať. Výnimkou sú situácie, keď mu hlavný hráč dá príkaz v rozpore s pravidlami, napr. doložiť kartu inej farby, ako je prvá farba zdvihu, ak sa na stolíku ešte farba takejto farby nachádza. Môže tiež hlavného hráča upozorniť, že chce vyniesť z inej strany, než bola tá, ktorá získala zdvih. Môže(???) sa tiež opýtať hlavného hráča, či naozaj nemá kartu vo farbe zdvihu a zabrániť mu tak dokonať renons. Po skončení zohrávky môže upozorniť, že niektorý z obrancov vykonal dokonaný renons. 
Konvencia používaná proti otvoreniu silným trefom. Podrobnejšie: Timbuktu (bridž)
Spôsob hodnotenia párových alebo individuálnych turnajov. Dosiahnuté výsledky rozdania sa utriedia podľa veľkosti, najhorší pár na linke NS získa 0 MP, druhý najhorší 2 MP až najlepší (N-1)x2 MP, kde N je koľkokrát sa rozdanie hralo. Najlepší výsledok NS je najhorším výsledkom EW a naopak. Ak sú dva a viac rovnakých výsledkov, páry získajú priemerný počet MP za ich poradia. Napríklad ak výsledky boli 110, 110, 120, -50 NS a EW získajú: 3-3, 3-3, 6-0, 0-6 MP. Hovoríme že pár získal Top, keď dosiahol najlepší výsledok na linke. Výsledky celého turnaja sa vyhodnotia v percentách, ktoré sa vyrátajú zo získaného počtu MP a maximálne možného počtu MP. Ak pár získa viac než 50% percent, hral nadpriemerne. Na víťazstvo v turnaji treba uhrať väčšinou aspoň 55%, niekedy ani 60% nestačí.
Eso, kráľ, dáma.
Výsledok rozdania pri stolíku je vyjadrený v totálnych bodoch. Podľa dopredu známeho spôsobu hodnotenia sa výsledky porovnajú a z totálnych bodov sa prevedú na Impy alebo Topy (Match Points – MP). Súťažiaci prispôsobujú licitáciu a spôsob zohrávania tomu, ktorým spôsobom (Impy, Topy) sa súťaž vyhodnocuje. Pri hodnotení na Impy sa volia bezpečnejšie záväzky aj keď sú menej hodnotené, pri hodnotení na Topy sa zvykne väčšmi riskovať. Pri hodnotení na MP, ak hlavný hráč vidí, že je v zlom záväzku, ale predpokladá, že aj zvyšok poľa bude licitovať tento záväzok, snaží sa čo najmenej padnúť a môže dosiahnuť výsledok blízky topu, ak vidí, že zvyšok poľa, bude licitovať čiastočný záväzok, vidí, že či padne raz alebo mnohokrát, bude to Nula, snaží sa za každú cenu záväzok splniť aj na minimálnu šancu, aj s rizikom, že ak šanca nevyjde, padne viackrát.
Konvencia používaná po otvorení 1BT a v niektorých iných situáciách, keď jeden z partnerov ukázal silný list na pravidelnej rozlohe, cez zalicitovanie farby bezprostredne nižšej, než je farba, ktorú má hráč v liste. Otvárajúci povinne licituje farbu o jeden stupienok vyššiu. Ak má veľmi dobrú podporu v tejto farbe (štvorlist a dve top figúry), môže skočiť, riskuje však, že partner licitoval transfer s veľmi slabým listom.
Najnižšia farba, jedna z dvoch lacných farieb.
Otvorenie 1 tref s významom: nie veľmi silné otvorenie bez päťlistej farby, alebo viacznačné otvorenie: nie silné otvorenie bez päťlistej farby alebo silné otvorenie s ľubovoľnou rozlohou.
Otvorenie 1 tref s významom: silná karta na neznámej rozlohe.
Poľský licitačný systém s prípravným trefom.
Ak jeden z obrancov pridá do zdvihu kartu nie vo farbe zdvihu, vzápätí sa spamätá a pridá kartu vo farbe zdvihu, prv zahraná karta sa stáva trestnou kartou. Pri prvej príležitosti ju musí zahrať v súlade s pravidlami, t. j. ak získa zdvih musí ju vyniesť, ak niekto iný zahral túto farbu musí ju pridať, ak sa hrá farba, v ktorej už nemá karty, musí ju zahrať… Trestnú kartu nechá na stole lícom hore, kým ju nezahrá. Hlavný hráč nemá trestnú kartu.
Kontra ktorou chceme súperov vytrestať za to, že vylicitovali vyšší záväzok, než na aký majú kartu. V 1. hre prvý pád 100, druhý a tretí za 200, každý ďalší za 300. V 2. hre prvý pád 200, každý ďalší 300. V prípade, že záväzok kontrovaná linka splní, jednotlivé zdvihy nad základom sú hodnotené dvojnásobne, ako v nekontrovanej hre, každý nadzdvih je v prvej hre za 50, v druhej za 100. Kontra na splnený záväzok v drahej farbe a BT na druhom stupni zároveň dáva prémiu za celú hru, kontra na splnený záväzok v lacnej farbe na treťom stupni zároveň dáva celú hru. Súperi si preto musia dobre rozmyslieť, či majú dať kontru a druhá linka si musí vedieť zhodnotiť, kde je hranica bezpečnosti, aby ich prípadný nesplnený záväzok s kontrou neprišiel pridraho.
List s rozlohou 4441 prípadne 5440.
Ľubovoľná karta privilegovanej farby zvanej tromfová.
Privilegovaná farba, kde najnižšia karta tromfovej farby má väčšiu silu než najvyššie karty ostatných farieb.
Zahrať do tromfov z cieľom zredukovania získania prebitkov protivníkmi.
Impas v tromfovej farbe
U.
Pokiaľ sa niektorá z liniek v rozdaní dopustila porušenia pravidiel, rozhodca po odohratí rozdania môže udeliť upravený výsledok. Previnilej linke môže odobrať zdvihy alebo stanoviť výsledok percentuálne. Pri percentuálnom stanovení výsledku rozdania, previnilej linke obvykle pridelí 40% a druhej 60%. Dôvody na stanovenie upraveného výsledku: renons, zle vysvetlenie hlášky, použitie nedovolenej hlášky, hláška mimo poradia, ...
Výnos vysokou figúrou alebo výnos do partnerovej farby.
Keď partneri zistia, že majú na linke aspoň 8 tromfov, farbu uzhodnia (sfitujú). Sfitovať môžeme PASom (s veľmi slabou kartou), zvýšením partnerovej farby, skokom v partnerovej farbe, skokom na 4 stupeň v inej farbe – splinter alebo iná konvencia, zalicitovaním otázky na esá, ... Výnimočne môžeme partnerovi farbu uzhodniť, hoci vieme, že v nej máme len 7 kariet na linke.
V.
Pokyn hlavného hráča tichému, aby zahral najvyššiu kartu vo farbe zdvihu.
Pozri markovanie.
Vylicitovaný a splnený záväzok na 7. stupni (13 zdvihov)
Ak má hráč napríklad Q10x, partner má K a súper sediaci pred ním AJx súper získa iba jeden zdvih na Eso, je na vidličke
Spôsob hodnotenia najmä družstevných súťaží. Po odohraní všetkých rozdaní sa rozdiel získaných Impov podľa príslušnej tabuľky prevedie na VP. Ak družstvá hrali vyrovnane, obe družstvá získajú 15 bodov, ďalšie stupne sú 16:14, 17:13 až po 25:5, od tejto hranice lepšie družstvo nezískava viac VP, iba slabšie družstvo stráca: 25:4 až po 25:0. Pre rôzne počty odohraných rozdaní sú rôzne prevodové tabuľky.
Donútenie súpera, aby vzal zdvih v situácii, keď každé jeho nasledujúce zahranie je pre nás výhodné.
Karta, ktorá spĺňa dve funkcie: získa zdvih a navyše prenáša výnos v nasledujúcom zdvihu na inú, výhodnejšiu pozíciu.
Vynesenie prvej karty do zdvihu hráčom, ktorý naposledy získal zdvih sa nazýva výnos. Do prvého zdvihu vynáša hráč po ľavici hlavného hráča - prvý výnos sa nazýva štart.
Výnos z farby bez figúr s cieľom nepodarovať v nej súperom dodatkový zdvih.
Systém vynášania, ktorý možno v krátkosti charakterizovať nasledujúco: najvyššia zo sekvencie, najvyššia karta z blotiek, štvrtá najvyššia spod figúry.
V Poľsku populárny systém výnosov, ktorý sa od prirodzeného výnosu líši hlavne výnosom z blotiek (druhá zhora, aj z dubla) z konfigurácie 109x deviatka...
Výnos vo farbe z figúrami s cieľom vyrobiť v nej zdvihy.
Zahranie ktorým prinútite súperov vyniesť z pre nich nevýhodnej pozície. Napríklad, ak sa vám podarí dostať do zdvihu súpera, ktorý musí vyniesť do zablokovaného stola a umožní vám tak stiahnuť vypracované zdvihy.
Získať zdvih na nízku kartu po predchádzajúcom zbavení súperov vyšších kariet v tejto farbe.
Zahrať toľkokrát v tejto farbe, kým v nej zostávajúce naše karty sa nestanú najvyššími
Zahrať toľkokrát tromfovú farbu, až súperi nemajú žiaden tromf.
Z.
Také zahranie, ktorým sa podarí zablokovať vypracovanú farbu súpera.
Farba v ktorej nemožno vziať všetky zdvihy z dôvodu nedostatku vstupov.
Na najvýznamnejších bridžových podujatiach sa hrá za záclonami. Stôl je po uhlopriečke rozdelený na dve polovice. Na jednej polovici sedí Sever so Západom na druhej Juh z Východom. Licitačné kartičky sa kladú do “člna”, ktorý sa po odlicitovaní na jednej strane stola presunie popod záclonu na druhú stranu stola. Pri tomto spôsobe licitácie obe predelené strany stola môžu pracovať s inými informáciami. Hlášky sa totiž vysvetľujú iba súperovi, ktorý je na vašej strane. Vysvetľujete si navzájom nielen hlášky partnera ale aj vlastné hlášky. Ak na niektorej linke dôjde k omylu pri licitácii, váš súper na vašej strane má správnu informáciu, súper na druhej strane nesprávnu, ale s touto nesprávnou informáciou pracuje aj váš partner. Pri bežnej licitácii vaše hlášky vysvetľuje partner, takže hneď viete, že vás buď zle pochopil alebo si uvedomíte, že ste sa dopustili chyby a máte možnosť pokúsiť sa túto chybu skorigovať. Z tohto dôvodu je niekedy dobré, sa počas licitácie na alertované hlášky nevypytovať (hlavne ak máme slabý list), ale po ukončení licitácie sa pred štartom spýtať, čo jednotlivé hlášky znamenali. Nemali by sme sa pýtať na konkrétne hlášky, ale na celú licitáciu, pretože otázkou napr. „Čo boli 3 trefy“ by sme mohli partnerovi signalizovať „Pri najbližšej príležitosti zahraj tref“. Keďže tieto záclony pripomínajú bábkové divadlo, zvykneme ich tak nazývať. Záclony sa používajú, aby partner nevedel, ako ste jeho hlášky pochopili a zároveň, aby sa zabránilo odovzdávať informácie nedovoleným spôsobom hoci aj mimovoľne. Nevidíte, či partner dal pas hneď, alebo váhal s pasom, nevidíte, či sa rozhodoval medzi takou alebo onakou hláškou, nevidíte jeho mimiku.
Položiť kartu na stôl v zhode s pravidlami hry.
Kontrola, ktorá znemožňuje súperom stiahnutie niekoľkých zdvihov v tejto farbe. V slemovej zóne sa za zádrž pokladá šikena, singl, eso alebo kráľ.
Figúra alebo zostava figúr, ktoré znemožňujú súperom zobrať zdvihy v ich farbe. Aspoň singel eso, dubl kráľ, tretia dáma, štvrtý dolník.
Zapísanie výsledku v rubber bridži získaný za pády súperov, vlastné nadzdvihy alebo za iné prémie.
Zapísanie výsledku v rubber bridži získaný za deklarovaný a splnený záväzok.
Lístok na ktorý sa zapisujú výsledky rozdania.
Zásady hovoriace o tom, ako vysoko by mali partneri hrať v závislosti od bilancie. Orientačne na jeden zdvih potrebujeme 3 body. Po sfitovaní možno pripočítať aj rozlohové body.
Prvá hláška rôzna od pasu, keď licitáciu otvoril súper.
Miestnosť (časť miestosti) v zápase družstiev, do ktorej nemajú prístup diváci ani hráči z otvorenej miestosti.
Výsledok licitácie, posledná ponuka, po ktorej odzneli 3 pasy.
Získať o jeden (dva, tri) zdvihy menej než bolo deklarované.
Záväzok, v ktorom má zohrávajúca strana viac bodov než je treba na jeho realizáciu z bilancie.
Záväzok, v ktorom má zohrávajúca strana menej bodov než je potrebné na jeho realizáciu z bilancie.
Zostava štyroch kariet, po jednej od každého hráča, patriaca vlastníkovi najsilnejšej zahranej karty.
Partneri majú vo farbe zhodu, keď v nej majú spolu aspoň 8 kariet.
Zbavenie sa karty v jednej farbe na vysoké karty v inej farbe s cieľom získania prebitkov.
1. Časť rozdania, v ktorej sa jedna linka snaží získať toľko zdvihov, koľko deklarovala v záväzku, a druhá sa jej v tom snaží zabrániť.
2. Hra hlavného hráča, ktorý sa snaží splniť záväzok.
Snaha o splnenie záväzku disponujúc svojimi kartami i kartami partnera (tichého hráča); v danom rozdaní jeden hráč zohráva kontrakt.
Zalicitovanie už licitovanej farby na vyššom stupni.
Partneri majú zrkadlovú rozhlohu, keď oba listy majú rovnaké počty kariet vo všetkých farbách. Hlavný hráč nemôže na vypracovanú farbu nič zahodiť a v tromfovom záväzku nemôže nič zabiť.

</doc>
<doc id="35748" url="https://sk.wikipedia.org/wiki?curid=35748" title="Iva Hercíková">
Iva Hercíková

Iva Hercíková (* 2. november 1935, Pardubice – † 27. január 2007, Praha) bola česká spisovateľka, autorka niekoľkých desiatok románov, noviel a niekoľkých scenárov.
Iva Hercíková, rodená Vodňanská, sa narodila v Pardubiciach a po maturite na gymnáziu v Liberci roku 1954 vyštudovala dramaturgiu a divadelnú vedu na pražskej DAMU (štúdium skončila v roku 1958).
V roku 1986 emigrovala s druhým manželom Jiřím Pickom najprv do Nemecka a roku 1987 pokračovali do USA. Najprv sa usadili na Floride a potom na desať rokov na Manhattane v New Yorku. Českého občianstva sa ale Hercíková nikdy nevzdala.
Po Nežnej revolúcii roku 1989 žila niekoľko mesiacov v Prahe, ale definitívne sa do Česka vrátila až v roku 2000, kde žila striedavo v Prahe a v Harrachove.

</doc>
<doc id="35755" url="https://sk.wikipedia.org/wiki?curid=35755" title="Dimmu Borgir">
Dimmu Borgir

Dimmu Borgir je nórska blackmetalová hudobná skupina pochádzajúca z Osla. Za vznikom v roku 1993 stojí pôvodná zostava: Shagrath, Silenoz a Tjodalv. Tí vydali o rok na to svoje prvé demo pod názvom "Inn I Evighetens Mørke".
Názov kapely.
Dimmu Borgir, „dim-mu bor-gír“, ľahko preložené ako „Temný Zámok“ je v skutočnosti miesto východne od Mývatn-u na Islande. Je tvorené rozsiahlymi nezvyčajne tvarovanými lávovými poľami na ktorých sa nachádzajú rôzne jaskynné a skalové formácie. V islandskom folklóre je táto oblasť ponímaná ako spojenie medzi Zemou a peklom.

</doc>
<doc id="35757" url="https://sk.wikipedia.org/wiki?curid=35757" title="Castor">
Castor



</doc>
<doc id="35758" url="https://sk.wikipedia.org/wiki?curid=35758" title="Alfa Phoenicis">
Alfa Phoenicis



</doc>
<doc id="35759" url="https://sk.wikipedia.org/wiki?curid=35759" title="Beta Ceti">
Beta Ceti



</doc>
<doc id="35760" url="https://sk.wikipedia.org/wiki?curid=35760" title="R Hydrae">
R Hydrae

R Hydrae je premenná hviezda typu Mira v súhvezdí Hydra. Jej jasnosť bežne varíruje medzi magnitúdami 5 až 9. Vo vzdialenosti 21,6″ má sprievodcu s magnitúdou 12,5

</doc>
<doc id="35762" url="https://sk.wikipedia.org/wiki?curid=35762" title="20 Tauri">
20 Tauri



</doc>
<doc id="35763" url="https://sk.wikipedia.org/wiki?curid=35763" title="Maia (hviezda)">
Maia (hviezda)

Maia alebo 20 Tauri je štvrtá najjasnejšia hviezda v otvorenej hviezdokope Plejády (M45) v súhvezdí Býk.
Má zdanlivú hviezdnu veľkosť +3,87 magnitúdy a patrí do spektrálnej klasifikácie B8III. Od Zeme je vzdialená približne 360 svetelných rokov.
U Maii nastávajú, rovnako ako u ostatných hviezd Plejád, príležitostne zákryty Mesiacom.
Pomenovaná je po mytologickej Maie, dcére Titana Atlanta. S Diom splodila božského posla Herma.

</doc>
<doc id="35764" url="https://sk.wikipedia.org/wiki?curid=35764" title="Let asfaltového holuba">
Let asfaltového holuba

Let asfaltového holuba () je slovenský film. 
Psychologický film o človeku, ktorého živelný talent a chlapčenské sny o filmovej práci sa rozplynú nad ostrím mäsiarskeho stola.

</doc>
<doc id="35765" url="https://sk.wikipedia.org/wiki?curid=35765" title="27 Tauri">
27 Tauri



</doc>
<doc id="35766" url="https://sk.wikipedia.org/wiki?curid=35766" title="Golf">
Golf

Golf je outdoorový šport, v ktorom samotný hráč alebo malá skupinka hrá malou golfovou loptičkou do jamky a používa pri tom rôzne palice. Pravidlá golfu definujú, že „hra spočíva v hraní loptičkou z odpaliska do jamky úderom alebo postupnými údermi v súlade s pravidlami.“
Golf pochádza zo Škótska a hral sa na Britských ostrovoch niekoľko storočí. Napriek tomu že bol považovaný za hru pre elitu, v súčasnosti získava širokú popularitu a počet hráčov po celom svete stále rastie.
Golfové ihrisko.
Golf sa hrá na jamkách. Slovo jamka môže znamenať skutočnú dieru v zemi, do ktorej sa má loptička dostať alebo časť ihriska od daného odpaliska až k nemu príslušnému jamkovisku (angl. "green") na ktorom je vyvŕtaná jamka. Väčšina ihrísk má podľa možností 9 alebo 18 jamôk. Keďže má väčšina jamôk jamkovisko príliš ďaleko od odpaliska, a nedá sa zasiahnuť prvou ranou, je medzi jamkoviskom a odpaliskom nízko kosený pruh zvaný „fervej“ (angl. "fairway"). Okolitá nekosená alebo vysoko kosená tráva sa nazýva „raf“ (angl. "rough"). 
Na jamkách sú rozmiestnené rôzne „prekážky“ čo môže byť „bunker“ (piesočná prekážka, angl. "bunker"), z ktorej sa hrá horšie než z trávy, alebo vodná prekážka (rybníky, potoky a pod.). V prekážkach, ktoré sťažujú hru, platia zvláštne pravidlá, napríklad v bunkeri sa hráč pred samotným odpalom nesmie dotknúť palicou zeme a ani vykonať cvičný švih. Pokiaľ loptička zostane v oblasti označenej ako vodná prekážka, môže ju hráč hrať podľa podobných pravidiel ako v bunkeri, alebo s pripočítaním trestného úderu z miesta mimo prekážky.
Na jamkovisku je tráva kosená veľmi nízko, takže sa loptička môže po zemi gúľať na vzdialenosť niekoľkých metrov. Úderu na jamkovisku, pri ktorom sa loptička nevznesie do vzduchu sa hovorí pat (a ten sa patuje). Jamkoviská bývajú rôzne zvlnené, čo sťažuje správne mierenie. Samotná jamka má priemer 10,8 cm a mala by mať hĺbku 10 cm. Vystužuje sa umelohmotnou vložkou, do ktorej možno zapichnúť dlhú tyč s vlajkou, ktorá zaisťuje viditeľnosť jamky aj z veľkej vzdialenosti. Pozícia jamky na jamkovisku nie je stála a môže sa zo dňa na deň meniť. 
Pokiaľ loptička skončí za označenými „hranicami ihriska“, nemožno ju z daného miesta odohrať. 
Každá jamka je označená „parom“. „Par“ je číslo závislé na vzdialenosti medzi odpaliskom a jamkoviskom. Obvyklá hodnota tejto vzdialenosti pre jamky s parom 3 je do 224 metrov, pre par 4 od 225 do 434 metrov a pre par 5 viac než 435 metrov. Par je teoretický počet úderov na ktorý by skúsený golfista mal jamku zahrať. Golfista by sa na dva údery pod par mal dostať na jamkovisko a potom potrebuje ešte dva paty. Celkový par všetkých jamôk 18 jamkového ihriska býva 72.
Pri väčšine ihrísk bývajú ďalšie zariadenia, ktoré nie sú súčasťou herného priestoru. Sú to tréningové priestory: cvičné jamkovisko, bunker a tréningová lúka ("driving range").
Hra.
Každá hra je založená na hraní určitého počtu jamôk v danom poradí. Jedno kolo znamená 18, na 9-jamkových ihriskách sa preto chodí dvakrát 9 jamôk. Na každej jamke sa začína odpalom z odpaliska a pokračuje sa ďalšími ranami, pokiaľ loptička neskončí v jamke. Cieľom je použiť čo najmenej úderov.
Hráči chodia po ihrisku po skupinkách dvaja, traja alebo štyria niekedy sprevádzaní nosičmi ("caddie", „kedík“), ktorí nosia palice a pomáhajú hráčom. Každý hráč hrá svojou loptičkou (okrem iných variant hier) od odpaliska k jamke. Po odohraní z odpaliska hrá prvý ten, ktorého loptička je najďalej od jamky. Na ďalšom odpalisku hrá prvý ten, kto dosiahol najnižší počet úderov.
Každý hráč funguje ako zapisovateľ inému hráčovi v skupine, teda do zápisu o stretnutí zapisuje jeho výsledky na jednotlivých jamkách. Pre kontrolu si môže zapisovať aj vlastné výsledky. V hre na údery je výsledkom súčet počtu úderov a trestných úderov. Trestný úder nie je skutočný úder, ale trest uložený podľa pravidiel.
Golf na Slovensku.
V roku 1906 sa v Tatranskej Lomnici odohral prvý golfový zápas v Uhorsku, na ktorom sa zúčastnilo niekoľko vtedajších prvotriednych hráčov. Zápas sa hral na dostihovej dráhe. V roku 1909 vzniklo v Uhorsku prvé golfové ihrisko. V roku 1914 bolo otvorené golfové ihrisko v Piešťanoch, ktoré sa stalo významným ihriskom v medzivojnovom období, keď sa na tomto ihrisku v 30. rokoch usporadúvali Medzinárodné majstrovstvá ČSR v golfe žien. V roku 1932 bol založený Golfový zväz Česko-slovenskej republiky, ktorý bol aj zakladajúcim členom EGA ( Európska golfová asociácia ). Golfové ihriská v medzivojnovom období pokračovali v Tatranskej Lomnici a Piešťanoch. Po druhej svetovej vojne štát golf ako buržoázny a individuálny šport nepodporoval. Jeho rozvoj sa opäť začal až v roku 1974 vznikom golfového klubu pri telovýchovnej jednote Elán Bratislava. Klub sa stal významný tým, že v 80. a 90. rokoch minulého storočia organizoval striedavo v Mariánskych Lázňach, Karlových Varoch a v Šilheřoviciach jeden z dôležitých nominačných golfových turnajov v Česko-Slovensku BRATISLAVSKÝ TURNAJ a ELAN CUP, tento sa stal neoficiálnymi Majstrovstvami dvojíc v golfe v ČSSR. Zakladajúci člen klubu Ing. Miroslav Kaličiak a následne Ing. Juraj Lupsina sa od roku 1983 stali členmi prezídia Česko-slovenského zväzu golfu. V roku 1991 z iniciatívy tohto golfového klubu bola založená Slovenská golfová únia ( SGU ) na ustanovujúcej schôdzi v Stupave. Jej prvým prezidentom sa stal Ing. Juraj Lupsina z GC Elán Bratislava, ktorý pôsobil vo funkcii do roku 2001, bol zároveň viceprezidentom Česko-slovenskej golfovej federácie ( ČGF ). Zakladajúcimi členmi SGU bol GC Elán Bratislava, GC Piešťany, GC Cornus Bratislava a GC Turčianska Štiavnička spolu 178 golfistov. Po rozdelení Česko-Slovenska v roku 1993 stála pred SGU úloha zaradiť sa do európskych a svetových golfových štruktúr. Česko sa automaticky stalo nástupníkom Česko-Slovenska v EGA ( Európska golfová asociácia ) a WAGC ( World amateur golf council bola v roku 2003 premenovaná na IGF International Golf Federation, ktorá je zástupcom svetového golfu v štruktúrach MOV Medzinárodného Olympijského Výboru ). Podmienkou prijatia za riadneho člena v týchto štruktúrach bola existencia golfového ihriska na území toho ktorého štátu, v Česku bolo 8 ihrísk, na Slovensku žiadne. Diplomatickou spoluprácou Ing. Juraja Lupsinu s prezidentom ČGF Hanušom Goldscheiderom a realizáciou 9-jamkového ihriska v Bernolákove, bola SGU prijatá v roku 1995 na výročnom zasadnutí EGA v Miláne v GC Monza, za jeho právoplatného člena. V roku 1997 na 4. medzinárodnej konferencii o golfe v St. Andrews v Škótsku, v priestoroch Royal and Ancient Golf Club, za účasti prezidenta WAGC Mr. Richarda Cole-Hamiltona a Sira Michaela Bonallacka, bol prezident SGU Ing. Juraj Lupsina informovaný, že SGU bolo včlenené do svetovej golfovej asociácie WAGC. Dnes je na Slovensku viac než 15 golfových ihrísk.
Golf pod Vysokými Tatrami.
Golf sa po dlhšej pauze do Tatier vrátil v roku 1999 otvorením cvičnej lúky vo Veľkej Lomnici. V priebehu ďalších rokov bol golfový areál rozšírený a tak už golfový rezort Black Stork priamo nadväzuje na golfovú tradíciu Vysokých Tatier.
Medzinárodné turnaje pod Tatrami.
Rok 2006
Rok 2007
Rok 2008
Rok 2009
Rok 2010
Rok 2011

</doc>
<doc id="35767" url="https://sk.wikipedia.org/wiki?curid=35767" title="Atlas (hviezda)">
Atlas (hviezda)

Atlas (postava z gr. mytológie) alebo 27 Tauri je trojhviezda v súhvezdí Býk a člen otvorenej hviezdokopy Plejády. Má zdanlivú jasnosť 3,62m. Patrí do spektrálneho typu B8, do triedy svietivosti III. Na oblohe vo vzdialenosti 0,6" od seba má sprievodcu, spektroskopickú dvojhviezdu zdanlivej jasnosti 8m. Vzdialenosť od Zeme je 381 ly.

</doc>
<doc id="35769" url="https://sk.wikipedia.org/wiki?curid=35769" title="28 Tauri">
28 Tauri



</doc>
<doc id="35770" url="https://sk.wikipedia.org/wiki?curid=35770" title="Pleione (hviezda)">
Pleione (hviezda)

Pleione alebo 28 Tauri je hviezda v súhvezdí Býk a člen otvorenej hviezdokopy Plejády.
Jasnosť hviezdy sa mení od 4,83 do 5,38 magnitúdy. Je vzdialená približně 422 svetelných rokov od Zeme.

</doc>
<doc id="35771" url="https://sk.wikipedia.org/wiki?curid=35771" title="Vtáčia chrípka">
Vtáčia chrípka

Vtáčia chrípka alebo aviárna chrípka alebo aviárna influenza je infekčné ochorenie vtákov spôsobené chrípkovým vírusom A, ktorý však môže nakaziť aj niektoré druhy cicavcov, vrátane človeka. Prvýkrát ho identifikovali v Taliansku pred viac ako 100 rokmi a v súčasnosti sa vyskytuje celosvetovo.
Všetky vtáky sú vnímavé voči infekcii, aj keď niektoré druhy sú odolnejšie ako iné. Infekcia spôsobuje u vtákov široké spektrum príznakov, od mierneho priebehu až po vysoko nákazlivé a rýchlo smrtiace ochorenie. Táto forma je známa aj ako HPAI - "higly pathogenic avian infleunza" (vysoko patogénna vtáčia chrípka). Je pre ňu charakteristický rýchly nástup, ťažký priebeh choroby a rýchla smrť, kde mortalita sa blíži až k 100 %.
Etiológia.
Sťahovavé vodné vtáctvo a hlavne divé kačky sú prírodným rezervoárom vtáčej chrípky a zároveň sú tieto vtáky aj najviac odolné voči infekcii. Domáca hydina je mimoriadne vnímavá k nákaze.
Kmeň H5N1 vírusu vtáčej chrípky, ktorý sa objavil v roku 1997 bol identifikovaný ako najpravdepodobnejší zdroj budúcej chrípkovej pandémie. Zatiaľ však nedošlo k potvrdeniu jeho prenosu z človeka na človeka, všetky obete sa s najväčšou pravdepodobnosťou nakazili priamo od vtákov. Riziko spočíva v možnej mutácií tohto kmeňa, ktorý sa tak môže stať vysoko prenosným aj z človeka na človeka, rovnako ako klasická chrípka.

</doc>
<doc id="35772" url="https://sk.wikipedia.org/wiki?curid=35772" title="Okresné blues">
Okresné blues

Okresné blues (angl. "District Blues") je slovenský film. 
Príbeh z leta 1986 zachytavajúci svet amatérskych folkových muzikantov, ktorí bojujú s okresnými funkcionármi strany. 

</doc>
<doc id="35773" url="https://sk.wikipedia.org/wiki?curid=35773" title="Juraj Bindzár">
Juraj Bindzár

Juraj Bindzár (* 24. február 1943, Pezinok† 24. jún 2019, Banská Bystrica) bol slovenský divadelný, televízny a filmový režisér a scenárista, autor rozhlasových a divadelných hier, publicista, pesničkár a básnik.
Študoval estetiku a divadelnú vedu na FF UK v Prahe (1965-67) a vyštudoval divadelnú réžiu na VŠMU v Bratislave (1972). Režisér dabingu (1975-1989), napísal dialógy a režíroval asi dvesto slovenských verzií svetových filmov. Inicioval a zakladal štúdio LUDUS, pre ktoré napísal a režíroval nosné tituly - "Modrý vták, Robinson, Krava, Skaza akadémiu, Turandot," atď. Bol dve sezóny dramaturgom Poetického súboru Novej scény a režisérom ČST v Bratislave i poradcom námestníka pre program. V roku 1967 natočil animovaný film "Oko", ktorý sa zúčastnil na festivale v Bochumi (1968) a následne (1969) bol uložený na dvadsať rokov do trezoru. Výroba ďalšej animovanej snímky "Aplauz" bola z politických dôvodov zastavená. Vo filmovom štúdiu Bratislava Koliba nakrútil kinematografický hraný film "Okresné blues", podľa vlastného scenára a s autorskými piesňami. Bol zakladateľom firmy SEZAM FILM/VIDEO, kde nakrútil autorský videoexperiment "Madeline-sestričky smrť", podľa E. A. Poea. Ako spoluautor sa podieľal na televíznom filme "Oči plné snehu". Viedol letné divadelné tábory a divadelný záujmový krúžok pre mládež.
Juraj Bindzár je aj autorom viacerých rozhlasových hier a adaptácií. V roku 2001 debutoval knihou veršov "Krajina nespavosti" (2001). Po nej ešte publikoval výbery poviedok "Zabi ma nežne" a "Šibenica pre malého muža" (2002), "Prázdny hrob" (2003). "Tanec s mŕtvou slúžkou" vychádza v roku 2004, v roku 2011 „plebejský“ román "Bez dúhy", nominovaný na cenu Anasoft litera. V roku 2012 vydal divadelný román "Hekuba", román herečky. Románom "Mlčky a krátko" sa stal finalistom Anasoft Litera. V 2018 mu vyšlo "Spiknutie nenáročných, kniha kultúrnej publicistiky 1996-2015" a výber z poézie a pesničkárskej tvorby "V bruchu zimy". V roku 2019 sa opätovne dostal do desiatky Anasoft Litera románom "Zvon".
Juraj Bindzár je držiteľom Ceny mesta Pezinok za umeleckú tvorbu, šesťkrát (1998, 2000, 2003, 2005, 2008, 2011) mu udelili Cenu Slovenských pohľadov za kultúrnu publicistiku. V Slovenských pohľadoch mal svoju pravidelnú publicisticko-kritickú rubriku "Rozhľadňa". Pre rozhlas napísal viacero hier a rozhlasových adaptácií: "Vianočné divadlo H.Ch.Andersena, Haydnova hlava, Nanebovstúpenie grófky Báthory, Urban Grandiér - záletný kňaz, Hry so smrťou, Horiaci chlapec; Natali, Natali!; Liselotte, komtesa opica; Rytier Etien; Piata sirota; Vianočná ryba princeznej Johany; Spasiba Wolfi; Pochovávanie vrabca; Hodina psa" atď. Pre firmu Elán-Mebara nakrútil v roku 1992 štyri audio rozprávky s pôvodnými pesničkami ("Ako Winetou Jánošíka ratoval, Tri strigy, Robinson, Modrý vták").
Ako pesničkár bol aktívny približne od polovice šesťdesiatych rokov, kedy začal skladať vlastné piesne a otextovávať piesne z repertoáru zahraničných folkových pesničkárov, najmä Boba Dylana. Texty písal a piesne spieval prevažne v pezinskom dialekte.
Stal sa laureátom festivalu Martinské folkfórum 1986, český časopis Melodie ho v roku 1988 označil za jeden z objavov roka. Koncertne hrával najmä v osemdesiatych rokoch, kedy v rámci rôznych svojich filmových a televíznych projektov spolupracoval aj s pesničkárskym združením Slnovrat.
Po roku 2005 žil v Pezinku a neskôr aj v Banskej Bystrici.

</doc>
<doc id="35774" url="https://sk.wikipedia.org/wiki?curid=35774" title="Elektrochemický článok">
Elektrochemický článok

Elektrochemický článok alebo elektrolytický článok môže byť:
Elektrolytický článok môže byť aj: (v zmysle IEC) zariadenie meniace elektrickú energiu na chemickú, synonymum: elektrolyzér [v širšom zmysle], pozri elektrolytický článok (elektrolyzér)

</doc>
<doc id="35775" url="https://sk.wikipedia.org/wiki?curid=35775" title="Vysočany (okres Bánovce nad Bebravou)">
Vysočany (okres Bánovce nad Bebravou)

Vysočany sú obec na Slovensku v okrese Bánovce nad Bebravou.

</doc>
<doc id="35777" url="https://sk.wikipedia.org/wiki?curid=35777" title="Zákrytová premenná hviezda">
Zákrytová premenná hviezda



</doc>
<doc id="35778" url="https://sk.wikipedia.org/wiki?curid=35778" title="Čierny trpaslík">
Čierny trpaslík

Čierny trpaslík je zvyšok hviezdy o veľkosti Slnka, z ktorej ostal biely trpaslík a postupne sa ochladil na teleso, ktoré emituje iba žiarenie čierneho telesa. V súčasnosti nie je známy žiadny čierny trpaslík v našom vesmíre, pretože vesmír neexistuje dostatočne dlhú dobu na to, aby nejaký vznikol.

</doc>
<doc id="35779" url="https://sk.wikipedia.org/wiki?curid=35779" title="Modrý obor">
Modrý obor

Modrý obor je hviezda spektrálneho typu O alebo B s hmotnosťou aspoň 18 hmotností Slnka. Tieto hviezdy sú veľmi horúce, majú veľkú absolútnu magnitúdu a emitujú modré viditeľné svetlo. Modrým obrom je napríklad hviezda Adara.

</doc>
<doc id="35780" url="https://sk.wikipedia.org/wiki?curid=35780" title="Červený nadobor">
Červený nadobor

Červený nadobor je obrovská hviezda spektrálneho typu M. Je jedným zo záverečných štádií vývoja veľmi hmotných hviezd. Príkladom červeného nadobra je Antares a Betelgeuse.
Červené nadobry vznikajú z hmotných hviezd hlavnej postupnosti po vyhorení vodíkových zásob v ich jadrách. Po vyhorení vodíka sa povrchové vrstvy týchto hviezd začnú rozpínať, pričom hviezda najprv prejde do štádia červeného obra a až potom do štádia nadobra. Nadobor má priemer niekoľkostonásobne väčší než Slnko, ale jeho vonkajšie vrstvy sú extrémne riedke. Kvôli nízkej povrchovej teplote svieti červeným svetlom. V jadre nadobra môže prebiehať spaľovanie ťažších prvkov až po železo. Nadobry nakoniec môžu zaniknúť ako supernovy.

</doc>
<doc id="35781" url="https://sk.wikipedia.org/wiki?curid=35781" title="Modrý nadobor">
Modrý nadobor

Modrý nadobor je nadobor spektrálneho typu O.
Tieto hviezdy sú extrémne horúce a jasné, s povrchovou teplotou od 20 000 do 50 000 °C. Ich hmotnosť je obyčajne od 10 do 50 hmotností Slnka na HRD a ich priemer dosahuje 1 000 priemerov Slnka. Sú to veľmi zriedkavé hviezdy a patria medzi najhorúcejšie a najjasnejšie v známom vesmíre.
Z modrého nadobra sa môže stať červený nadobor, ak sa jadrová reakcia z akéhokoľvek dôvodu spomalí.
Príkladomi modrého nadobra viditeľného aj voľným okom sú Alnitak (najjasnejší modrý nadobor pozemskej oblohy), Zeta Puppis, mí Normae, Alfa Camelopardalis alebo viditeľná zložka sústavy Cygnus X-1.

</doc>
<doc id="35783" url="https://sk.wikipedia.org/wiki?curid=35783" title="Modrí nadobri">
Modrí nadobri



</doc>
<doc id="35784" url="https://sk.wikipedia.org/wiki?curid=35784" title="Pius VII.">
Pius VII.

Služobník Boží Pius VII. (), vl. menom Giorgio Barnaba Luigi Chiaramonti (* 14. apríl 1742, Cesena – † 20. august 1823, Rím), bol taliansky duchovný a 251. rímsky pápež (v období rokov 18001823).
Takmer celý pontifikát Pia VII., jemného a umeniamilovného muža, sa niesol v duchu konfrontácie s vrcholiacou mocou Napoleona Bonaparta. Piova osobná odvaha, keď sa neváhal vzoprieť cisárovým hrozbám a nátlaku, mu vyniesla veľkú prestíž a značnou mierou prispela k posilneniu medzinárodného postavenia samotného pápežského úradu.
V roku 2007 pápež Benedikt XVI. začal jeho proces blahorečenia (pápež mu udelil titul "Servo di Dio", t. j. Služobník Boží).
Mladosť a cirkevná kariéra.
Narodil sa 14. apríla 1742 v Cesene (na juhu dnešného regiónu Emilia-Romagna) v šľachtickej, religiózne založenej rodine, ktorej korene siahali hlboko do minulosti. Otec sa honosil grófskym titulom, matka bola markízou. Po manželovej smrti jeho matka vstúpila do rádu karmelitánok. Dvaja z jeho bratov boli jezuitmi, ďalší dvaja kapucínmi.
Po štúdiách na jezuitskom kolégiu vstúpil ako šestnásťročný do rádu benediktínov a prijal rehoľné meno "Gregorio". Študoval v Padove a v Ríme, neskôr sa stal opátom kláštora San Callisto. V rokoch 1766 – 1775 bol profesorom v Parme a v rokoch 1775 – 1781 v San Anselme v Ríme. V roku 1782 ho jeho predchodca Pius VI. vymenoval za tivolského biskupa a v roku 1785 povýšil na kardinála.
Nástup na pápežský stolec.
29. augusta 1799 zomrel pápež Pius VI. a nové konkláve malo rozhodnúť o jeho nástupcovi. Pretože Rím ohrozovali okupujúce napoleonské vojská, muselo sa hľadať iné miesto, kde by sa voľba, s ohľadom na bezpečnosť kardinálov i celkový bezproblémový priebeh, mohla uskutočniť. Rímska kúria prijala ponuku rímskonemeckého cisára Františka II., aby voľba prebehla v kláštore benediktínskeho opátstva na ostrove San Giorgio Maggiore v Benátkach, ktorý v tom čase patril pod zvrchovanosť Svätej rímskej ríše. Konkláve sa začalo 1. decembra 1799 za prítomnosti tridsiatich piatich kardinálov. Až po stoštyroch dňoch (14. marca 1800) z neho vyšiel víťazne kardinál Chiaramonti, ktorý prijal meno Pius VII. Veľkú zásluhu na jeho zvolení mal kardinál Ercole Consalvi, vynikajúci právnik a obratný politik (stal sa Piovým štátnym tajomníkom). Nie je bez zaujímavosti, že ako kandidáti na Petrov stolec boli vopred vylúčení kardináli pochádzajúci z Francúzska a krajín pod francúzskou nadvládou – Španielska, Neapola, Janova a Sardínie. Chiaramontiho voľba bola preto kompromisom.
Inaugurácia Pia VII sa konala 21. marca 1800 v samotnej bazilike.
Jeho prvým aktom prezentujúcim nezávislosť na štátnej moci, pochádzajúcej z akejkoľvek krajiny, bolo nepodrobenie sa nátlaku cisára, aby ostal na rakúskom území; 3. júla 1800 presídlil do Ríma.
„Strety“ s Napoleonom Bonapartom.
Už v nasledujúcom roku prišlo k prvému politickému „jednaniu“ s Napoleonom. Sprvu priateľsky naklonený Napoleon (v tom čase zastával post prvého konzula) mu ponúkol uzavretie zmluvy, ktorá mala zaručiť isté výhody pre katolíkov vo Francúzsku. 16. júla 1801 Pius VII. a Napoleon uzavreli konkordát, ktorý Pius spočiatku vnímal ako posilnenie vplyvu väčšinového katolíckeho náboženstva vo Francúzsku. 
Netrvalo však dlho a zmluva bola zo strany Francúzov jednostranne doplňovaná novými ustanoveniami, ktoré mali jediný cieľ – upevnenie štátnej moci nad cirkvou.
Od roku 1804 Napoleonova moc rástla a jedným z jej prejavov bolo, keď sa vyhlásil za francúzskeho cisára. Na 2. decembra 1804 bola v parížskej Katedrále Notre-Dame naplánovaná korunovácia. Podľa vopred pripraveného scenára mal akt korunovácie vykonať pápež Pius VII., ktorý mal zároveň novému cisárovi požehnať. Piovu myseľ však ťažilo vedomie, že má v skutočnosti požehnať panovníkovi, ktorého „splodila“ revolúcia. Revolúcia, ktorá zvrhla a vzápätí neváhala odsúdiť na smrť katolíckeho kráľa a kráľovnú. Celú záležitosť sa snažil diplomaticky vyriešiť Piov štátny tajomník, ktorý presviedčal pápeža, aby akt korunovácie v záujme získania výhodných spojeneckých zmlúv s Napoleonom vykonal. Keď sa však Piovi v predvečer slávnosti Napoleonova manželka Joséphine zverila, že uzatvorila s Napoleonom iba občiansky sobáš, v pápežovi dozrelo presvedčenie o nemožnosti pomazania tohto páru, žijúceho podľa cirkevného práva v nelegitímnom zväzku. Napriek tomu, že sa Napoleon dal s manželkou ešte v tú noc cirkevne zosobášiť, na druhý deň odmietol dať sa korunovať pápežom. Urobil tak sám, rovnako ako v prípade svojej manželky.
Napoleon bol na vrchole svojej moci. 2. februára 1809 obsadil Rím a išiel ešte ďalej. 17. mája 1809 zbavil pápeža svetskej moci a zabral zvyšky pápežského štátu. Podľa jeho rozhodnutia sa stali súčasťou Francúzska a Rím bol vyhlásený za slobodné mesto. Pius považoval tento akt priam za svätokrádež a na „všetkých lúpežníkov Petrovho dedičstva“ uvalil exkomunikáciu.
Nahnevaný Napoleon dal pápeža 5. júla 1809 zatknúť a internovať do úplnej izolácie v Savone pri Janove. Pius nečakal takýto prejav násilia, rovnajúci sa bohorúhačstvu, a vydal bulu, ktorou francúzskeho cisára vyobcoval z cirkvi.
V internácii bol Pius VII. tri roky, potom bol deportovaný do Fontainebleau. Tu bol v januári 1813 pod nátlakom nútený podpísať koncept konvencie, tzv. „Fontainebleauského konkordátu“, v ktorom musel urobiť ďalekosiahle ústupky, dokonca sa musel zriecť i pápežského štátu. Za zmienku stojí fakt, že pápež pri svojom zatýkaní vydal rozkaz pápežskej garde, aby nekládla odpor, čím sa vyhol násilnostiam.
Napoleonovou snahou bolo prinútiť Pia k zrušeniu cirkevného štátu a k plnému podriadeniu sa svetskej cisárskej moci. Konflikt sa vyostril v osobnej rovine, keď sa Napoleon rozhodol anulovať svoj bezdetný zväzok s prvou manželkou Joséphine de Beauharnais a založiť novú dynastiu sobášom s dcérou rakúskeho cisára Františka I. Máriou Lujzou. Cisárovým príkazom parížsky súd síce vydal dokumenty o neplatnosti Napoleonovho predchádzajúceho manželstva, no cisár trval aj na odobrení rozchodu Svätou stolicou. To Pius rozhodne odmietol; rovnako s ním aj trinásť parížskych kardinálov, ktorých cisár zbavil úradu, ako aj majetkov.
Obrat vo vzájomných vzťahoch nastal po Napoleonovom katastrofálnom ruskom ťažení, po ktorom sa cisár pokúšal o zmierenie s pápežom. 19. januára 1813 za ním dokonca osobne pricestoval do Fontainebleau, kde došlo k dojímavej scéne, pri ktorej cisár pápeža niekoľkokrát pobozkal. Pius bol Napoleonovým gestom natoľko dojatý, že 25. januára podpísal nový konkordát.
14. marca však Napoleonovi oznámil, že považuje konkordát za neplatný a berie svoj podpis späť. To sa však už schyľovalo k zavŕšeniu osudu francúzskeho cisára. Po „Bitke národov“ 19. októbra 1813 sa pápež mohol vrátiť z nedobrovoľného exilu do Ríma a 24. mája nasledujúceho roku bol za obrovského jasotu Rimanov uvítaný vo „Večnom meste“. Počas Napoleonovho „stodňového cisárstva“ Rím síce opäť opustil, ale po definitívnej Napoleonovej porážke v bitke pri Waterloo sa 7. júna 1815 vrátil do Ríma natrvalo.
Pius VII. sa viac zaujímal o náboženské ako o politické problémy. 7. júla 1814 bulou "Sollicitudo omnium Ecclessiarum" obnovil rehoľu jezuitov (stalo sa tak po vyše štyridsiatich rokoch od jej zrušenia pápežom Klementom XIV. v roku 1773), otvoril semináre, ktoré Francúzi zatvorili, podporoval umelcov a snažil sa z Ríma urobiť opäť centrum umenia. Podporoval archeologické výskumy, ktoré významne obohatili vatikánske antické zbierky. Do obdobia jeho pontifikátu spadá vrchol umeleckej tvorby Antonia Canovu, ktorý sa okrem sochárskej tvorby „angažoval“ aj v diplomatických službách: po Napoleonovom páde ho Pius VII. poveril rokovaniami s francúzskym kráľom Ľudovítom XVIII. i vrátení ukoristených umeleckých diel.
Začiatkom júla 1823 Pius VII. utrpel komplikovanú zlomeninu nohy, ktorá bola príčinou jeho dlhotrvajúcej agónie. O mesiac nato, 20. augusta, zomrel. Pochovaný je v Bazilike svätého Petra v skvostnom klasicistickom náhrobku od dánskeho umelca Bertela Thorvaldsena z rokov 1824 – 1825.
Zhodnotenie pontifikátu Pia VII..
Pius VII. sa usiloval prispôsobiť pápežstvo modernému svetu, no súčasne posilniť jeho postavenie. Skutočnosť dokazovala, že v čase jeho skonu malo pápežstvo väčšiu vážnosť ako v čase, keď nastupoval do úradu.
Pius VII. je považovaný za zakladateľa novodobých pontifikálnych rádov. Už od nástupu na pápežský stolec sa pokúšal zriaďovať nové pápežské inštitúcie; sám bol čestným predsedom "Accademia di San Luca", ktorá vychovávala svetoznámych umelcov.
Zaujímavosť.
Jedno z rozhodnutí Pia VII. sa týkalo reorganizácie cirkevného života na území terajšieho Slovenska. 21. septembra 1818 v rímskej Bazilike Santa Maria Maggiore kanonicky erigoval Prešovskú gréckokatolícku eparchiu, ktorú zriadil odčlenením od Mukačevskej eparchie. Urobil tak bulou nazvanou "Relata semper" ("Rozhodnutie navždy").

</doc>
<doc id="35786" url="https://sk.wikipedia.org/wiki?curid=35786" title="Voltov článok">
Voltov článok



</doc>
<doc id="35801" url="https://sk.wikipedia.org/wiki?curid=35801" title="Domitius Ulpianus">
Domitius Ulpianus

Domitius Ulpianus (asi 170 – 228) bol rímsky právnik pochádzajúci z fenického Tyru, autor početných právnických spisov spadajúcich do rokov 211 – 222. 
Život.
Ulpianus sa objavuje v doložených záznamoch po prvý raz ako jeden zo žiakov Papiniana a člen poradného výboru ("consilium principis") cisára Septimia Severa. Za vlády jeho syna, Caracallu dosiahol funkciu cisárskeho úradníka zodpovedajúceho za požiadavky vznášané na dvore ("magister libellorum"). Počas vlády cisára Heliogabala (218 – 222) bol nútený zdržiavať sa mimo Ríma, ale cisár Alexander Severus ho roku 222 rehabilitoval a neskôr z neho urobil svojho hlavného poradcu a veliteľa prétorianskej gardy. Obmedzenie výsad, ktoré udelil prétoriánom cisár Heliogabalus, vyvolalo napätie medzi príslušníkmi gardy a ich veliteľom, a to viedlo roku 228 k jeho zavraždeniu.
Dielo.
Ulpianus je považovaný za jedného z pätice vrcholových právnikov antiky. Jeho dielo tvorilo významný prameň neskorších zákonníkov, "Codex Theodosianus" a "Codex Iustinianus".

</doc>
<doc id="35802" url="https://sk.wikipedia.org/wiki?curid=35802" title="Jaroslav Hašek">
Jaroslav Hašek

Jaroslav Hašek (* 30. apríl 1883, Praha – † 3. január 1923, Lipnice nad Sázavou) bol český spisovateľ, humorista, publicista a novinár.
Životopis.
Ako dvanásťročnému mu zomrel otec (Josef Hašek, učiteľ matematiky, predčasne zosnulý na intoxikáciu alkoholom. Zaháňal ním bolesti spôsobené rakovinou.), a keďže pochádzal z chudobnej rodiny, zamestnal sa najprv ako predavač, potom písal články do časopisov a novín. Vyučil sa za drogistu, absolvoval gymnázium a potom nastúpil na obchodnú akadémiu, ktorú nedokončil. Stal sa zamestnancom banky Slavia. V tom čase sa zoznámil s českými anarchistami a postupne sa dostal do ich čela. Začal viesť bohémsky a tulácky život, s kamarátom a bratom prešiel peši okrem iného Slovensko, Halič, Uhorsko, Bavorsko a Švajčiarsko. V tom čase sa začal živiť len literatúrou a ako novinár. Začal mať problémy s alkoholom, ktoré sa časom zväčšovali. Zoznámil sa s Jarmilou Mayerovou, s ktorou sa neskôr oženil. V roku 1907 bol krátky čas väznený za svoju anarchistickú činnosť.
Roku 1908 redigoval "Ženský obzor", od 1910 "Svět zvířat" (satiristický časopis), od 1911 prispieval do "Českého slova", prispieval aj do: "Čechoslovanu", "Pochodně", "Humoristických listů". V roku 1911 založil Stranu mírného pokroku v mezích zákona, politickú mystifikáciu karikujúcu volebné pomery, v ktorej vystupoval ako jej kandidát. V tomto období bol spolu s F. Langrom, E. A. Longenom, E. G. Kischom a ďalšími spoluautorom kabaretných vystúpení, kde bol aj hlavným účinkujúcim.
V roku 1915 dobrovoľne narukoval v Českých Budejoviciach k 91. pluku a s ním odišiel na haličský front. O úmysle narukovať takmer nikomu nepovedal, preto bol chvíľu hľadaný. V septembri 1915 sa nechal zajať a roku 1916 vstúpil do česko-slovenských légií, publikoval v časopise "Čechoslovan". V marci roku 1918 v Moskve vstúpil do československej sekcie Ruskej komunistickej strany (boľševikov).
V roku 1918 vstúpil aj do Červenej armády, bol riaditeľom armádnej tlačiarne v Ufe, náčelníkom oddelenia pre prácu s cudzincami a iné. Čo viedlo Haška k zanechaniu myšlienky anarchizmu a prijatiu socialistických myšlienok, nikde neobjasnil. Na základe jeho diela však možno povedať, že k anarchii mal rozhodne bližšie. V Rusku sa 15. mája 1920 oženil s typografkou Alexandrou Gavriľovnou Ľvovou, s ktorou sa zoznámil v Ufe. Po návrate do Čiech nebol súdený za mnohoženstvo len vďaka tomu, že v Rusku nebol práve poriadok a neuznávali sa vzájomne rôzne zmluvy.
19. decembra 1920 prišiel do Prahy, kde sa vrátil k svojmu bohémskemu spôsobu života.
Dielo.
Zo začiatku písal predovšetkým cestopisné poviedky, črty a humoresky (mnohé boli sfilmované), ktoré publikoval v časopisoch.
Základom jeho próz boli jeho skutočné zážitky, to vnáša do znalostí o jeho živote zmätok, pretože nie je vždy jasné čo je pravda a čo je iba básnický výmysel. Hašek nenávidel pretvárku, sentimentalitu, usadlosť, ironicky reagoval na sociálne verše. Ďalším typickým znakom jeho tvorby je odpor k mravným a literárnym konvenciám.
Kabaretné scény a hry:
Posmrtne – väčšina týchto diel je vybraná z jeho ranej časopiseckej tvorby, podstatná časť bola sfilmovaná:
Bohémsky charakter?
V českej a slovenskej verejnosti je Jaroslav Hašek zafixovaný ako bohém. Možno dokonca ako prototyp bohéma začiatku dvadsiateho storočia. V skutočnosti ide do veľkej miery o legendu a možno dokonca o vlastnú Haškovu sebaštylizáciu. Ako autor bol veľmi produktívny, čo predsa len vyžaduje primeranú vnútornú disciplínu. V jeho dielach zase cítiť, že mal rozsiahle hoci možno trocha nesystematické humanitné vzdelanie. Údajne okrem češtiny, a nemčiny a ruštiny ovládal aspoň do istej miery angličtinu, francúzštinu, srbčinu, maďarčinu, baškirčinu, buriatčinu a japončinu a na každom z týchto jazykov dokonca vydával propagandistické noviny!
Najzaujímavejšie je sledovať jeho pôsobenie v Rusku v rokoch 1916 – 1920, pričom v tejto krajine rozhodne nebol a dodnes nie je vnímaný ako bohém a obyčajný humoristický spisovateľ. Naopak, ako veľmi zodpovedný boľševický armádny funkcionár a vážený intelektuál. V rokoch 1916 – 18 v Kyjeve pracoval v legionárskych časopisoch, neskôr prebehol k boľševikom.
V roku 1918 patril medzi vedúce osobnosti československej sekcie Ruskej komunistickej strany (boľševikov). Podieľal sa na organizácii 2. červeného československého pluku. Od 7. apríla do júna 1918 pôsobil v Samare. V tomto meste sa vyznamenal ako odvážny veliteľ oddielu československých červenoarmejcov pri jeho obrane pred československými legionármi. Po páde Samary sa niekoľko mesiacov skrýval na území kontrolovanom bielymi silami. (Vydával sa pri tom za mentálne postihnutého nemeckého kolonistu z Povolžia.)
Na konci roku 1918 pôsobí ako veliteľ oddielu Čuvašov v Červenej armáde a zástupca vojenského veliteľa bugulmského okresu. Podľa všetkého konal dosť brutálne a nariadil značný počet popráv. Ako komisár v priebehu roku 1919 slúžil v politickom oddelení Tuchačevského 5. armády Východného frontu a a to najprv v Ufe (ako riaditeľ armádnej tlačiarne) a potom na Sibíri. Od septembra 1919 bol vedúcim internacionálneho odboru politického oddelenia 5.armády.
Postupne vydával viacero časopisov. Napr. prvý časopis v buriatčine "Jur" (úsvit). V roku 2006 bolo obnovené vydávanie týchto novín pre Irkutskú oblasť a Usť- Ordynský autonómny okruh, pričom tieto sa plne odvolávajú na tradíciu založenú Hašekom. Pre sibírskych Buriatov je jedným z „otcov národa“, pretože pre nich vymyslel abecedu (upravenú azbuku) a tak vlastne založil ich modernú literatúru. Na základe jeho iniciatívy bol dokonca vydaný prvý rusko- buriatsky slovník.
V Buriatsku miestna pobočka ruského Zväzu novinárov Ruska udeľuje každoročne Cenu Jaroslava Hašeka.
V júni 1920 sa usadil s ruskou manželkou v Irkutsku a viedol v rámci možností usporiadaný život. Je potvrdené, že v septembri 1920 sa Hašek dokonca stal poslucháčom Irkutskej univerzity na oddelení východných jazykov s odborom japončina. Bol to zrejme jeho jediný pokus o získanie univerzitného vzdelania, ktorý však netrval dlho.
V Irkutsku, kde bol od augusta do októbra 1920 členom mestského sovietu, bol ranený do chrbta pri pokuse ho zavraždiť. V tom istom roku v sovietskych službách pravdepodobne podnikol záhadnú misiu do Mongolska. V oblasti Irkutsku sa Hašek pravdepodobne zúčastňoval aj menších ozbrojených zrážok oddielmi marodérov ale aj nepriateľov boľševickej revolúcie.
Dňa 17. novembra 1920 prišiel do Moskvy, kde bol daný k dispozícii Hlavnej politickej správe Červenej armády a 26. novembra bol vyslaný (nevrátil sa ako súkromná osoba!) na politickú prácu do českého Kladna. Podľa všetkého v súvislosti so vtedajšími štrajkmi v Československu, v ktorých vedenie Komunistickej internacionály videlo predzvesť komunistickej revolúcie v Československu. Tento odhad sa ukázal byť nesprávnym a Hašek v Československu prakticky nemá čo robiť. Pravdepodobne aj to prispelo k jeho návratu k bohémskemu štýlu života a alkoholizmu. Keďže sa ani príliš neangažoval v rodiacom sa komunistickom hnutí v Československu, je možné ale aj to, že Hašek sa pod vplyvom skúseností z Ruska a československej reality odvrátil od boľševických ideálov a fakticky dezertoval zo služieb Kominterny a sovietskeho Ruska.
Zdá sa, že v špecifických revolučných ruských podmienkach dostal Jaroslav Hašek možnosť uplatniť tie stránky svojho charakteru, ktoré nedostali šancu v stabilizovaných v podstate malomestských českých pomeroch. Dôležitým určite bolo aj to, že Hašek dostal ako stranícku úlohu zákaz pitia alkoholu. Do Československa bol v podstate vyslaný s cieľom organizovať komunistické hnutie, čo taktiež podporuje tézu, že v sovietskom Rusku musel byť vnímaný ako zodpovedný človek a schopný organizátor. V Rusku má dodnes veľmi veľa priaznivcov, ktorí dokonca majú vlastnú organizáciu. V meste Bugulma má vlastné múzeum. Zdá sa dokonca, že veľká časť jeho diela (fejtóny a články publikované v armádnych novinách a v ruštine a iných jazykoch národov Ruska) je v českom a slovenskom prostredí neznáma.

</doc>
<doc id="35803" url="https://sk.wikipedia.org/wiki?curid=35803" title="Licitačný systém">
Licitačný systém

Licitačný systém je súborná zostava dohôd týkajúcich sa bridžovej licitácie, ktorá umožňuje dôkladné popísanie sily listov a ich rozlôh. Licitačný systém je kódovaný jazyk, ktorým si partneri vymieňajú informácie o svojich listoch (kartách ktoré majú v rukách). Na základe takto získaných informácií môže pár vylicitovať optimálny alebo aspoň k optimu sa blížiaci záväzok. V širšom slova zmysle sú súčasťou licitačného systému aj markovanie a výnosy. Výmena informácií je verejná, znamená to, že súperom musíme vysvetliť, čo sme sa na základe licitácie o partnerovi dozvedeli. Nemusíme a nemali by sme im poskytnúť informáciu, ktorú sme vydedukovali na základe vlastného listu.
Typológia licitačných systémov.
Licitačné systémy sa delia na:
Prirodzené licitačné systémy sú také, v ktorých sa takmer nevyskytujú umelé hlášky. Väčšinou majú len jedno umelé otvorenie, týkajúce sa veľmi silného listu.
Umelé licitačné systémy sú také, v ktorých prevažujú umelé hlášky. 
Vysokoumelé systémy sú celé postavené na umelých hláškach. Obrana voči nim je bez znalosti systému súperov a prípravy naň obťažná. Na bežných turnajoch sú vysokoumelé systémy v súčasnosti zakázané. 
Zoznam najrozšírenejších licitačných systémov.
Slovenské licitačné systémy.
Na Slovensku bol donedávna najrozšírenejším systémom Precision, v súčasnosti je to asi SAYC.
Každý pár si môže licitačný systém prispôsobiť svojmu naturelu. Niektoré páry sa pokúšajú vyvinúť vlastný licitačný systém. 

</doc>
<doc id="35805" url="https://sk.wikipedia.org/wiki?curid=35805" title="Ondrej Jariabek">
Ondrej Jariabek

Ondrej Jariabek (* 20. február 1908, Kráľova Lehota – † 3. február 1987, Bratislava) bol slovenský herec a ľudový rozprávač známy ako Sváko Ondro. 
Narodil sa v rodine Ondreja Jariabka a jeho manželky Zuzany rodenej Lenkovej. V roku 1927 absolvoval štúdium na učiteľskom ústave v Spišskej Novej Vsi. Bol učiteľom v Čadci (1927 - 1939) a v Prešove (1939 - 1941). Popri práci sa venoval ochotníckemu divadlu. Od roku 1941 bol členom SND (s výnimkou rokov 1947 - 1948, keď sa venoval filmovej réžii). Od roku 1980 na dôchodku. V rokoch 1950 - 1953 pôsobil ako pedagóg odborného divadelného kurzu (ODK) v Bratislave. Účinkoval v rozhlase (sváko Ondro) aj v televízii. V roku 1950 sa pokúsil o filmovú réžiu komédiou z dedinského prostredia Kozie mlieko (spolu s Bořivojom Zemanom). 
Autor dvojdielnych memoárov "Z pastierčaťa herec" (1988). 

</doc>
<doc id="35812" url="https://sk.wikipedia.org/wiki?curid=35812" title="MOSCITO">
MOSCITO

MOSCITO (akronym z anglického "Major Oriented Strong Club") je licitačný systém vypracovaný Austrálčanmi Paulom Marstonom a Stephenom Burgessom.
V prvej verzii systém vyzeral nasledujúco, otvorenia na 1 a 2 mieste:
 Pas 0-5 HCP V nevýhodných stavoch hier 6-9, ak hráč nemá rozlohu najmenej 5-4
 1♣ 15+ HCP Ľubovoľná rozloha
 1♦ 10-14 HCP Rozloha bez drahého štvorlistu
 1♥ 10-14 HCP 4+♦, najviac tri piky, možnosť dlhšej lacnej farby (tzv. canapé)
 1♠ 10-14 HCP 4+♠, najviac 3 srdcia, možná dlhšia lacná farba
 1BT 10-14 HCP Najmenej po štyri karty v oboch drahých farbách, rozloha nemusí byť pravidlená
 2♣ 6-9 HCP Rozloha ľubovoľná s výnimkou rozlôh ktoré možno ukázať hore uvedenými
 otvoreniami
 2♦ 6-9 HCP Hajmenej po štyri karty v kárach a srdciach (najmenej 5-4 v druhej hre)
 2♥ 6-9 HCP 4+ srdcia 4+ piky (najmenej 5-4 v druhej hre)
 2♠ 6-9 HCP 4+ piky 4+ trefy (najmenej 5-4 v druehj hre)
 2BA 6-9 HCP 4+ trefy a 4+ kára (najmenej 5-4 v druhej hre)
Na 3 a 4 mieste (po pase partnera) 1♣ ukazuje 17+ HCP, otvorenia na prvom stupni majú silu 12-16 HCP.
V ďalšej licitácii po všetkých otvoreniach je používaná relayová schéma - Symmetric Relay. Treba spomenúť, že na začiatku "MOSCITO" vznikol ako Systém Slabých Otvorení, ale systémové obmedzenia Svetovej bridžovej federácie spôsobili, že bol prerobený na systém silného trefu. Na medzinárodnej scéne "MOSCITO" debutoval na Majstrovstvách Sveta v Perthe v roku 1989.
Neskôr vzniklo množstvo verzií systému MOSCITO: Moscito Byte, German Moscito, Honeymoon Moscito, Moscito-D, Newlands Moscito, Diamond Spade a iné.

</doc>
<doc id="35813" url="https://sk.wikipedia.org/wiki?curid=35813" title="Ján Jiskra z Brandýsa">
Ján Jiskra z Brandýsa

Ján Jiskra (z Brandýsa) (, , , ) (* asi 1400 – † asi 1469) bol český žoldnier, vojvodca, stratég a diplomat. Na čele bývalých husitov dlhý čas pôsobil na Slovensku, kde hájil záujmy Habsburgovcov vo vzťahu k uhorskému trónu.
Pôvod.
Podľa legendy sa Ján Jiskra narodil v Brandýse nad Orlicí. V skutočnosti pochádzal pravdepodobne z východnej Moravy.
V 13. storočí sa rod pánov z Brandýsa rozdelil na dve vetvy, českú a moravskú. V r. 1274 získali bratia Jindřich a Vintíř od Olomouckého biskupstva zem neďaleko Přerova, na Severnej Morave, spojenú s vazalstvom. V 14. storočí rozsiahly majetok prilákal Vintířových synov Milotu a Beneša z Brandýsa vstúpiť do služieb mocných pánov z Kravař.
Alšík z Brandýsa, Milotov syn, bol členom rodiny v r. 1372. Nie je známe či Alšík mal deti, ale vieme, že bol ženatý, lebo spolu so svojou manželkou Anežkou v r. 1391 obdaroval kláštor vo Fulneku nejakým darom. Predpokladá sa, že Alšík je otcom Jána Jiskru, ktorého narodenie sa datuje do roku 1400.
Život.
V mladosti sa naučil vojenské umenie v Taliansku (niektoré pramene uvádzajú, že sa zúčastnil námorných bitiek na strane Benátčanov) a osvojil si aj husitskú bojovú taktiku. Po bitke pri Lipanoch (30. mája 1434) bojoval pri Belehrade na čele žoldnierov naverbovaných z bývalých husitských bojovníkov (prevažne táboritov) v službách cisára Žigmunda proti Turkom. 
Po smrti Žigmunda Luxemburského v roku 1437 nastúpil na trón Albrecht Habsburský, ktorý však už v októbri roku 1439 zomrel. Jeho manželka Alžbeta Luxemburská bola tehotná a vo februári 1440 sa jej narodil syn Ladislav, zvaný Pohrobok. V Uhorsku nastala zaujímavá situácia, pretože v máji 1440 nechala Alžbeta korunovať za uhorského kráľa malého Ladislava a v júli 1440 bol s podporou šľachty korunovaný za uhorského kráľa poľský kráľ Vladislav III., ktorý v Uhorsku vládol ako Vladislav I. Alžbeta s malým Ladislavom ušla z Uhorska a na ochranu záujmov neplnoletého kráľa najala českého katolíckeho šľachtica Jána Jiskru z Brandýsa. Ako sa čoskoro ukázalo, nemohla si vybrať lepšie.
Jiskra a Slovensko.
V roku 1440 ho kráľovná Alžbeta poverila obranou nástupníckych práv syna Ladislava Pohrobka proti novozvolenému uhorskému kráľovi Vladislavovi Jagelovskému. Ján Jiskra s asi päťtisícovým žoldnierskym vojskom, skladajúcim sa prevažne z bývalých husitských bojovníkov, za krátky čas obsadil stredoslovenské banské mestá, Spiš a časť východného Slovenska, a tak znemožňoval kráľovi Vladislavovi spojenie s Poľskom. Medzi jeho strategické ťahy patrilo ovládnutie Kremnice a tým aj kremnickej mincovne, kde v mene Ladislava Pohrobka dal raziť kvalitné dukáty, čo jeho vláde zabezpečovalo stabilitu. 
Vladislav, ktorý všetky svoje sily vrhal do boja proti Turkom, žil s Jiskrom v ustavične predlžovanom prímerí. Po smrti kráľovnej Alžbety sa stal hlavným kapitánom (veliteľom) vojska kráľa Ladislava Pohrobka (1442). Po porážke v bitke pri Varne (1444), od ktorej bol kráľ Vladislav nezvestný (alebo padol), bol Ján Jiskra jedným zo siedmich kapitánov spravujúcich Uhorsko. Jeho územie sa rozprestieralo na dnešnom Slovensku, s hlavným sídlom na zvolenskom hrade a v Košiciach. 
Po nadviazaní kontaktov s cisárom Fridrichom III., ako vychovávateľom malého Ladislava, ďalej ostal na Slovensku, ako obhajca práv kráľa Ladislava Pohrobka. Jeho postavenie v Uhorsku sa legalizovalo v máji 1445, keď uhorský snem uznal Pohrobkove práva na trón. 
Po zvolení Jána Huňadyho za miestodržiteľa Uhorska (1446) bol s ním Jiskra v ustavičnom vojnovom stave, iba občas prerušovanom vzájomne dohodnutými prímeriami. V roku 1449, dve míle severne od Košíc, porazil uhorské vojsko. Preto bol v januári 1450 zvolaný do Budína snem, na ktorom uzatvorili mier a Ján Jiskra sa zaviazal svojim podpisom (31. marec 1450) tieto podmienky dodržiavať. No mier nemal dlhé trvanie. Už v nasledujúcom roku dosiahol najväčšie víťazstvo nad Huňadym v bitke pri Lučenci (7. september 1451), po ktorej uzavreli mier. 
Keď Ladislav Pohrobok nastúpil po dosiahnutí plnoletosti na trón, uhorský snem (aj pod vplyvom Henricha Celjského) pozbavil Jána Jiskru dovtedajšieho postavenia.
V obhajobe kráľovských nástupníckych práv po jeho boku bojoval Peter Aksamit, ktorý bol viac naklonený pôvodným husitským myšlienkam. Ten ešte v roku 1448 vytvoril na Slovensku vojenský spolok „Bratríci“. Od čias vzniku spolku pomáhal Jiskrovi, ale bratríci tvorili akúsi samostatnú spoločnosť.
Ján Jiskra odišiel z Uhorska a jeho vojská sa pridali k bratríkom. V roku 1454 ho povolali naspäť, aby paralyzoval bratrícke hnutie; sčasti sa mu to aj podarilo. 
Po nastúpení Mateja I. Korvína (1458) odišiel do Poľska, aby tam pomohol uzavrieť mier medzi poľským kráľom a Rádom nemeckých rytierov a ponúkol pomoc na získanie uhorského trónu Kazimírovi IV. Jagellovskému, ktorý ju však neprijal. V roku 1460 sa usiloval o zmierenie s Matejom Korvínom, lebo Korvín chcel vojensky zlikvidovať jeho dŕžavu. V apríli 1462, po dohode Mateja Korvína s cisárom Fridrichom III. prijal Matej Jiskru do svojich služieb, povýšil ho na baróna, daroval mu hrad Solymos s majetkami v Aradskej a hrad Lippa v Temešvárskej stolici. Ján Jiskra sa potom zúčastnil na bojoch proti Turkom a ich spojencom (valašský vojvoda Štefan Veľký); v januári 1467 rokoval z poverenia Mateja so sultánom Mehmedom II. o mieri v Istanbule.
Ján Jiskra, ako najatý šľachtic a žoldnier Alžbety Luxemburskej, kráľovny Českej a Uhorskej, s prestávkami kolonizoval Slovensko 22 rokov. 
Výsledkom jeho pôsobenia bolo udomácnenie češtiny na Slovensku, ako spisovného, literárneho a kultúrneho jazyka slovenskej národnosti takmer štyri storočia. 
Nebol husitom, ako sa to o ňom niekedy mylne tvrdí, ale katolík, a bol vždy v priateľskom pomere s protihusitskými kruhmi českej šľachty, na čele ktorých bol Oldřich z Rožmberka. Aeneas Silvius Piccolomini (neskorší pápež Pius II.) ho zaradil do svojich životopisov slávnych mužov tých čias (De viris illustribus).
Smrť.
Dátum, miesto a príčina jeho smrti sú zatiaľ neznáme. Naposledy sa ako živý spomína v majetkovej listine zo dňa 22. októbra 1468. V kráľovskej listine zo dňa 6. februára 1471, sa Jiskra spomína už ako zosnulý, niekedy v dobe medzi uvedenými dátumami zomrel.
Ján Jiskra v Kronike Jána z Turca.
Kronika Jána z Turca, ktorá vyšla v roku 1482 (približne 12 rokov po Jiskrovej smrti) a ktorá sa snaží idealizovať Mateja Korvína a jeho vládu opisuje Jiskrove pôsobenie v Uhorsku ako "„plienenie a pustošenie krajiny“". 

</doc>
<doc id="35815" url="https://sk.wikipedia.org/wiki?curid=35815" title="Programmed input/output">
Programmed input/output

Programmed input/output (PIO) je pôvodná metóda prenosu dát cez zbernicu IDE/ATA. Prenos medzi zariadeniami a systémom kompletne ovládal procesor (CPU). PIO využíva niekoľko základných prenosových rýchlosti, ktoré sa tiež nazývajú PIO módy (angl. "PIO modes").
V polovici 90-tych rokov bol PIO najpoužívanejší spôsob prenosu dát z pevných diskov. Zo začiatku PIO poznal 3 pomalšie rýchlosti, ktoré sa stali štandardom ATA, neskôr pribudli ďalšie 2 rýchlosti, ktoré už boli súčasťou ATA-2.
Časom sa začal aj vyvíjať ďalší PIO mod 5 s prenosovou rýchlosťou 22 MB/s, ale nikdy nebol implementovaný do IDE/ATA zberníc, lebo v tom čase prišiel na trh rýchlejší Ultra DMA mód 2 s prenosovou rýchlosťou 33 MB/s.
Rýchlejší mód sa považoval za lepší, lebo mal rýchlejšiu synchronizáciu čo predstavovalo rýchlejší prenos dát. V skutočnosti však boli pevné disky omnoho pomalšie. Vtedy cenovo výhodné pevné disky, ktoré sa pripájali na zbernicu ISA nemohli využívať ani PIO módy 3 a 4, lebo im to nedovoľovala pomalá prenosová rýchlosť zbernice.
Prenos bol riadený procesorom a nebolo výhodné ho zaťažovať zvýšenými nárokmi na rýchlosť zbernice, lebo sa musel starať o vykonávanie inštrukcií. Preto PIO dobre fungovalo pre pomalé zariadenia ako napríklad klávesnica, myš, modem a nie pre zariadenia ako harddisky. PIO bol výhodný len pre nenáročné aplikácie a jednoúlohové operačné systémy. Pri prenose väčšieho množstva dát bol procesor dočasne blokovaný, preto ho časom nahradili DMA módy a neskôr Ultra DMA.
Každý IDE kanál podporuje 2 zariadenia, jedno ako master a jedno a slave. Nové systémy dovoľovali používať týmto zariadeniam rozdielne rýchlosti, o čo bolo funkciou chipsetu a BIOSu. Keď nebola tato možnosť podporovaná tak oba zariadenia komunikovali rovnakou rýchlosťou.

</doc>
<doc id="35818" url="https://sk.wikipedia.org/wiki?curid=35818" title="Acol">
Acol

Acol je anglický licitačný systém. Acol bol zostavený v malom londýnskom bridžovom klube sídliacom na ulici „Acol Street“. Jeho hlavnými autormi boli Maurice Harrison-Gray, Iain Macleod, J. C. H. Marx, Terence Reese a S. J. Simon.
Acol je veľmi jednoduchý a prirodzený systém, existuje v ňom veľmi málo forsujúcich sekvencií. V každej farbe sa otvára so štvorlistami. V pôvodnej podobe charakteristickou a unikátnou vlastnosťou Acolu bolo to, že sila otvorenia 1BT bola rozličná podľa stavu hier - v prvej hre sa otváralo 1BT so silou 13-15 HCP (neskôr 12-14), a v druhej hre 16-18 (neskôr 15-17). V súčasnom Acole väčšina párov používa slabý 1BT bez ohľadu na stav hier.
V originálnom systéme 2♣ boli umelé a forsujúce do celej hry, otvorenia 2♦/♥/♠ boli silné, prirodzené a forsujúce na jedno kolo, 2BT ukazovali silný a rovnovážny list. V súčasných verziách Acolu sa najčastejšie používajú iba dve silné otvorenia - 2♣ je umelé a ukazuje "silné dva" v ľubovoľnej farbe a 2♦ sú umelým príkazom do celej hry, otvorenia na druhom stupni v drahej farbe sú najčastejšie rezervované na ukázanie "slabých dvoch", ale vyskytujú sa aj iné verzie tohto systému.

</doc>
<doc id="35819" url="https://sk.wikipedia.org/wiki?curid=35819" title="V rannej hmle">
V rannej hmle

V rannej hmle (angl. "In the Morning Fog") je slovenský film. 
Kriminálny príbeh z obdobia konca komunistického režimu o kriminalistovi, ktorý je podozrivý z vraždy mladého dievčaťa.

</doc>
<doc id="35821" url="https://sk.wikipedia.org/wiki?curid=35821" title="SAYC">
SAYC

SAYC (akronym zo "Standard American Yellow Card") je populárny americký licitačný systém.
Vznikol na základe amerických prirodzených systémov (predovšetkým na základe systému Gorena). "SAYC" je propagovaný ACBL.
Otvorenie v lacnej farbe s trojlistom (tzv. „lepšia lacná“), v drahej farbe s päťlistom, silné 1BT, umelé a forsujúce 2, otvorenia 2// sú najčastejšie používané na ukázanie slabých listov s dlhou farbou, 2BT ukazujú pravidelný list so silou 20-22 HCP.
"SAYC" používa mnoho populárnych konvencií, ako Stayman, Blackwood, 2BT Jacoby a iné.
SAYC je pokladaný za "de facto" štandard používaný pri hraní bridžu na Internete, hoci Francúzi používajú radšej vlastný prirodzený systém – SEF.

</doc>
<doc id="35822" url="https://sk.wikipedia.org/wiki?curid=35822" title="Gemini (film)">
Gemini (film)

Gemini je slovenský film natočený podľa prózy Alty Vášovej "Blíženci z Gemini".
Vedecko-fantastický príbeh o deťoch, ktoré náhodne spoznajú neznámych mimozemšťanov.

</doc>
<doc id="35823" url="https://sk.wikipedia.org/wiki?curid=35823" title="Skús ma objať">
Skús ma objať

Skús ma objať je slovenský film režiséra Miloslava Luthera podľa námetu Martina Bútoru. Súdobý príbeh sociológa Oskara (Václav Vydra), ktorý žije v životnom provizóriu a je sužovaný osobnými i pracovnými problémami je zobrazením stereotypného a bezvýchodiskového života v atmosfére končiaceho sa totalitného režimu.
Produkcia.
Na prelome rokov osemdesiatych a deväťdesiatych začal Luther pracovať na filme Skús ma objať podľa námetu Martina Bútoru, pričom celá audiovízia práve prechádzala zásadnými transformáciami, ktoré boli spojené so zmenou politického režimu a nežnou revolúciou v roku 1989. Príbeh, odohrávajúci sa v Bratislave na sklonku socialistického režimu, bol pre scenáristov Bútoru, Luthera a Mariána Puobiša zaujímavou možnosťou o sebareflexiu ešte bez odstupu, v ktorej zachytili a potvrdili sužujúci životný pocit z rokov minulých.
Obsah.
Dej sa odohráva v roku 1988, začína známou sviečkovou demonštráciou a jeho hrdinom je sociológ Oskar, ktorý zbiera po domovoch dôchodcov materiál k akademickej štúdii. Časté návštevy starobincov ho však utvrdzujú v tom, že on do takéhoto „bordelu“, ako sám situáciu pomenuje, dieťa priviesť nechce. Spolu so svojou ženou Ľubou žijú v intímnom aj verejnom provizóriu. Ona je romantička túžiaca po novom byte a dieťati, on smoliar, hľadajúci zmysel života. Spolu s kamarátmi, gynekológom Ivanom a stomatológom Lacom, sa prebíjajú totalitnou každodennosťou a musia narábať s tým, čo majú k dispozícii. Oskar si začne románik s upratovačkou, ktorá je taktiež protirežimovo zameraná - na Oskarovom stroji prepisuje samizdat. Ľuba začne byť žiarlivá, no jej emócie sú ovplyvnené aj pocitom stiesnenosti, keďže s Oskarom bývajú v malom, ošarpanom byte. Oskar sa dostáva do nepríjemných situácií, kedy musí riešiť problémy iných. Musí previezť zosnulú matku kamaráta Laca zo starobinca do Bratislavy, keďže Laco je na dovolenke v Grécku. Lacova mama mu zanechala drahý šperk, ktorý si nechce nechať ani on ani Laco. Šperk Oskarovi náhodou ukradnú znovu kvôli jeho prílišnej nerozhodnosti. Jeho pohľad na svet je tvorený silnými kontrastmi. Kontrastom je slnko, ako symbol života, ktorý ho vytvára, no zároveň ho aj pod vplyvom slnečných búrok zhoršuje. Kontrastom je aj korupcia Oskarovho šéfa, ktorý namiesto pomoci starým ľuďom nemá problém odobriť sfalšovanú anketu. Alebo samizdat, ako opozícia voči nepotrebným teoretickým štúdiám. Nosným kontrastom celého príbehu je však protiklad života a smrti. Život a jeho zrod je reprezentovaný túžbou Ľuby po dieťati a smrť sa nás dotýka cez dožívanie starých ľudí v domovoch. Aj samotné dožívanie je vo filme stvárnené kontrastne – ako bolestné utrpenie v anonymite domova dôchodcov a naproti tomu pokojná staroba reprezentovaná Oskarovou susedou, o ktorú sa s láskou stará jej dcéra. Práve v takýchto detailoch je film najviac realistický.
TV verzia.
Film bol po uvedení v kinách neskôr vysielaný v dlhšej, dvojdielnej verzii aj v televízii. Každá z častí trvá približne hodinu a pol, takže výsledné dielo je takmer o 60 minút dlhšie ako kinoverzia. Tá je chudobnejšia o veľa menších, no na dokreslenie príbehu podnetných scén, ktoré museli tvorcovia kvôli minutáži vystrihnúť. Napríklad Ľuba vďaka „pridaným“ scénam nadobúda ľudskejší rozmer, keď vidíme, ako sa strachuje o strateného Jurka, načierno vybavuje byt s bývalým milencom svojej kamarátky alebo ustráchaná ide čakať Oskara na vlakovú stanicu. Televízna verzia filmu sa tak najviac približuje pôvodným predstavám tvorcov.

</doc>
<doc id="35826" url="https://sk.wikipedia.org/wiki?curid=35826" title="PIO">
PIO



</doc>
<doc id="35827" url="https://sk.wikipedia.org/wiki?curid=35827" title="Seal">
Seal

Seal, vlastným menom Seal Henry Olusegun Olumide Adelo Samuel, (* 19. február 1963, Londýn, Spojené kráľovstvo) je britský soulový spevák.
Jeho otec Adebisi Samuel je nigérijský imigrant a matka Francis Samuelová je Brazílčanka. V detstve ho postihlo autoimunitné ochorenie lupus erythematosus, ktoré mu spôsobilo charakteristické jazvy na tvári. Po ukončení povinnej školskej dochádzky začal študovať architektúru a strojárstvo.

</doc>
<doc id="35828" url="https://sk.wikipedia.org/wiki?curid=35828" title="Kruté radosti">
Kruté radosti

Kruté radosti (angl. "Cruel Joys") je slovensko-český film. Je to príbeh o pokušení, tajomstve a bezradnosti v hľadaní lásky.

</doc>
<doc id="35829" url="https://sk.wikipedia.org/wiki?curid=35829" title="Mario Puzo">
Mario Puzo

Mario Puzo (* 15. október 1920, Manhattan, New York – † 2. júl 1999, Bay Shore, New York) bol americký spisovateľ a filmový scenárista. Preslávili ho fiktívne príbehy o mafii, najmä kniha "Krstný otec".
Detstvo, mladosť.
Vyrastal v chudobnej rodine so šiestimi bratmi a sestrami v drsnej štvrti talianskych prisťahovalcov v New Yorku, ktorú miestni obyvatelia slangovo volali "Pekelný kotol". Puzov otec pracoval na železnici ako robotník a podľa matky to bolo zamestnanie, v ktorom mal pokračovať aj syn. Otec však rodinu opustil a Mario sa železničiarom nestal.
Ako jedenásťročného ho zvolili za kapitána futbalového tímu (bol ním sedem rokov) a päť rokov bol predsedom športového klubu "Hviezda" v hudsonskom "Dome mládeže". Už ako slávny spisovateľ rád rozprával, že to bola jeho najväčšia kariéra, radosť a sláva, ktoré dosiahol v živote. Od detstva rád čítal, z miestnej knižnice si od knihovníka Josefa Altshelera, ktorý rozprával historky o bojoch Indiánov, požičiaval dobrodružnú literatúru. Puzo a jeho súrodenci boli v chudobnej rodine prvými gramotnými.
Počas druhej svetovej vojny narukoval k letectvu, bojoval v Nemecku a vo Východnej Ázii. Po skončení vojny študoval najprv na Novej škole sociálneho výskumu sociológiu a neskôr sa na Columbijskej univerzite zaoberal literatúrou, popritom si privyrábal čítaním korektúr. Osemnásť rokov pracoval v štátnej správe, hlavne v zahraničí a potom začal autorsky písať.
V roku 1946 sa oženil s Erikou Lina Broske, s ktorou mal troch synov a dve dcéry.
Prvé romány.
Jeho prvým literárnym počinom bol v roku 1955 román "Temná aréna", ktorého dej sa odohráva v porazenom Nemecku. Na prvý pohľad je dej románu založený na vzťahu Američana a Nemky, druhoplánovo je aj o finančných záujmoch západných okupačných mocností a porazeného Západného Nemecka. Autorov debut kritika prijala vcelku priaznivo, vydavateľstvo mu vyplatilo honorár 3 500 dolárov, ale úspech a popularitu ním nedosiahol, tie prišli až o desať rokov. 
Medzitým si privyrábal ako úradník a publicista a v roku 1965 mu vyšiel druhý román "Šťastná pútnička", v ktorom vyrozprával príbeh jednoduchej Talianky, ktorá je vydatá do Ameriky, jej životnú cestu z chudobných pomerov až k bohatstvu, ku ktorému sa dopracuje nečistými prostriedkami, aj stykom s podsvetím. 
Posmelený kladným hodnotením jeho prvých dvoch románov, požiadal vo vydavateľstve "Atheneum" o zálohu, aby mohol začať písať ďalší román. Vydavateľstvo mu nevyhovelo, ale keďže bol pôvodom Talian, odporučili mu napísať román z mafiánskeho prostredia. Puzo, aj keď mafiánov osobne nepoznal, pokúsil sa napísať koncept budúceho diela, ktoré odovzdal v spomínanom vydavateľstve, to ho však odmietlo. Nakoniec sa dohodol s vydavateľstvom "Putnam", ktoré mu vyplatilo na vtedajšiu dobu slušnú zálohu 5 000 dolárov.
Krstný otec.
V roku 1966 začal pracovať na svojom najúspešnejšom románe. Preštudoval si príslušnú literatúru, aby spoznal prostredie, ľudí a zákony, ktoré platili v mafii, a o dva roky v júli 1968 odovzdal vo vydavateľstve "Putnam" rukopis "Krstného otca". Román sa onedlho stal celosvetovým bestsellerom, a v novinách New York Times bol na zozname hitov 67 týždňov, 22 týždňov z toho sa udržal na prvom mieste. Puzo mal štyridsaťosem rokov, keď týmto románom prerazil vo svete literatúry, stal sa slávnym a zabezpečil seba i rodinu. 
V roku 1972 podľa Puzovho scenára nakrútil režisér Francis Ford Coppola rovnomenný multižánrový film v hlavnej úlohe s Marlonom Brandom, ktorý stvárnil postavu "dona Vita Corleoneho". Film mal veľký úspech a v rokoch 1974 a 1990 sa dočkal ďalších pokračovaní, na ktorých sa scenáristicky podieľal Puzo.
V čase nakrúcania filmu sa ocitol na jednom večierku v Hollywoode, o ktorom neskôr rozprával: "Hostitelia mi predstavili pár podozrivých chlapov. Nik to nepovedal nahlas, ale vedel som, že toto sú ozajstní donovia a krstní otcovia. Rozprávali sa so mnou, chválili ma, aj keď ja som im prisahal, že som v skutočnosti nikdy živého mafiána nevidel. Oni sa usmievali, pokyvovali hlavami a jeden dokonca na mňa sprisahanecky žmurkol."
Vďaka románu "Krstný otec" dosiahol Puzo dlho očakávanú popularitu a finančne sa zabezpečil, napriek tomu mu paradoxne nevyhovoval život mediálnej hviezdy a utiahol sa do ústrania, v ktorom prehodnocoval svoje životné postoje. 
V knihe "Dokumentácia ku Krstnému otcovi" napísal: "Často som sa myšlienkami vracal do komunity, kde som vyrastal. Spomínam na ľudí, ktorými som v mladosti nekompromisne opovrhoval. Kde sa v nich zobrala odvaha, aby sa oženili, mali deti, aby odchádzali za živobytím do cudzej krajiny, bez toho, aby niečo poriadne vedeli a ovládali jazyk tej krajiny? Napriek tomu to robili, aj keď ich nemal kto upokojovať, pri plnom vedomí, bez duševnej útechy a bez fantastických predstáv. Boli to hrdinovia. Žil som medzi nimi - a nevidel som ich." 
Tvorba po Krstnom otcovi.
Ďalšia tvorba Maria Puza bola poznačená jeho prvým úspechom. Všetky diela, ktoré napísal po "Krstnom otcovi" boli variáciou na mafiánske témy a sledovali aktuálne dianie v zločineckej organizácii. V jeho románoch "Blázni zomierajú", "Sicílčan" ale aj "Posledný don" už nevystupuje tradičná mafia, ale nová, moderná, ktorá už má nové záujmové sféry a obsadzuje nové teritóriá.
Po jeho smrti vyšiel v roku 2000 román z mafiánskeho prostredia "Omerta" a v roku 2001 posledná kniha "Rodina", ktorú dokončila po Puzovej smrti jeho spolupracovníčka a manželka Carol Gino.
"Rodina", ktorej dej sa odohráva v renesančnom Taliansku a hlavné postavy, ktoré tvoria príslušníci rodiny Rodriga Borgiu, neskoršieho pápeža Alexandra VI., na prvý pohľad vybočuje z radu mafiánskych tém, ale sám autor sa vyjadril, že Borgiovci sú prvá zločinecká rodina. Tvrdil, že ich život plný dobrodružstva je viac zlopovestný, ako mafiánske príbehy. Inšpiráciou na napísanie knihy mu bola návšteva Vatikánu v roku 1983, kedy ho zaujali dejiny Talianska a jeho krása. 
Počas nasledujúcich rokov napísal ďalšie romány, na rozpracovanej "Rodine" pracoval vždy vtedy, keď nemal dostatok inšpirácie alebo sa mu ťažšie tvorilo. Bola pre neho inšpiráciou a záchytným bodom. 
Mario Puzo zomrel ako sedemdesiatdeväťročný 2. júla 1999, v deň, keď pred tridsaťjeden rokmi dopísal svoje najúspešnejšie dielo "Krstného otca" doma v Bay Shore na Long Islande.

</doc>
<doc id="35831" url="https://sk.wikipedia.org/wiki?curid=35831" title="Anjel milosrdenstva">
Anjel milosrdenstva

Anjel milosrdenstva (angl. "The Angel of Mercy") je prvý slovensko-český film po rozpade spoločného štátu.
Komorný príbeh lásky mladej vdovy po dôstojníkovi k tajomnému vojnovému zajatcovi odohravajúci sa počas prvej svetovej vojny.

</doc>
<doc id="35832" url="https://sk.wikipedia.org/wiki?curid=35832" title="Doping">
Doping

Doping je v športe pravidlami zakázané používanie farmakologických stimulačných látok či prostriedkov pred súťažou alebo počas nej.
Doping sa objavuje vo vrcholových športových súťažiach od antiky, známejší je od poslednej štvrtiny 20. storočia. Býva pravidelne príčinou množstva škandálov. Z dôvodu možnému dopingu sú vrcholoví športovci povinní ihneď po skončení súťaží odovzdávať vzorky moču na analýzu. Prípadný pozitívny výsledok testu vedie spravidla k diskvalifikácii športovca zo súťaže a k odobratiu medaily.
Medzi zakázané látky patria napr. anabolické steroidy; zoznam zakázaných látok sa časom stále rozširuje.
Termín doping (pôvodom z anglického slovesa to dope, «užívanie drog») sa vo všeobecnosti používa na označenie používania zakázaných látok alebo metód v športe. Odkedy Svetová antidopingová agentúra (WADA-SAA) v roku 2003 predstavila Svetový antidopingový kódex, nová edícia vyšla v roku 2009 a ďalšia v roku 2015, sa spomínaný termín rozšíril a využíva sa pri akomkoľvek porušení antidopingových predpisov uvedenom v tomto kódexe. 1. januára 2015 sa do platnosti uviedol Svetový kódex z roku 2015, ktorý sa značne odlišuje od pôvodných dvoch verzií.
Doping je definovaný ako porušenie jedného alebo viacerých antidopingových pravidiel uvedených v kódexe.:
O prípadnom dopingu sa dá hovoriť, ak dôjde k porušeniu niektorého z vyššie uvedených priestupkov. Ak sa preukáže, že športovec alebo jeho realizačný tím spáchali niektorý z priestupkov, stále majú nárok na postúpenie prípadu pred disciplinárnu komisiu, kde môžu prípadne dokázať svoju nevinu, taktiež majú právo podať odvolanie.
História.
Nie je isté, odkiaľ slovo doping pochádza, niektorí ho spájajú so starým anglickým výrazom „dope“, ktorý označoval niečo ako pastu alebo mazivo, hoci dnes sa používa na všeobecné označenie liekov. Encyclopædia Britannica ho pripisuje flámskemu výrazu „doop“, ktorý sa používa na označenie zmesi. Taktiež sa stretneme aj s názorom, že pochádza z juhoafrického výrazu „dope“, ktorý označoval alkoholický nápoj, ktorý sa podával kvôli správnemu prevedenie slávnostných tancov.
Užívanie zakázaných látok alebo iných podporných prostriedkov s cieľom zlepšiť výkon registrujeme, odkedy vzniklo samotné súťaženie. Je známe, že pretekári, ktorí sa zúčastnili olympijských hier starovekého Grécka medzi 8. až 4. storočím pred Kr., dodržiavali osobitú životosprávu a pili špeciálne nápoje, ktoré im dodávali silu. Grécki športovci boli v tom čase bohato oceňovaní za výhru (v súčasnosti by sa dalo hovoriť o pol milióne eur), preto niektorí z nich vyhľadávali aj zakázané látky, pretože chceli za každú cenu vyhrať. Na konci 19. storočia niektorí cyklisti často používali strychnín, kofeín a alkohol. Medzinárodná atletická federácia bola prvou organizáciou, ktorá v roku 1928 zakázala používanie dopingových látok. Väčšina medzinárodných športových federácií začala vykonávať dopingové kontroly od roku 1970. Tieto kontroly sa však míňali účinku, pretože nedokázali zaznamenať prítomnosť anabolických steroidov, ktoré používali mnohí športovci už od roku 1960.
V polovici 20. storočia sa používanie anabolických steroidov (syntetizovaných od roku 1930) stalo tak bežných, že sa užívali od školských líg až po olympijské hry. Doping sa najrýchlejšie rozšíril v cyklistike, v boxe a vo vzpieraní.
Na letných olympijských hrách v Ríme v roku 1960 zomrel dánsky pretekár, Knud Enemark, na užitie amfetamínov. V roku 1967 počas pretekov Tour de France zomrel anglický cyklista, Tom Simpson, na vyčerpanie a dehydratáciu v dôsledku užitia amfetamínov a alkoholu. Práve tieto dve tragické udalosti urýchlili zavedenie opatrení proti používaniu zakázaných látok v športe.
V 90. rokoch bola v centre záujmu technológia, vďaka ktorej sa detegovali látky v tele. Keďže výroba zakázaných látok neustále napredovala, bolo čoraz ťažšie ich odhaliť. V dôsledku toho sa v roku 1999 založila Svetová antidopingová agentúra (anglicky World Anti-Doping Agency, odkiaľ pochádza skratka WADA), ktorá bojuje proti dopingu.
Použitie výrazu doping.
V súčasnosti sa výraz doping používa najmä v športovom prostredí, nezávisle od jeho pôvodu. Používanie prísne obmedzených alebo zakázaných látok osobami, ktoré sa nevenujú športu (napríklad užívanie psychoaktívnych látok) patrí k problémom verejného zdravotníctva a antidopingové predpisy im nevenujú pozornosť. Na druhej strane by sme si nemali mýliť problém používania dopingových látok s problémom závislosti na liekoch, ktorý má odlišný pôvod a charakter. Používanie zakázaných látok alebo metód u zvierat (napríklad u dostihových koní) nie je zahrnuté v Svetovom antidopingovom kódexe a v prípade jazdeckého športu je používanie týchto látok jeho súčasťou.
Typy používaných látok.
Existuje mnoho látok, ktoré športovci využívajú. Výber dopingovej látky závisí od farmakologického účinku, ktorý chce pretekár docieliť vzhľadom na praktizovaný šport. Takže pri športoch, kde je potrebná sila prevažuje používanie androgénnych anabolických steroidov. Pri vytrvalostných športoch sa často používa krvný doping v rôznych podobách. Pri športe, kde je nevyhnutná výbušnosť a agresivita sa využívajú stimulanty.
Jednou z najpoužívanejších dopingových látok je bezpochyby erytropoetín, známy ako EPO, glykoproteínový hormón. Využívajú sa aj iné látky ako napríklad propranolol, pemolín, amfetamíny, steroidy alebo testosterón.
Niekedy je náročné odhaliť nedovolené používanie látok, ak sú endogénne tvorené aj samotným organizmom. V takýchto prípadoch je nutné využiť veľmi sofistikované analytické postupy, aby sa preukázalo, že prítomnosť danej látky má exogénny pôvod (t. j. že bola prijatá dobrovoľne) a nie endogénne (t. j. že ju vyprodukoval samotný organizmus).
Medzi tri najťažšie vystopovateľné látky patria rastový hormón, IGF a erytropoetín, najmä kvôli ich pulzujúcemu vylučovaniu (prerušovane a v cirkadiánnom rytme, ktorý nie je konštantný a mení sa podľa hodín dňa). Je známe, že rastový hormón (somatotropín) sa vytvára v hypofýze, najmä v noci. Niektoré faktory dokážu zvýšiť jeho množstvo, napríklad arginín.
Na odhalenie nandrolónu (19-nortestosteron), ktorého hodnota je umelo stanovená na 2 ng/ml, sa využíva prítomnosť jeho dvoch hlavných metabolitov, 19-norandrostendión a 19-norandrostenediol.
Pri erytropoetíne je detekčná doba veľmi krátka (približne 18 až 40 hodín), čo z neho robí veľmi ťažko vystopovateľnú látku. Vždy sa vyskytnú patologické prípady, pri ktorých sa hodnoty látok v tele môžu meniť alebo dokonca prekročia umelo nastavené limity ako pri dopingu, bez toho, aby osoba skutočne úmyselne prijala zakázanú látku alebo spáchala trestný čin.

</doc>
<doc id="35833" url="https://sk.wikipedia.org/wiki?curid=35833" title="Frisbee">
Frisbee

Frisbee je disk nazývaný aj lietajúci tanier, určený na rôzne športové, rekreačné či zábavné využitie. Tvar disku je aerodynamický, prispôsobený na hádzanie, let a chytanie. 
História.
Frisbee pochádza z USA. "Fred Morrison" so svojou budúcou manželkou Lucile v roku 1938 ponúkali za 25 centov na pláži v Santa Monica na hádzanie panvice na vyprážanie. V roku 1954 Morrison založil vlastnú firmu, ktorá obchodovala s "lietajúcimi tanierami" vyrobenými z polypropylénu vo firme Southern California Plastics. V roku 1955 zistil, že sa dajú vyrábať aj lacnejšie a navrhol model "Pluto Platter", ktorý nebol z polypropylénu a stal sa prototypom dnešných diskov. 23. januára 1957 predal práva firme Wham-O a v roku 1958 získal patent (U.S. Design Patent D183,626) na tento produkt. Firma Wham-O zmenila názov "Pluto Platter" na "frisbee" z marketingových dôvodov. Názov Frisbee pochádza z "Frisbie Pie Company of Bridgeport, Connecticut", ich obaly na koláče si študenti Columbia High School hádzali podobne, ako dnešné "Frisbee". Frisbee je teda obchodná značka Wham-O ale termín sa ujal na opis skoro akéhokoľvek, zvyčajne plastového lietajúceho taniera (disku na hádzanie). Frisbee je zároveň názov hier a športov, v ktorých sa používa Frisbee (Frisbee športovci na Slovensku aj inde uprednostňujú názov disk namiesto tanier). 
Frisbee hry a športy.
Podobne ako iné herné náčinie (lopta a pod.) sa aj frisbee využíva pri najrôznejších hrách. Tie sa delia na tímove a individuálne. 
tímové sú:
individuálne:

</doc>
<doc id="35834" url="https://sk.wikipedia.org/wiki?curid=35834" title="Plachetnica">
Plachetnica

Plachetnica je loď poháňaná silou vetra. Je vybavená plachtami, pripevnenými na sťažňoch a rahnách.
Dejiny.
Plachetnice boli prvými dopravnými prostriedkami, ktoré využívali na pohyb inú silu než silu ľudských či zvieracích svalov. Len zriedkavo sa spolu s plachtami používali veslá ako pomocný pohon pre menšie plachetnice.
Využívanie plachetníc je doložené už od staroveku. Ich systém sa postupne zdokonaľoval a využívali sa v doprave aj vojenstve. Väčšina veľkých zemepisných objavov sa uskutočnila za pomoci plachetníc. Ešte na konci 19. storočia boli plachetnice schopné konkurovať parníkom svojou rýchlosťou, od prelomu 19. a 20. storočia ich skoro zo všetkých oblastí vodnej dopravy vytlačili parníky a motorové lode.V súčasnosti sa plachetnice ešte využívajú na rekreáciu, šport a ako výcvikové lode.
Mezopotámia.
V 5. tisícročí pred Kr. sa v Mezopotámii stavajú vedľa veslíc aj plachetnice. Použitie plachty tvorí jeden z medzníkov techniky aj preto, že predstavuje prvé využitie prírodnej sily ako pohonu.
Egypt.
V starom Egypte sa prvé plachetnice používali na Níle. Z pôvodných papyrusových člnov okolo roku 3300 pred Kr. vznikli drevené člny s veslami a plachtou. Z nich o 600 rokov neskôr aj námorné plachetnice. V druhom tisícročí pred Kr. bol Egypt najväčšou námornou mocnosťou sveta. Jeho lode sa plavili v Stredomorí a Indickom oceáne. V Arabskom mori sa egyptské plachetnice stretávali s mezopotámskou civilizáciou. Nevie sa, čo presne od nich prevzali, lebo za dlhé 2000-ročné obdobie svojho vývoja sa egyptské lode zmenili iba nepatrne. Najprv mali ich lode rahnovú plachtu, ktorá bola vysoká a úzka, neskôr širokú a nízku. Nevie sa, čo prevzali od krétskej civilizácie, lebo ich lode a plachty boli podobné. Časom Egypťania na mori ustúpili pred národmi, ktoré vedeli stavať lepšie lode.
Feničania.
Feničania po Egypte na dlhé stáročia ovládli brehy Stredozemného mora a obchod medzi Západom a Východom. Títo obyvatelia dnešného územia Libanonu mali na stavbu lodí vhodné cédrové drevo a v umení navigácie mali bohaté skúsenosti od Mezopotámcov, Kréťanov alebo Egypťanov. Na pobreží zakladali Feničania osady, jednou z nich bolo Kartágo. Feničania obchodovali so vzácnymi tovarmi, preto lodiam dali palubu na ochranu nákladu. O vládu nad Stredomorím sa neskôr delili s Grékmi a Kartágincami. 
Orientovali sa podľa hviezd, vďaka čomu sa mohli plaviť aj v noci.
Princíp plachtenia.
Princípom plachtenia je využívanie kinetickej energie vetra. Pri prvých plachetniciach sa využívala len sila vzniknutá aerodynamickým odporom vzduchu, pôsobiaceho na plachtu postavenú kolmo na smer vetra. Tento spôsob umožňoval plavbu len v smere vetra. Neskôr sa plachty zdokonaľovali a boli objavené možnosti postaviť plachty vo vhodnom uhle k vetru, a tak plávať aj kolmo na smer vetra či dokonca križovať šikmo proti vetru.
Konštrukcia plachetnice.
Okrem hlavných lodných súčastí má plachetnica špecifické súčasti určené na zachytenie a prenesenie sily vetra na trup lode, čím sa dosahuje pohyb vpred. Tieto súčasti sa nazývajú súhrnne oplachtenie alebo takeláž:
Sťažne.
Sťažeň je hranol, na ktorom sú uchytené napríklad rahná, na ktorých sú plachty. Je neoddeliteľná časť plachetníc a lodí, ktoré sú poháňané vetrom. Lode majú rôzny počet sťažňov, od jednosťažňovej „Liburny“ po viacsťažňový „Škuner“. Zložený sťažeň sa skladá z dolného sťažňa a z nadstavcov. Od paluby smerom hore sú nadstavce: košový, brámový, nadbrámový, odlohový. Úplne posledný nadstavec je členka.
Až do 20. storočia sa lodné sťažne vyrábali z dreva. Pôvodne sťažeň tvoril vždy jeden celý kmeň. Veľkosť lodí sa zväčšovala, a tak neskôr sa jeden sťažeň vyrábal až z troch kmeňov.
Názvy sťažňov.
Názvy sťažňov sa odvíjajú od ich počtu, ktoré loď nesie.
Pri 1-sťažňovej plachetnici:
Pri 2-sťažňovej plachetnici sú to buď:
alebo
Pri 3-sťažňovej plachetnici sú to obvykle:
Pri 4 a viac-sťažňovej plachetnici môžu byť sťažne: Predný, prvý hlavný, stredný, druhý hlavný, krížový, bezanový. Od 15. storočia sa pridával malý štvrtý sťažeň, ktorý niesol latinskú plachtu, tzv. bonaventúrový sťažeň. Od 18. storočí sa už vôbec nepoužíval.
Plachty.
Viac v článku Oplachtenie
Pomenovanie sťažňov a plachiet

</doc>
<doc id="35835" url="https://sk.wikipedia.org/wiki?curid=35835" title="Ihrisko">
Ihrisko

Ihrisko je miesto určené na realizovanie určitého športu alebo hry. V pravidlách sú väčšinou presne určené tvary a rozmery ihriska a často aj jeho povrch a ďalšie parametre. Okrem hracej plochy sa na ihrisku často nachádzajú ďalšie predmety či zariadenia potrebné pre príslušnú hru (bránky, sieť atď.).
Tvary.
V rôznych športoch sa používajú rôzne tvary hracích plôch, veľmi častý je prostý obdĺžnik (napr. futbal, volejbal, basketbal, tenis,nohejbal, americký futbal, …, v ľadovom hokeji má zaoblené rohy), v iných športoch má ihrisko tvar oválu (austrálsky futbal), kruhové výseky (bejzbal, softbal) atď. V niektorých prípadoch ihrisko nemá predpísaný tvar a používa sa vymedzená len mierne upravená oblasť prírody (napr. paintball, golf, petank), takže každé ihrisko je iné.
Okraje hracej plochy sú spravidla na hracej ploche vyznačené čiarami či inými značkami, rovnako aj prípadné ďalšie významné miesta podľa pravidiel príslušnej hry.
Povrch.
Povrch hracej plochy je takisto rôzny. Možno využívať tak prírodný povrch (tráva, piesok, hlina), ako aj rôzne varianty umelých povrchov od antuky či škváry cez umelú trávu po rôzne druhy plastov (v telocvičniach niekedy aj drevené parkety).

</doc>
<doc id="35838" url="https://sk.wikipedia.org/wiki?curid=35838" title="Akronym">
Akronym

Akronym ("gr." akrón = okraj, koniec; onyma = meno) je slovo, prípadne názov zložený zo začiatočných písmen alebo slabík viacerých slov.

</doc>
<doc id="35839" url="https://sk.wikipedia.org/wiki?curid=35839" title="Elektrolýza">
Elektrolýza

Elektrolýza je fyzikálno-chemický rozkladný dej, spôsobený prechodom elektrického prúdu cez roztok, pri ktorom dochádza k redoxným chemickým reakciám na elektródach. Elektrolýza predstavuje premenu práce elektrického prúdu na prácu chemickej reakcie. 
Z kvalitatívneho hľadiska dochádza v priebehu elektrolýzy k premene chemických látok (k redoxným reakciám), kvantitatívne hľadisko elektrolýzy študoval Michael Faraday a sú opísané Faradayovými zákonmi elektrolýzy.
Časticové vysvetlenie.
Elektricky vodivý roztok (vodič druhej triedy) obsahuje zmes kladných a záporných iónov, ktoré vznikajú elektrolytickou disociáciou. Prechodom elektrického prúdu dochádza k pohybu kladných iónov (katiónov) k zápornej elektróde (katóde) a záporných iónov (aniónov) ku kladnej elektróde (anóde). Na elektródach takýmto spôsobom môže prebiehať redoxná chemická reakcia – medzi iónmi a elektródou, medzi iónmi samotnými alebo iónmi a roztokom (vďaka vyššej koncentrácii iónov pri elektródach).
Katóda (vodič prvej triedy) privádza do roztoku elektrolytu (vodič druhej triedy) prúd vo forme elektrónov. V roztoku elektrolytu je náboj prenášaný iónmi a z anódy sú odvádzané znova elektróny. Na rozh, aní vodičov prvej a druhej triedy musí teda dochádzať k redoxným reakciám, čiže k elektrolýze. 
Príklady elektrolýzy.
Elektrolýza kuchynskej soli.
Elektrolytom môže byť napríklad vodný roztok chloridu sodného NaCl (kuchynská soľ), ktorý je disociovaný na kladné ióny sodíka Na+ a záporné ióny chlóru Cl−. Elektródy môžu byť napríklad uhlíkové. Elektrické napätie medzi elektródami usmerní pohyb Na+ k zápornej elektróde, od ktorej ión Na+ prijme elektrón a zmení sa na elektricky neutrálnu časticu – atóm sodíka Na. Záporné ióny Cl− sú priťahované ku kladnej elektróde, ktorá prijíma elektrón, a po dva atómy sa zlučujú do elektricky neutrálnej molekuly chlóru Cl2. Na zápornej elektróde sa teda z roztoku vylučuje pevný sodík (reaguje s vodou), pri kladnej elektróde uniká plynný chlór. V elektrolyte sa zmenšuje počet iónov, koncentrácia roztoku sa znižuje, kvapalina sa stáva menej vodivou.
Elektrolýza vody.
Pri elektrolýze vody sa ako elektrolyt používa roztok kyseliny sírovej H2SO4 vo vode a elektródy z platiny, ktorá s kyselinou sírovou nereaguje. Disociáciou molekuly kyseliny sírovej v roztoku vznikajú kladné ióny vodíka H+ a záporné ióny SO42−. Katióny vodíka sa pohybujú k zápornej elektróde, od ktorej prijímajú elektrón a zlučujú sa do molekúl vodíka H2. Anióny SO42− sa pohybujú ku kladnej elektróde, ktorej odovzdávajú svoje prebytočné elektróny a elektricky neutrálna molekula SO4 okamžite reaguje s vodou – vzniká nová molekula H2SO4. Pri tejto reakcii sa uvoľňujú molekuly kyslíka O2. Pri zápornej elektróde sa teda vylučuje z roztoku vodík, pri kladnej elektróde sa vylučuje kyslík. Pritom v elektrolyte zostáva rovnaký počet molekúl kyseliny sírovej H2SO4, zatiaľ čo sa znižuje počet molekúl vody H2O, koncentrácia roztoku sa zvyšuje.
Jednoduchá elektrolýza vody je energeticky náročná a vzhľadom na zdroj energie má veľkú uhlíkovú stopu. Na výrobu 1kg vodíka je potrebných približne 9kg vody a 60 kWh elektrickej energie. 
Galvanické pokovovanie.
Príkladom galvanického pokovovania je pomedenie. Elektrolytom pri galvanickom pomedení môže byť roztok síranu meďnatého (CuSO4) vo vode, kladná elektróda musí byť z medi, zápornú elektródu tvorí pokovovaný predmet. CuSO4 sa vo vode disociuje na katióny medi Cu2+ a anióny SO42−. Ióny Cu2+ sú priťahované k zápornej elektróde, na ktorej postupne vytvárajú medený povlak. Ióny SO42− sú priťahované ku kladnej medenej elektróde, z ktorej vytrhávajú katióny medi Cu2+. Koncentrácia roztoku zostáva rovnaká, medená elektróda sa časom rozpustí.

</doc>
<doc id="35840" url="https://sk.wikipedia.org/wiki?curid=35840" title="Akumulátor energie">
Akumulátor energie

Akumulátor energie alebo zásobník energie je technické zariadenie na uchovávanie energie; elektrickej (kondenzátor, sekundárny elektrochemický článok), tepelnej (napr. zásobník pary, boiler), vodnej energie (akumulačná prečerpávacia elektráreň), mechanickej (napr. pružina, závažie, zotrvačník) a pod.
V oblasti elektriny sú najznámejšie elektrochemické akumulátory (pozri sekundárny elektrochemický článok), ale akumulátory elektrickej energie môžu pracovať aj na iných princípoch. 
Známy je aj priemyselný princíp akumulácie energie do potenciálnej energie vody v prečerpávacích elektrárňach. V prípade, že elektrina slúži k výrobe tepla, dá sa akumulovať aj vytvorené teplo. Na tomto princípe je založené akumulačné vyhrievanie alebo bojler.

</doc>
<doc id="35842" url="https://sk.wikipedia.org/wiki?curid=35842" title="Kto chytá draka">
Kto chytá draka

Kto chytá draka je film režiséra Joela Schumachera z roku 2003 nakrútený podľa skutočného príbehu novinárky Veroniky Guerinovej.

</doc>
<doc id="35851" url="https://sk.wikipedia.org/wiki?curid=35851" title="Edmund Allenby">
Edmund Allenby

Edmund Henry Hynman Allenby, 1. vikomt z Allenby (* 23. apríl 1861 – † 14. máj 1936) bol britský maršal, ktorý sa preslávil v druhej fáze prvej svetovej vojny, v ktorej ako vrchný veliteľ Egyptského expedičného zboru (1917-1918) viedol britské jednotky v bojoch proti Osmanskej ríši v Afrike a Ázii. Počas týchto rokov celkom ovládol kľúčové oblasti Blízkeho Východu (najmä Palestínu a Sýriu) a úplne deklasoval turecké jednotky pôsobiace na tejto fronte. 
Po vojne získal v roku 1919 hodnosť poľného maršala a bol mu udelený dedičný titul vikomt z Allenby. Je považovaný za jedného z najlepších dohodových veliteľov prvej svetovej vojny.
V centre Tel Avivu je po ňom pomenovaná ulica.

</doc>
<doc id="35863" url="https://sk.wikipedia.org/wiki?curid=35863" title="Hodnotenie sily listu">
Hodnotenie sily listu

Aby bridžoví partneri mohli počas licitácie dospieť k optimálnemu záväzku, mali by mať nástroje, ktorými môžu zhodnotiť svoj list (svoje karty).
Silu listu možno hodnotiť viacerými metódami alebo ich kombináciou:
Figúrové body.
Miltonove body.
V súčasnosti najrozšírenejším hodnotením figúrových bodov je: A-4, K-3, Q-2, J-1. Takéto bodovanie zaviedol americký bridžista Milton Work, preto sa takéto body nazývajú aj "Miltonove body".
V každej farbe sa nachádza 10 bodov, spolu 40 bodov. Priemerne pripadá na jedného hráča 10 bodov a na jednu linku 20 bodov. Keď partneri majú na linke viac ako 20 HCP, hovoríme, že majú prevahu bodov. Ak hráč dostal viac než 10 HCP, má nadpriemerný list. Keď uvažujeme, či otvoriť alebo neotvoriť licitáciu, mali by sme mať nadpriemerný list. Niektoré systémy otvárajú už od 11 HCP, väčšina od 12 HCP.
Partneri môžu byť dohodnutí na inom priradení bodov jednotlivým figúram. Pri tomto spôsobe sú dáma a dolník mierne nadhodnotené. Niektoré počítačové programy napríklad hodnotia figúry takto: A-8, K-4, Q-2, J-1 (ide o mocniny 2).
Zar body.
Metóda "Zar Points" hodnotí figúry takto: A-6, K-4, Q-2, J-1. Spolu je potom figúrových bodov 52 a priemerne na jedného hráča pripadá 13 bodov, takže nadpriemerný list má 14 figúrových bodov. Hoci toto hodnotenie lepšie vyjadruje relatívnu hodnotu figúr, väčšina bridžistov používa "Miltonove body" - ľahšie sa počíta do 40, než do 52.
Popis hodnotenia sily listu metódou Zar Points 
Rozlohové body (distribučné body)(RB).
Doplnkovým hodnotením k figúrovým bodom je ohodnotenie listu rozlohovými bodmi, aby sme si rozlohové body mohli pripočítať, musíme nájsť fit (farebnú zhodu). Rozlohové body sa počítajú takto:
Komplexné body (KB).
Spočítaním figúrových a rozlohových bodov dostaneme komplexné body.
Bilancia.
Na základe licitácie partnera a svojich komplexných bodov môžeme stanoviť bilanciu na aký stupeň môžeme ešte bezpečne ísť. Na jeden zdvih treba orientačne 3 komplexné body. 
Napríklad SAYC otvára na prvom stupni s rozpätím 12-21 bodov, ak partner otvoril 1 srdce, čím sľubuje okrem bodov aj minimálne 5 list srdcový. Ak máme aspoň 7 KB a 3 list srdcový, zalicitujeme 2 srdcia (my máme 7KB, a partner má minimálne 12 HCP+2 RB (1 RB za päťlist, 1 RB za dubel), spolu je to 21 KB, čo dáva síce iba 21/3=7 zdvihov, ale v prípade, že má partner maximum, riskovali by sme vynechanie celej hry. Po našej odpovedi partner licituje takto:
Ak po tom istom otvorení partnera budeme mať 13 KB, zalicitujeme 3 srdcia, partner bude licitovať takto:
Metóda stratových zdvihov.
(angl. "Losing Trick Count" – LTC) Je jednou z metód ohodnotenia sily listu. Na rozdiel od metódy počítania figúrových bodov , „LTC“ sa používa iba na popísanie sily nepravidelných listov. Základy tejto metódy boli vypracované a publikované Dudley Courtenayom v r. 1934 v knihe „The System the Experts Play“, jeho metóda ale nezískala veľkú popularitu. Nanovo ju objavil a spopularizoval v šestdesiatych rokoch 20. storočia anglický hráč Maurice Harrison-Gray. „LTC“ bola napríklad súčasťou systému Rímsky Tref, ktorý používalo legendárne talianske družstvo Blue Team.
Podľa LTC maximálny počet stratových zdvihov (SZ) v jednom liste je 12, maximálny počet SZ v jednej farbe je 3. 
SZ sú top honéry (A, K, D), ktoré chýbajú vo farbe a navyše:
Napríklad:
 AKxxx 1 SZ (chýba jeden top honér)
 Kxx 2 SZ (chýba eso a dáma)
 Jx 2 SZ (dubl)
 QJx 2 SZ
Počet stratových zdvihov v tomto liste je 7.
 xxxxxx 4 SZ (chýbajú 3 honéry + dlhá farba bez honérov)
 AKDx 0 SZ
 Kx 1 SZ
 x 1 SZ
Spolu 6 SZ.
 Ax 1 SZ
 KDWxx 1 SZ
 AD 0 SZ
 Axxx 2 SZ
Spolu 4 SZ, ale keďže máme 3 esá a kráľa môžeme odrátať jeden SZ, a teda máme iba 3 SZ.
Aby sme spočítali, koľko zdvihov možno v rozdaní získať, musíme spočítať SZ v listoch oboch partnerov a odrátať získaný súčet od 24, výsledok napovedá, koľko zdvihov by sme mali získať:
 KD96 (1 SZ) A108752 (2 SZ)
 A103 (2 SZ) 9 (1 SZ)
 ADJ74 (1 SZ) K952 (2 SZ)
 8 (1 SZ) 105 (2 SZ)
Súčet SZ v oboch listoch je 12, a 24-12=12 – mali by sme licitovať malý slem.
Používajúc metódu LTC na otvorenie treba list s najviac 7 SZ, a na reverz alebo skok novou farbou treba list s 5 SZ. Odpovedajúci licituje nasledovne:
Literatúra o LTC
Externé linky o LTC

</doc>
<doc id="35864" url="https://sk.wikipedia.org/wiki?curid=35864" title="Trh s dievčatami">
Trh s dievčatami

Trh s Dievčatami (Leányvásár) je opereta, ktorú skomponoval Viktor Jacobi. Premiéra sa konala 14. novembra 1911 v Király Színház v Budapešti. Libreto napísali Ferenc Martos a Miklós Bródy. Opereta bola prvým veľkým medzinárodným úspechom autora.
Obsah.
I. dejstvo.
V dedine neďaleko San Francisca sa koná “trh s dievčatami”. Je to deň, keď farmári dávajú svoje dcéry na vydaj. Podľa tradície, dievča ktoré dá košom každému nápadníkovi dajú na jeden deň za ženu najposlednejšiemu chalanovi z dediny a musí s ním celý večer pretancovať. Na trh prichádza aj milionár Harrison s dcérou Lucy a je to ona, kto každého odmietne, pretože má už nápadníka, mladého grófa Fritza Rottenberga. Aj ona musí dodržať tradíciu a vyberú jej Toma Miglesa. Tom Migles je v skutočnosti skrachovalý podnikateľ, ktorého zničil práve Harrison. Vymyslí pomstu a podplatí šerifa, aby ich zosobášil právoplatne. Keď sa Harrison dozvie, že manželstvo je platné, snaží sa presvedčiť, aby sa Tom vzdal Lucy a podali žiadosť o rozvod. Tom odmietne ale dovolí Lucy ešte ísť na pár týždňov domov.
II. dejstvo.
Harrisonovci a Rottenbergovci sa snažia ujsť pred Tomom na jachte, ale vysvitne, že Tom je jedným z ich kuričov. Naďalej sa odmieta Lucy vzať, teraz už aj preto, že už sa do seba zaľúbili. Rottenbergovci sa pokúsia Toma zdiskreditovať tak, že ho oblečú do fraku a chcú dokázať, že neobstjí ako gentleman. Omyl však rýchlo vyjde najavo – Tom má skvelé chovanie a čoskoro aj prezradí, že on je pôvodným menom Feetwood, ktorého Harrison priviedol na mizinu a že z pomsty podplatil šerifa, aby ho zosobášil s Lucy. Nestihne však už vysvetliť, že sa medzitým do Lucy zamiloval, lebo ona zranená vyhlási, že si vezme mladého Rottenberga.
III. dejstvo.
Pripravuje sa svadba Rottenberga a Lucy. Rottenberg však nie je príliš nadšený, lebo na jachte sa zamiloval do komornej Bessy a pred dvoma dňami si ju aj tajne vzal za ženu. Nakoniec sa to musí prevaliť a Lucy je opäť voľná. Tom ju presvedčí, že ju má skutočne rád.

</doc>
<doc id="35865" url="https://sk.wikipedia.org/wiki?curid=35865" title="Jakarta EE">
Jakarta EE

Jakarta EE (predtým Java Platform, Enterprise Edition, skr. Java EE resp. Java 2 Enterprise Edition, skr. J2EE) definuje štandard pre vývoj komponentovo-orientovaných mnohovrstvových podnikových aplikácií a informačných systémov, ktoré sú dobre prenositeľné, škálovateľné a integrovateľné so staršími aplikáciami v jazyku Java.
Zahŕňa technológie ako JavaServer Pages, JavaServer Faces, Servlets, JDBC, EJB a ďalšie.

</doc>
<doc id="35867" url="https://sk.wikipedia.org/wiki?curid=35867" title="Adiabatický dej">
Adiabatický dej

Adiabatický dej alebo adiabatický proces je termodynamický dej, pri ktorom nedochádza k tepelnej výmene medzi látkou a okolím.
Pokiaľ je adiabatický proces zároveň vratný, menia sa počas neho iba tlak, objem a teplota plynu, nemení sa jeho entropia. Adiabatický vratný dej sa nazýva aj izoentropický. Nie každý adiabatický proces je teda izoentropický. Adiabatické vratné procesy v prírode neexistujú ani sa nedajú realizovať v technických zariadeniach. Slúžia však ako teoretické modely a definujú cieľový stav, ku ktorým sa snažia technické zariadenia priblížiť. Pomocou nich sa definuje aj adiabatická účinnosť zariadení.
Nevratné adiabatické procesy.
Podmienku, aby nedochádzalo k tepelnej výmene medzi pracovnou látkou a okolím s prijateľným priblížením spĺňa väčšina zariadení, ktoré pracujú dostatočne rýchlo aby nebol dostatok času na prestup tepla medzi systémom a okolím. Príkladom takýchto procesov sú adiabatické prúdenie v dýzach alebo lopatkových mrežiach turbín, prúdenie cez prekážky - škrtenie. Prestup tepla je taký malý, že ho možno pre technické výpočty zanedbať. Prejavujú sa ale vnútorné nevratnosti v systéme, ktoré spôsobia zmenu teploty na úkor energie prúdenia. V niektorých zariadeniach nie je ani toto zjednodušenie prípustné a zmeny prebiehajú polytropicky.
S adiabatickými procesmi v reálnych zariadeniach súvisí aj ich tzv. "adiabatizácia". Ide o používanie materiálov, ktoré znižujú prestup tepla z pracovnej látky do okolia a tým proces približujú k cieľovému adiabatickému bez prestupu tepla. Príkladom je používanie keramických povlakov pre exponované časti spaľovacieho priestoru spaľovacích motorov.
Vratné adiabatické procesy.
Vratné adiabatické procesy sú teoretickým modelom. Ťažšie ako podmienku tepelnej izolácie od okolia je dodržať podmienky vratnosti.
Vratný adiabatický dej ideálneho plynu.
Pre adiabatický dej s ideálnym plynom platí "Poissonov zákon":
Exponent formula_4 sa nazýva "Poissonova konštanta" a nadobúda hodnoty:
Adiabatická zmena teploty.
Pri zmene tlaku v plyne (napríklad pri stlačení piestu), bez výmeny tepla so stenami nádoby a iných dejov (vyparovanie/kondenzácia, horenie a pod.), príde ku adiabatickej zmene teploty, ktorú môžme odvodiť z Poissonovho zákona.
formula_8
kde:
Vratná adiabata (izoentropa).
Závislosť tlaku na objeme plynu pri priebehu adiabatického deja graficky vyjadruje krivka "adiabata":
Môžu pri ňom nastať dva deje:
Pretože pri adiabatickom deji nedochádza k výmene tepla s okolím, bude formula_9. Podľa prvého termodynamického zákona potom platí vzťah
formula_10
To sa dá interpretovať tak, že pri adiabatickom stláčaní (formula_11) plyn prácu prijme a dôjde tak ku rastu vnútornej energie (formula_12), čím sa plyn ohreje. Pri rozpínaní (formula_13) plyn naopak koná prácu na úkor vnútornej energie (formula_14), čím sa ochladzuje. Celková zmena vnútornej energie je teda rovná vykonanej práci formula_15.
Podľa stavovej rovnice ideálneho plynu (ak formula_16) je možné napísať
formula_17
Využitím Mayerovej rovnice a po vydelení formula_18 dostaneme
formula_19
S využitím Poissonovej konštanty je možné predchádzajúce zapísať ako
formula_20
odkiaľ po integrácii dostaneme
formula_21
a po odlogaritmovaní 
formula_22
Energetická bilancia.
Pri adiabatickom deji sa práca koná na úkor vnútornej energie. Pre celkovú prácu teda bude platiť
formula_23
Z Mayerovej rovnice s pomocou Poissonovej konštanty je možné prácu vyjadriť v tvare
formula_24
Z tejto rovnice je možné s pomocou stavovej rovnice vylúčiť teplotu, tzn. formula_25, čím dostaneme
formula_26
Ako už bolo povedané pri adiabatickom deji plyn koná prácu "W" na úkor svojej vnútornej energie "ΔU", alebo opačne, práca "W" vykonaná na plyne spôsobí zvýšenie vnútornej energie "ΔU" plynu.
Z 1. termodynamického zákona vyplýva "ΔU" = "W". Pre prácu vykonanú plynom medzi bodmi 1 a 2 platí:
formula_27
Aby plyn nemohol vymeniť žiadne teplo s okolím, mal by adiabatický dej prebiehať v dokonale izolovanom prostredí, alebo "nekonečne rýchlo".
Pre entropiu pri adiabatickom deji platí
formula_28

</doc>
<doc id="35870" url="https://sk.wikipedia.org/wiki?curid=35870" title="Atmosféra (jednotka)">
Atmosféra (jednotka)

Atmosféra je zastaraná jednotka tlaku, označuje sa atm. Jedna atmosféra je približne rovná normálnemu tlaku vzduchu, čo je 1013,25 hPa.
Prevodné vzťahy.
1 atm = 101 325 Pa = 101,325 kPa = 0,101325 MPa = 760 torr

</doc>
<doc id="35872" url="https://sk.wikipedia.org/wiki?curid=35872" title="Boltzmannova konštanta">
Boltzmannova konštanta

Boltzmannova konštanta vyjadruje vzťah medzi termodynamickou teplotou a priemernou relatívnou kinetickou energiou častíc plynu. Nachádza sa v definícii jednotiek kelvin a a plynovej konštanty a takisto vo vzťahoch pre žiarenie absolútne čierneho telesa a Boltzmannovho vzťahu pre entropiu. Má jednotky energie delené teplotou, teda rovnaké ako entropia. Po redefinícii SI jednotiek z roku 2019 je to jedna z definujúcich konštánt, ktoré majú presnú definíciu. Boltzmannova konštanta je definovaná ako presne formula_1.
Bola pomenovaná po rakúskom fyzikovi Ludwigovi Boltzmannovi, ktorý sa významne podieľal na rozvoji štatistickej fyziky, kde táto konštanta hrá kľúčovú úlohu.
Značka a hodnota.
Značka: formula_2 alebo formula_3
Hodnota: formula_1
Vynásobením Boltzmannovej a Avogadrovej konštanty dostaneme univerzálnu plynovú konštantu, ktorá udáva to isté pre látkové množstvo jedného molu.

</doc>
<doc id="35874" url="https://sk.wikipedia.org/wiki?curid=35874" title="Stupeň Rankina">
Stupeň Rankina

Stupeň Rankina (označovaný °R) je zastaraná jednotka teploty, ktorú v roku 1859 vytvoril škótsky inžinier a fyzik William John Macquorn Rankine. Symbol °R sa tiež používa pre stupeň Réaumura.
Základným bodom stupnice je teplota absolútnej nuly, ktorej je priradená hodnota 0 °R. Jeden stupeň Rankina odpovedá rovnakému rozdielu teploty ako 1 stupeň Fahrenheita, ale 0 °R je −459.67 °F. Teplota topenia vody odpovedá hodnote 491.67 °R.

</doc>
<doc id="35877" url="https://sk.wikipedia.org/wiki?curid=35877" title="Terabyte">
Terabyte



</doc>
<doc id="35878" url="https://sk.wikipedia.org/wiki?curid=35878" title="Carltheater">
Carltheater

Divadlo Carltheater (do roku 1847 Leopoldstädter Theater) bolo divadlo, ktoré sa nachádzalo v 2. viedenskom obvode v ulici Praterstraße 31.
Dejiny.
Toto divadlo dal postaviť Karl von Marinelli a otvorené bolo v roku 1781 pod názvom "Leopoldstädter Theater". Zameriavalo sa na prózy a hudobné diela. V roku 1838 budovu kúpil Carl Carl (pôvodom z Krakova), ktorý v tom čase viedol aj konkurenčné divadlo Theater an der Wien.
Pôvodné divadlo Leopoldstädter Theater bolo prebudované a znovu otvorené 10. decembra 1847 pod novým názvom "Carltheater". Johann Nepomuk Nestroy viedol divadlo Carl Theater v rokoch 1854 – 1860. Počas toho obdobia priniesol do Viedne nový žáner Offenbachove operety. Prvé diela boli vlastne ukradnuté, keďže ochrana autorských práv v tom čase v podstate nefungovala a už vôbec nie na medzinárodnej úrovni.
Nové Offenbachove diela mali vo Viedni úspech, čo viedlo Franza von Suppé k tomu, aby žáner prevzal a prispôsobil viedenskému publiku. Svetové premiéry významných Suppého operiet Krásna Galatea, Fatinitza aj Boccaccio sa konali v divadle Carltheater. Aj ďalšom období sa v divadle Carltheater konali viaceré svetové operetné premiéry ako napríklad Johann Strauss ml. – Viedenská krv, Franz Lehár – Drotár alebo Cigánska láska, Oscar Straus – Ein Waltzertraum a iné. Hlavným centrom operety sa ale postupne stalo Theater an der Wien.
V roku 1929 bolo divadlo Carltheater zavreté kvôli finančným ťažkostiam. Budova divadla bola v roku 1944 silne poškodená bombardovaním a preto ju v roku 1951 úplne odstránili. Dnes sa na mieste pôvodného divadla nachádza moderná administratívna budova.

</doc>
<doc id="35879" url="https://sk.wikipedia.org/wiki?curid=35879" title="Terabajt">
Terabajt

Terabajt (skratka "TB", ) je jedna z jednotiek kapacity pamäťových médií.
Definícia.
1 terabajt = 1012 bajtov.
V minulosti bola jednotka terabajt používaná vo význame 240 bajtov (1024 gigabajtov). V súčasnosti sa ale presadzuje trend používania jednotky "TiB" (tebibajt) pre 1 024 GiB, aby mohla predpona "tera" (TB) zostať chápaná ako 1 000 gigabajtov.

</doc>
<doc id="35881" url="https://sk.wikipedia.org/wiki?curid=35881" title="Tepelná vodivosť">
Tepelná vodivosť

Tepelná vodivosť (alebo zriedkavo: "vodivosť tepla") môže byť:

</doc>
<doc id="35887" url="https://sk.wikipedia.org/wiki?curid=35887" title="Krakovanie">
Krakovanie

Krakovanie je tepelné a tlakové štiepenie uhľovodíkov z ropy s dlhým reťazcom ich molekúl a s vysokou teplotou varu na zmes nenasýtených a nasýtených uhľovodíkov s kratším reťazcom a nižšou teplotou varu. Krakovaním sa spracúva petrolej na benzín zahrievaním pri teplote 400 – 600 °C. Hexadekán (zložka petroleja) sa rozkladá na oktán a oktén zložky benzínu.

</doc>
<doc id="35890" url="https://sk.wikipedia.org/wiki?curid=35890" title="Nukleón">
Nukleón

Nukleóny je spoločné označenie pre protóny a neutróny, teda častice tvoriace jadro atómu.
Patria medzi baryóny. Protóny a neutróny tvoria nábojový multiplet (presnejšie nábojový „dublet“,keďže sú to dve častice) a majú zložitú vnútornú stavbu.

</doc>
<doc id="35891" url="https://sk.wikipedia.org/wiki?curid=35891" title="Konvenčná hláška">
Konvenčná hláška

Konvenčná hláška alebo umelá hláška alebo konvencia v bridži je hláška s neprirodzeným (umelým, konvenčným, dohodnutým) významom. Je to hláška s iným významom, než by mala pri prirodzenej licitácii - namiesto dĺžky v licitovanej farbe ukazuje krátkosť alebo sa pýta partnera na zádrž v licitovanej farbe alebo súčasne ukazuje viacero farieb...
Konvenčné hlášky slúžia na podrobnejšie popísanie listu, alebo dosiahnutie toho, aby sa záväzok zohrával zo strany pre pár výhodnejšej. Zoznam konvencií, ktoré pár používa, by mal byť uvedený na jeho konvenčnej karte. Konvenčné hlášky sú hráči povinní alertovať, inak by mohli poškodiť súperov a tí by mohli žiadať rozhodcu o pridelenie upraveného výsledku.
Klasifikácia konvencií.
Bridžové konvencie možno klasifikovať takto:
Blackwood.
Konvencia slemovej zóny: otázka na esá hláškou 4BT. 
Keď partneri našli fit a z bilancie vychádza pravdepodobnosť malého alebo veľkého slemu, je často dôležité dozvedieť sa, koľko majú na linke es. Obvykle na to slúži hláška 4BT nazývaná Blackwood. Existuje niekoľko variantov Blackwoodu.
Jednoduchý Blackwood (Simple Blackwood).
Pôvodná verzia Blackwoodu.
Odpovede:
Rímsky Blackwood.
Nazýva sa aj Roman Key Cards (RKC). Kľúčovými kartami sú esá, tromfový kráľ a tromfová dáma. Tromfový kráľ sa oznamuje, akoby to bolo piate eso.
Odpovede sú dvojznačné:
Niektoré páry hrajú tak, že hlášky 5 a 5 majú prehodené významy.
Exluzívny Blackwood.
Ak partneri majú uzhodnenú farbu, hlášky skokom 4, 5; 5, 5 a licitovaná farba nie je uzhodnená, je to Exluzívny Blackwood. Je to otázka na esá s vylúčením esa v licitovanej farbe. Odpovede:
Piatym esom je tromfový kráľ.
Bubrotka.
Konvenčná hláška 2 systému WJ po otvorení 1 a odpovediach 1 alebo 1. Ukazuje silný variant otvorenia (18+ HCP), aspoň trojlistú podporu a je to otázka na dĺžku, silu a rozlohu. Je to prepracovaná verzia "Odvrátky".
Odpovede:
Cappelleti.
Konvencia sa nazýva aj Hamilton alebo Pottage. Sústava konvencií, zásahov do 1 bez tromfa.
Cuebid.
Konvenčná hláška slemovej zóny. Po uzhodnení farby, ak linka usúdi, že má dostatočnú silu na vylicitovanie malého alebo veľkého slemu, licitovaním ďalších farieb sa partneri informujú o zádržiach prvého a druhého kola v danej farbe. Cuebidy sa licitujú zdola, t. j. od trefov. Výnimkou môžu byť piky, ktoré možno cuebidovať na treťom stupni. Ak nejakú farbu vynecháme, oznamujeme tým, že vo vynechanej farbe nemáme zádrž. Ak partner pokračuje v cuebidovaní, má zároveň zádrž vo vynechanej farbe (farbách).
Drury.
Po otvorení partnera na treťom a štvrtom mieste, na ktorých sa zvykne otvárať aj podlimitne, je hláška 2 otázka - partner s čím si otvoril. Drury sa dáva s fitom vo farbe otvorenia a maximom pasu. Má zamedziť prekročeniu hranice bezpečnosti, pokiaľ partner otvoril podlimitne.
Existuje niekoľko variantov odpovedí.
Originálne Drury.
Pôvodné Drury ukazovalo slabosť hláškou 2. Ostatné hlášky ukazovali riadnu silu otvorenia.
Reverzné Drury.
V súčasnosti najčastejšie používané. Návrat na farbu je slabosť, licitovanie inej farby je štvorlist, prekročenie pôvodnej farby je 14+ HCP. Partneri môžu mať dohodnuté aj iné spôsoby odpovedí.
Dvojcestné Drury.
Partner po pase s listom 10+ HCP hláškou 2 ukazuje trojlistý fit, hláškou 2 štvorlistý fit. V oboch prípadoch je to otázka, otvárajúci tak môže ľahšie zhodnotiť svoj list.
Pozri aj forsujúci bez.
Forsujúci bez.
Po otvorení na prvom stupni v drahej farbe, niektoré páry používajú umelú hlášku 1BT, ktorá je otázkou - "Partner s čím si otvoril". 
2 - minimum, aspoň trojlist trefový.
2 - minimum, aspoň trojlist kárový.
2 - ak otvorenie bolo srdce, minimum 6 listé srdcia.
 - ak otvorenie bolo pik, minimum, 5 pikov a 4 srdcia.
2 - ak otvorenie bolo pik, minimum 6 list pikový.
- ak otvorenie bolo srdce, maximum, 5 sŕdc, 4 piky.
2BT - 5 list pikový, maximum.
3, - maximum, aspoň štvorlisty.
3 - maximum, ak otvorenie bolo srdce 6 listé srdcia.
 - ak otvorenie bolo pik, 5 pikov 4 srdcia.
3 - maximum, ak otvorenie bolo srdcia, 6 list srdcový, 5 list pikový. 
- Ak otvorenie bolo piky, šesťlist pikový.
Forsujúci bez sa dáva s rôznymi typmi listov. Môže byť s fitom vo farbe otvorenia i bez fitu. Môže byť so slabým i silným listom. Podľa toho, ako otvárajúci odpovedal, prebieha ďalšia licitácia.
Gerber.
Konvencia slemovej zóny, otázka na esá hláškou 4. Odpovede:
Nektoré páry používajú skrátené odpovede, pričom ak má odpovedajúci dve esá, zároveň ukazuje počet kráľov:
Väčšinou sa Gerber používa iba po otvoreniach 1NT a 2NT, niektoré páry ho používajú, aj po iných licitačných sekvenciách.
Farebný Gerber.
Konvencia slemovej zóny, ktorej cieľom je zistiť zádrž v istej farbe a zároveň zistiť počet es u partnera.
Hláška vo farbe na štvrtom stupni môže byť farebný Gerber. Je to v prvom rade otázka, či má partner zádrž v licitovanej farbe a koľko má es. Zádržou je eso, druhý kráľ, singl alebo dubl v licitovanej farbe. 
Odpovede:
Hoyt.
Otázka na kráľov, nastupujúca po odpovedi na otázku na esá.
Po otázke na esá sa niektoré páry pýtajú na kráľov hláškou 5NT. Odrezáva sa tak ale licitačný priestor, preto iné páry sa na kráľov pýtajú hláškou na najbližšom stupienku za odpoveďou na esá. Ak by najbližší stupienok bol uzhodnená farba, otázka na krále je na ďalšom stupienku. Zalicitovanie vlastnej farby alebo 5NT je konečným záväzkom.
Odpovede:
Lightnerova kontra.
Lightnerova kontra alebo kontra Lightnera je obmena výnosovej kontry, obyčajne dávana na malý alebo veľký slem a žiadajúca partnera o netypický výnos (v rámci licitácie ktorá viedla ku kontrovanému záväzku), konvencia má názov podľa Theodora Lightnera.
Po kontre Lightnera štartujúci nesmie vyniesť tromf a všeobecné zásady čím má štartovať vyzerajú nasledovne:
Tiež je potrebné vziať do úvahy všetky informácie, ktoré možno vydolovať z licitácie, napríklad či partner mohol už skôr kontrovať nejakú umelú hlášku.
Lancia.
Lancia je sada umelých odpovedí po otvorení 1 BT. 
Z rozlohou 54 sa dáva transfer na štvorlist a potom sa prirodzene licituje päťlist.
Multi.
Konvencia sa nazýva aj Multikáro. Otvorenie 2 s tromi alebo štyrmi významami:
Ak má odpovedajúci slabý list, licituje 2. Ak mal otvárajúci prvý variant, so srdcami pasuje, s pikmi licituje 2. Ak mal otvárajúci druhý variant, licituje 2NT. Ak mal tretí variant licituje krátku farbu na treťom stupni. Ak odpovedajúci licituje 2, ukazuje aspoň 4 listé srdcia.
Ak má odpovedajúci silný list, hláškou 2NT sa partnera pýta, ktorý variant otvorenia otvárajúci má. Odpovede:
Tretí variant po otázke 2NT ukazujú rôzne páry rôzne, ale s veľkou pravdepodobnosťou by sa mal vylicitovať aspoň malý slem.
Minimulti.
Hoci sa konvencia nazýva "Minimulti" alebo "Poľské multi", má len jeden význam: slabý list so šesťlistom v drahej farbe 6-11 HCP (s 11 HCP je dobré zvážiť, či nie je lepšie otvoriť prirodzene na prvom stupni). Otázky a odpovede ako vo vyššie popísanom Multi s prípadným subvariantom po otázke 2NT odpoveď 3 "Partner otvoril som s veľmi slabým listom".
V Poľsku sa používajú nasledujúce odpovede po otázke 2BT: 
Niektoré páry používajú nasledujúce odpovede po otázke 2BT: 
Pozri aj: Obrana proti Multi
Odvrátka.
Pôvodný poľský názov Odwrotka. Umelá hláška systému WJ 2 po otvorení 1 a odpovedi drahou farbou, ktorá ukazuje silný variant otvorenia a zároveň sa pýta na silu listu odpovedajúceho a na počet kariet v licitovanej drahej farbe. Väčšinou sľubuje aspoň trojlistú podporu. Odpovede:
Čiže vždy slabší variant, silnejší variant a po každých dvoch stupienkoch o jednu kartu vo farbe viac.
Poľské dvojfarby.
Otvorenia na druhom stupni od 2 po 2BT, ktoré ukazujú dva päťlisty so silou 6-11 HCP. Sú to blokujúce, polokonštruktívne hlášky.
Ogust.
Ogust Ogust convention je konvencia používaná po partnerovom otvorení slabé dva teda 2, 2, 2.
Ak partner otvárajúceho má silný list, hláškou 2BT sa pýta na silu a rozlohu listu otvárajúceho.
Existuje viacero variantov konvencie Ogust, v niektorých je prehodený význam hlášok 3 a 3 aby po otvorení 2 a otázke 2BT bolo možné vypnúť na úrovni 3.
Keďže slabé dva sú s rozpätím bodov 5-11 HCP, za slabú ruku možno pokladať 5-7, silnú 9-11 a 8 bodová ruka je na zhodnotení otvárajúceho, ale je skôr slabá.
Slabé dva.
Otvorenia slabé dva sú podlimitné otvorenia 2, 2, 2. Nejde v pravom
slova zmysle o umelé hlášky, ale mali by sa alertovať, keďže prirodzená hláška na druhom stupni by mala predstavovať silu. Ide o poloblokujúce otvorenia so silou 5-10(11) HCP a šesťlistom v licitovanej farbe. List otvárajúceho slabým dva by nemal popri šesťliste obsahovať drahý štvorlist, lacný štvorlist sa nevylučuje, list by tiež nemal obsahovať viac než jedno eso alebo kráľa v bočnej farbe.
Odpovede:
Ak to je otázka na singel, otvárajúci licituje singel na treťom stupni, ak singel nemá, zopakuje farbu otvorenia na treťom stupni.
Super DONT.
Konvencia používaná zasahujúcimi, ak súper otvoril 1BT. Obmena konvencie DONT.
Stayman.
Konvencia používaná po otvorení 1BT a v niektorých iných situáciách, keď jeden z partnerov ukázal silný list na pravidelnej rozlohe, ktorá má za cieľ uzhodniť drahú farbu rozloženú u partnerov po 4-4. Hláška 2 je otázkou na drahý štvorlist. Odpovede:
Tinbuktu.
Konvencia používaná proti otvoreniu silným trefom. Licitovaná farba je buď pravá aspoň päťlistá, alebo je krátka a označuje dve iné farby aspoň štvorlisté. Niektoré páry ju používajú aj proti prípravnému trefu.
1) názov konvencie je Timbuktu (Timboktoo)
2) farbu, ktorú dražím, nemám. mám alebo 5-list v najbližšej farbe, alebo 44 v ostatných farbách
Transfery po BT.
Konvencia používaná po otvorení 1BT a v niektorých iných situáciách, keď jeden z partnerov ukázal silný list na pravidelnej rozlohe, cez zalicitovanie farby bezprostredne nižšej, než je farba, ktorú má hráč v liste. Otvárajúci povinne licituje farbu o jeden stupienok vyššiu. Ak má veľmi dobrú podporu v tejto farbe (štvorlist a dve top figúry), môže skočiť, riskuje však, že partner licitoval transfer s veľmi slabým listom.
Niektoré páry hrajú 2BT ako invit do 3BT a nie ako transfer.
Hlavnou výhodou transferu je, že silná ruka zostáva pred obrancami skrytá, čo im sťažuje obranu. Zároveň odpovedajúci podľa vlastnej sily riadi ďalšiu licitáciu. So slabým listom pasuje, so silnejším invituje a so silným presadí hru. Ak by licitoval prirodzene, tak by otvárajúci nevedel, či má jeho hlášku pasovať alebo licitovať ďalej.
Truscott.
Konvencia používaná po otvorení silným trefom. Hláška je deštruktívna. Má sťažiť linke, ktorá má zjavnú prevahu bodov, nájsť optimálny záväzok. Konvenciou Truscott zasahujúci hráč oznamuje súčasne dve farby najmenej štvorlisté od 0 HCP a to takto:
Truscott má často silný psychologický efekt, keď súperi majú zhodu v jednej z farieb ohlásených Truscottom, ale neodvážia sa ju zalicitovať.
Konvencia je pomenovaná po anglickom bridžistovi Alanovi Truscottovi.
Výnosová kontra.
Existuje niekoľko variantov výnosových kontier:
Výnosové kontry treba dávať opatrne, ak to bola kontra na umelú hlášku, súperi ju môžu prijať (ak jeden z nich, väčšinou sediaci za nami) má v danej farbe veľa karát a usúdi, že by sa záväzok dal splniť.
Kontrou môžeme súperov upozorniť, že nie sú v dobrom záväzku a prejdú do lepšieho záväzku, ktorý splnia a ten predchádzajúci, hoci bez kontry by nesplnili.
Wilkosz.
Konvencia pomenovaná podľa poľského bridžistu Wilkosza. Je to otvorenie 2, ukazujúce dva päťlisty z toho aspoň jeden drahý a 6-11 HCP. Konvencia patrí medzi hnedé konvencie zakázané WBF na bežných turnajoch. Proti umelým otvoreniam je povolená. V Česku a na Slovensku je povolená pri otvorení, v zásahu je povolená proti umelým otvoreniam.
Odpovede:

</doc>
<doc id="35892" url="https://sk.wikipedia.org/wiki?curid=35892" title="Oktánové číslo">
Oktánové číslo

Oktánovým číslom (OČ) sa hodnotí odolnosť benzínu (a iných palív pre zážihové motory) proti detonačnému spaľovaniu. Čím je vyššie oktánové číslo, tým je palivo odolnejšie proti detonačnému spaľovaniu. 
Oktánové číslo paliva sa zisťuje porovnávaním na skúšobnom zariadení s referenčným palivom. Oktánové číslo paliva odpovedá percentuálnemu objemovému podielu čistého izooktánu (C8H18) v zmesi s "n"-heptánom (C7H16), ktoré sa na skúšobnom zariadení začína detonačne spaľovať pri rovnakom kompresnom pomere ako porovnávané palivo. Čistý izooktán má oktánové číslo 100, heptán má oktánové číslo 0. Oktánové číslo teda môže mať aj hodnotu vyššiu ako 100, ak je dané palivo ešte odolnejšie proti samovznieteniu než čistý izooktán. 
Napríklad oktánové číslo 95 znamená, že palivo je rovnako odolné proti samovznieteniu ako zmes pozostávajúca z 95% oktánu a 5% heptánu.
Oktánove číslo je jedna zo základných charakteristík motorových palív pre zážihové motory. Je súčasťou označenia paliva, uvádza sa napr. na stojanoch čerpacích stanic a pod.
Zisťovanie oktánového čísla.
Správanie paliva je v skúšobnom jednovalcovom motore s premenlivým kompresným pomerom porovnané so správaním zmesi izo-oktánu a n-heptánu. Kompresný pomer sa postupne zvyšuje, až kým nezačne dochádzať k detonačnému spaľovaniu. Podľa spôsobu merania sa rozpoznávajú dve definície oktánového čísla:
Rozdiel oktánových čísiel rovnakého paliva meraných oboma metódami býva 2 - až 12 jednotiek. Nazýva sa tiež "citlivosť paliva na oktánové číslo". Oktánové číslo merané motorovou metódou je typicky o cca 10 bodov nižšie. V praxi sa vo väčšine krajín uvádza oktánove číslo podľa výskumnej metódy, oktánove číslo podľa motorovej metódy je však definované v normách.
Niektoré krajiny (napr. USA, Kanada) používajú tiež oktánové číslo vypočítané ako priemer z OČ-VM a OČ-MM. Vďaka hore spomenutému rozdielu medzi oboma metódami, oktánové čísla na benzínových pumpách v USA sú zhruba o 4 až 5 jednotiek nižšie ako v Európe. 87-oktánový benzín v USA ("regular") tak zhruba zodpovedá 91-oktánovému v Európe.
Detonačné spaľovanie.
Detonačné spaľovanie nastáva pri dostatočne vysokých teplotách a tlakoch vo valci v závislosti od odolnosti paliva. Prejavuje sa tak, že rýchlosť spaľovania dosahuje rýchlosť zvuku a v priestore valca sa šíria rázové vlny, ktoré sa odrážajú od vnútorných stien spaľovacieho priestoru. Tieto zvuky je možné rozoznať sluchom, preto sa jav nazýva laicky „klepanie motora“. 
Antidetonačné prísady.
Čistý benzín má veľmi nízke oktánové číslo. Preto sa do neho pridávajú prísady, ktoré ho zvyšujú. V minulosti boli najpoužívanejšie zlúčeniny olova (hlavne tetraetyl olova a tetrametyl olova). Liter benzínu tak obsahoval niekoľko desatín gramu olova, ktoré je však toxické. Dnes sú preto prímesi na báze olova zakázané. Ako antidetonátory sa používajú napr. aromatické amíny či halogenidy kovov.

</doc>
<doc id="35893" url="https://sk.wikipedia.org/wiki?curid=35893" title="Oxidácia">
Oxidácia



</doc>
<doc id="35894" url="https://sk.wikipedia.org/wiki?curid=35894" title="Oxidovadlo">
Oxidovadlo



</doc>
<doc id="35895" url="https://sk.wikipedia.org/wiki?curid=35895" title="Oxidačno-redukčná reakcia">
Oxidačno-redukčná reakcia

Oxidačno-redukčná reakcia (skrátene redoxná reakcia, zriedkavejšie aj redukčno-oxidačná reakcia) je druh chemickej reakcie, pri ktorej nastáva výmena elektrónov medzi látkami, t.j. oxidácia jednej a redukcia druhej látky. Oxidácia a redukcia sú navzájom prepojené deje, ktoré prebiehajú pri redoxných reakciách, čiže tam, kde prebehla oxidácia, musela prebehnúť aj redukcia. Dochádza pritom k odovzdávaniu a prijímaniu valenčných elektrónov, pričom nemusia vždy vznikať ióny.
Príklady redoxných reakcií.
Redoxnými reakciami sú procesy ako horenie látok, korózia železa, dýchanie organizmov, metabolizmus, fotosyntéza, kvasenie, hnitie. Redoxné reakcie majú kruciálny význam pre ľudskú civilizáciu: syntéza amoniaku a hnojív, čo znásobilo ľudskú populáciu, výroba tepla spaľovaním dreva, uhlia, zemného plynu, pohon vozidiel na fosilné palivá. Na redoxnej reakcii je založený aj parný stroj, ktorý odštartoval priemyselnú revolúciu.
Horenie popusuje redixná reakcia oxidácie atómov uhlíka a redukcia vzdušného kyslíka:
 C0 + O20 → CIVO2-II
 Oxidácia: C0 - 4e- → CIV
 Redukcia: O20 + 4e- → 2O-II
Oxidačné činidlá.
Oxidačné činidlá (oxidovadlá) sú chemické látky, ktoré sú schopné oxidovať inú látku, t.j. sú to látky, ktoré sú schopné prijímať elektróny, pričom dochádza k ich redukcii. Ako oxidovadlá sa využívajú chemické prvky s vysokou elektronegativitou: fluór, chlór, bróm, jód, kyslík, dusík. Vzdušný kyslík sa využíva ako najbežnejšie oxidačné činidlo v každonnenom živote, najmä pri horení (vykurovanie, spaľovanie benzínu, kerozínu a nafty v motoroch, varenie na sporákoch na zemný plyn a propán butánové fľase), vonkajšie dýchanie predstavuje prenos vzduchu, ktorý obsahuje kyslík, z vonkajšieho priestoru do pľúc, kde sa dostáva do krvi, kde sa chemicky viaže na hém v červených krvinkách.
Z hľadiska výživy obyvateľstva je dôležitý dusík ako oxidačné činidlo pri Haber Boschovej syntéze amoniaku a následnej výrobe dusičnanov ako hnojív, ktoré podprujú rast plodín využívaných ako potrava pre ľudí a hospodárske zvieratá.
Fotosyntéza je komplikovaný biochemický proces, ktorý sa dá zjednodušiť ako redoxná reakcia, pri ktorej sa uhlík oxidu uhličitého redukuje (oxid uhličitý tu vystupuje ako oxidačné činidlo). Oxid uhličitý formálne oxiduje vodu na kyslík, ktorý sa uvoľňuje do atmosféry. Fotosyntéza prestavuje jediný proces, ktorým sa energia dostáva do biosféry.
Oxidačné činidlá v organickej syntéze.
Oxidácie organických látok sa realizujú za účelom transformácie elektrofilných centier (uhlík alkoholu C-OH) na nukleofilné centrá (uhlík aldehydu alebo ketónu C=O), resp, na zvýčenie elektrofility reakčného centra. V organickej syntéze sa za oxidáciu považujú hlavne tieto transformácie:
Oxidačné činidlá rozdeľujeme na jednoelektrónové oxidačné činidlá:
a dvojelektrónové oxidačné činidlá:
Za oxidačné činidlá môžeme považovať aj heterogénne katalyzátory využívané na katalytickú dehydrogenáciu uhľovodíkov za vzniku násobných väzieb, napríklad oxidáciu cykloalkánov na aromatické zlúčeniny.
Oxidačné činidlá môžu vznikať aj "in situ" ako v prípade Canizzarovej reakcie arylaldehydov, kde jedna molekula aldehydu vystupuje ako oxidačné činidlo a druhá ako redukčné činidlo.
Redukčné činidlá.
Redukčné činidlá (redukovadlá) sú látky schopné redukovať inú látku, t.j. odovzdať jej svoje elektróny. Ako redukovadlá sa využívajú elektropozitívne kovy, ktoré ľahko odovzdávajú svoje elektróny (alkalické kovy, kovy alkalických zemín, prechodné kovy). Z nekovov sa používajú ako redukovadlá hlavne plynný vodík, uhlík (grafit), resp. hliník (aluminotermia). Zo zlúčenín sa ako redukčné čnidlá používajú zlúčeniny síry (siričitany, ditioničitany, alkalické sulfidy a polysulfidy), zlúčeniny fosforu (kyselina fosforná), hydridy (diborán, alán, diizoalumíniumhydrid, komplexné hydridy: LiAlH4, NaBH4), heterogénne a homogénne katalyzátory hydrogenácií.
Redoxné reakcie katónov a aniónov.
Niektoré zlúčeniny (najmä jodidy a bromidy) nie je možné pripraviť, hoci existujú ich izostéry s chloridovými alebo fluoridovými aniónmi, pretože ich kontraión (katión) by zoxidoval jodidový alebo bromidový anión.

</doc>
<doc id="35896" url="https://sk.wikipedia.org/wiki?curid=35896" title="Organická chémia">
Organická chémia

Organická chémia je časť chémie zaoberajúca sa organickými zlúčeninami, ich získavaním, izoláciou z prírodných látok, štúdiom ich štruktúry, priebehom ich reakcií a možnosťami ich umelej prípravy, čiže štúdiom syntézy organických zlúčenín. Organická chémia sa zaoberá neobmedzeným počtom zlúčenín založených na schopnosti atómu uhlíka utvárať rozličné reťazce a viacnásobné väzby. Veľké množstvo organických zlúčenín tvorí heterocyklické zlúčeniny. Delenie chémie na anorganickú a organickú je iba historické; organické zlúčeniny sa správajú a riadia tými istými chemickými zákonmi ako anorganické.
Všeobecne.
Názov organická chémia vznikol pôvodne z nesprávneho pochopenia skutočnosti, že všetky tieto látky súvisia so životom a dajú sa vytvoriť iba procesmi prebiehajúcimi v živých sústavách. Organická chémia zahŕňa takmer všetky zlúčeniny uhlíka s ostatnými prvkami (okrem tých najjednoduchších ako kyselina uhličitá či kyanovodík). V súčasnosti je známych asi 17 miliónov týchto zlúčenín a denne pribúdajú ďalšie. Patria k nim aj všetky látky dodnes poznaných životných foriem. Avšak ani zďaleka nie sú známe všetky v prírode sa vyskytujúce organické molekuly.
Opakom je anorganická chémia, ktorá sa zaoberá všetkými ostatnými prvkami a ich zlúčeninami.
Zvláštne postavenie uhlíka sa zakladá na jeho štyroch väzobných elektrónoch, čím môže vzniknúť nepolárna väzba s jedným až štyrmi atómami uhlíka. Môžu vzniknúť lineárne alebo rozvetvené uhlíkové reťazce alebo cykly. Väzobný elektrón uhlíka, ktorý nie je obsadený iným uhlíkom, je naviazaný na vodík alebo iné prvky (predovšetkým kyslík, dusík, síru, fosfor). To často vedie k vzniku veľkých až veľmi veľkých molekúl a zároveň objasňuje obrovskú mnohorakosť organických molekúl. Podobná mnohorakosť by sa dala očakávať aj pri kremíku, ktorý je tiež štvormocný. Avšak, tento jav nenastáva vplyvom omnoho slabších a menej stabilných väzieb Si-Si (230 kJ mol-1 oproti energie väzby C-C , ktorá je 356 kJ mol-1.)
Vlastnosti organických substancií sú často dané ich molekulovou štruktúrou. Jednoduché organické soli, akými sú napríklad acetáty, sú výrazne ovplyvnené tvarom molekuly ich organickej časti. Existuje tiež mnoho izomérov. Sú to zlúčeniny s rovnakým celkovým zložením (sumárnym vzorcom) a rôznou štruktúrou (štruktúrnym vzorcom).
V anorganickej chémii pozostávajú molekuly najčastejšie iba z niekoľko málo atómov. Ich vlastnosti závisia od zloženia, kryštálov alebo iónov. Existujú však aj také polyméry, ktoré neobsahujú uhlík (alebo iba vo vedľajších skupinách).
Stratégia syntézy organických látok sa líši od stratégie syntézy anorganických látok v tom, že organické látky môžu byť vystavané po jednotlivých častiach.
História chémie a vznik organickej chémie.
Doba kamenná.
V staršej dobe kamennej sa človek začal neuvedomelo zaoberať chemickými vlastnosťami látok a chemickými reakciami v súvislosti s používaním ohňa. Získavanie chemických poznatkov bolo spojené s tepelnou úpravou pokrmov, výrobou keramiky, využívaním kovov a ich zliatin, v sklárstve, farbením hmôt, prípravou medoviny, piva, vína, octu etc. Tieto poznatky však zostali na úrovni remeselných postupov a primitívnych vedomostí až do 18. storočia a odovzdávali sa z generácie na generáciu vo forme overených a osvedčených postupov.
Starovek.
5. storočie pred naším letopočtom.
Od starovek ovplyvňovali predstavy o zložení sveta a jeho podstate predovšetkým grécki filozofi. V 5. storočí pred Kr. prišiel Leukippos a jeho pokračovateľ Démokritos z Abdéry s učením, že hmotný svet sa skladá z prázdnoty a z ďalej nedeliteľných častíc jednotnej pralátky, čiže atómov, ktoré sú nezničiteľné a majú stály vlastný pohyb. Všetky objekty okolo nás potom vznikajú spojovaním atómov. 
4. storočie pred naším letopočtom.
Predstavy Leukippa a Démokrita boli v štvrtom storočí pred Kr. natienené Aristotelom, ktorý učil o elementoch, i.e. o zmyslovo vnímateľných živloch, ktorých vzájomným pôsobením a zlučovaním sa tvoria všetky telesá. Aristoteles (384 až 322 pred Kr.) vyšiel z filozofie Empedokla z Akragantu (490 až 430 pred Kr.), prebral jeho učenie o štyroch živloch, z ktorých sa vraj skladá skladá svet a ktorými sú oheň, voda, vzduch a zem, ku ktorým pripojil piaty živel: éter, ktorým je preniknutý celý svet. Každému živlu prisúdil dve vlastnosti zo štvorice teplo, chladno, sucho, vlhko. Združením tepla a sucha vzniká oheň, tepla a vlhka vzniká vzduch, chladna a vlhka vzniká voda a chladna a sucha zem. Protikladné dvojice sa zlučovať nemôžu (teplo - chladno, sucho - vlhko). Živel = vlastnosť 1 + vlastnosť 2. Kvalitatívna rozdielnosť látok potom bola podľa Aristotela daná tým, nakoľko bola hmota obdarená niektorým z o živlov. Látky boli teda lineárne kombinácie živlov.
Aristotelova filozofia zostala nosným stĺpom svetového názoru v prírodných vedách celý stredovek až do novoveku. V zhode s ňou boli predstavy o možnostiach transmutácie hmoty (chemických reakcií). Pridaním alebo ubratím určitého živlu danej látky bolo podľa vtedajších predstáv možné získať látku inú (napr. pridaním chladu ku vzduchu dochádza ku vzniku vody, pridaním tepla k vode je možný vznik vzduchu atď.)
4. a 5. storočie nášho letopočtu.
Nielen logickým ale aj atraktívnym rozvinutím Aristotelovho učenia sa stali snahy o transmutácie kovov, čiže o premene neušľachtilých kovov na ušľachtilé, napr. zlato. Centrom týchto snáh sa stala na začiatku piateho storočia alexandrijská filozofická škola, ktorá bola poslednou fázou helénistickej kultúry a filozofie pred jej úpadkom a arabským vpádom. Alexandrijskí filozofi považovali kovy za zliatiny. Domnievali sa, že odňatím alebo pridaním niektorej súčasti je možné dosiahnuť premeny jedného kovu na druhý. Ich domnienky boli podporené farbením kovov na strieborno a nazlato pridávaním striebra a zlata. Z tejto školy pochádza pojem tinktúra (lat. "tinguo" = farbím), ktorý alchymisti prisudzovali prostriedkom, ktoré vyvolávajú transmutáciu. V 4. storočí sa u alexandrijskej školy začal vyskytovať pojem chémia, odvodený pravdepodobne zo staroegyptského „"keme"“, výrazu značiaceho umenie zlievania kovov.
7. storočie nášho letopočtu.
Dedičmi myšlienok a poznatkov helénistickej kultúry v Egypte sa stali po jeho ovládnutí v siedmom storočí Arabi, ktorí pri svojich výbojoch doniesli vtedajšiu chémiu do Španielska, odkiaľ sa čoskoro rozšírila ako alchýmia ("al" - arabský člen pred podstatným menom) po celej Európe. Arabi pod pojmom alchýmia rozumeli predovšetkým umenie zušľachťovania kovov, meniť striebro na zlato pomocou „medicín“, medzi ktorými na prvom mieste bol kameň mudrcov a elixír (arab. alixír z gr. "xírion" = prášok na vysušovanie rán).
9. storočie nášho letopočtu.
Poznatky a názory arabskej alchymistickej školy boli zhrnuté v spisoch prisudzovaných alchymikovi Džabirovi ibn Hajjánovi, ktorého meno bolo latinizované na Geber a ktorý bol významným predstaviteľom tejto školy koncom deviateho storočia. Historicky cenné sú tu poučenia o peciach, kúpeľoch (na ohrievanie rekčných zmesí), chemickom náčiní a o operáciách ako rozpúšťanie, filtrácia, destilácia, kryštalizácia, sublimácia etc. "Teoretické predstavy" o transmutácii kovov vychádzali z toho, že zložkou každého kovu je ortuť a síra a ich vzájomný pomer a rôzna čistota kovy kvalitatívne od seba odlišuje. Každý kov je teda lineárna kombinácia ortuti a síry. Bližšie predstavy o význame termínov „síra“ a „ortuť“ sú v Džabirových spisoch hmlisté: v niektorých úsekoch ich chápe ako chemické prvky v tom zmysle, ako ich chápeme dnes, na iných miestach spisov ich chápe ako symboly a princípy, s ktorými sú spojené vlastnosti kovov. Ortuť symbolizuje lesk, ťažnosť, taviteľnosť a stálosť v ohni. Síra je symbolom zmien, ktorým kovy podliehajú pôsobením ohňa za prístupu vzduchu. Úlohou transmutácie menej ušľachtilého kovu na ušľachtilejší je zmena pomeru ortuti a síry v prospech ortuti, resp. úplné vyčistenie ortuti (t.j. úplné odstránenie síry), až dostaneme zlato. Tieto predstavy boli základom sulfmerkuriovej teórie arabskej školy.
13. storočie nášho letopočtu.
Sulfmerkuriová teória arabskej školy sa od 13. storočia rozšírila po celej Európe a ovládla myslenie a chovanie vtedajších alchymistov. Nie je prekvapujúce, že vedľa poctivých experimentátorov sa objavili aj podvodníci, ktorých zlákala vidina ľahkého zisku zlata a moci, ktorí alchémiu zneužili a pošpinili ju nánosom mágie a slepej viery. Kameň mudrcov, čiže magisterium bol podľa nich obdarený takou divotvornou silou, že len jeho štipka dokáže premeniť tony akéhokoľvek kovu na zlato a z elixíru života sa stal nápoj, ktorý lieči, omladzuje a predlžuje život.
16. a 17. storočie nášho letopočtu.
Éra alchýmie bola nutným vývojovým štádiom a predstavuje primitívny predvedeckú formu chémie. Je otázkou, ako by sa ďalej vyvíjala primitívna forma chémie, ak by jej filozofickou bázou zostal Leukippov a Démokritov atomizmus. Alchymisti rozmnožili vedomosti o mnohých preparátoch, vypracovali chemické manipulácie a naučili sa pripravovať mnoho chemických zlúčenín. Za alchymistov sa považovali a veľkí stredovekí myslitelia ako učiteľ Tomáša Akvinského - nemecký teológ a filozof Albert von Bollstädt (1193 - 1280), nazývaný Albertus Magnus, alebo anglický filozof, prírodovedec a alchymista Roger Bacon (1214 - 1294) alebo španielsky filozof a logik Raymundus Lullus (1235 - 1315).
V 16. storočí zasiahla renesancia aj alchýmiu, ktorej dal nový smer Philippus Aureolus Theophrastus Bombastus von Hohenheim, nazývaný Paracelsus (1493 - 1541). Hlásal, že úlohou alchýmie nie je vyrábať zlato, ale arcana, t.j. lieky proti chorobám. Začal tak vrcholnú éru alchýmie, ktorá sa nazýva iatrochémia (gr. "iatros" = lekár). Paracelsus sa tak stal zakladateľom medicinálnej chémie. V súlade s Aristotelom sa Paracelsus a iatrochemici domnievali, že svet je zložený zo štyroch elementov, z nich každý obsahuje síru ako princíp horľavosti, ortuť ako princíp taviteľnosti, soľ ako princíp ohňuvzdornosti a neprchavosti. Iatrochemici preštudovali mnoho zlúčenín antimónu, arzénu, ortuti, olova, medi a striebra. Usilovali sa chemický výklad životných dejov, čím sa stali zakladateľmi biochémie. Iatrochemicic sa snažili o získanie čistých Paracelsových princípov. V tejto dobe šlo nielen o výrobu liekov, ale v dôsledku prelomenia moci cirkvi a šľachty a vplyvom rozvoja miest a remesiel došlo ku rozvoju chemických operácií na remeselnej úrovni a k vytváraniu základov chemických technológií. 
Georg Bauer, nazývaný Agricola (1494 - 1555), nemecký lekár a prírodovedec, ktorý pôsobil v Jáchymove, položil svojím dielom "De re metallica libri XII" základy baníctva a hutníctva.
Francúzsky emailér a keramik Bernard Pallisy (1510 - 1590) sa stal zakladateľom keramických výrob, hlavne v odbore smaltu, a praotcom anorganickej technológie sa stal Johann Rudolf Glauber (1604 - 1668), nemecký lekár a fyzik.
Novovek.
V 18. storočí sa podarilo izolovať pozoruhodné množstvo organických látok ako čistých látok. Napríklad močovina (1773, H. Rouelle) a tiež mnohé kyseliny, ako kyselina mravčia z mravcov (1749, A. S. Margraf), kyselina jablčná z jabĺk a kyseliny vínne z vínneho kameňa (1769, C. W. Scheele).
Skutočná organická chémia však začala až v 19. storočí, keď najprv okolo roku 1816 M. Chevreul začal študovať mydlá vyrobené z tukov a zásad. Podarilo sa mu izolovať niekoľko mastných kyselín a po pridaní zásady vyrobil mydlo.
Asi najvýznamnejšia, a tiež často uvádzaná ako prvá syntéza v organickej chémii, bola príprava močoviny zahrievaním kyanatanu amónneho (NH4OCN) (1828, F. Wöhler). 
Ďalším veľkým krokom bola syntéza farbiva anilínového purpuru. V roku 1856 sa to podarilo vtedy iba 18-ročnému W. H. Perkinovi, ktorý pri pokusoch pripraviť syntetický chinín, získal farbivo a podarilo sa mu zarobiť s ním veľa peňazí. To spopularizovalo organickú chémiu.
Kritickým zlomom v teórii organickej chémie bol koncept chemickej štruktúry uhľovodíkov (1858, F. A. Kekule a A. S. Couper). Obaja predpokladali, že štvormocné atómy uhlíka vytvárajú uhlíkové reťazce. Kekule v roku 1865 predstavil štruktúrny vzorec benzénu, čo sa stalo jedným z najvýznamnejších objavov v organickej chémii.
S pribúdajúcimi vedomosťami a zručnosťami chemikov ďalšie objavy na seba nenechali dlho čakať:
Delenie organickej chémie.
Organická chémia sa delí v podstate podľa charakteru zlúčenín na:

</doc>
<doc id="35897" url="https://sk.wikipedia.org/wiki?curid=35897" title="Pascal">
Pascal

Pascal (čítaj paskal) značka Pa je základná jednotka tlaku podľa medzinárodnej sústavy SI. Má rozmer
formula_1
1 Pa je tlak, ktorý vyvoláva sila 1 newton rovnomerne rozložená na rovinnej ploche s obsahom 1 m², kolmej k smeru sily. Jednotka bola pomenovaná po francúzskom matematikovi, fyzikovi a filozofovi Blaiseovi Pascalovi za jeho experimenty s barometrom. Jednotka Pa sa používa napríklad na meranie tlaku, pevnosti v ťahu, pevnosti v tlaku, či osmotického tlaku.
Prevod na iné jednotky.
Podľa tejto tabuľky napríklad 1 Pa = 1 N/m2 = 10–5 bar = 1,0197×10–5 at = 9,8692×10–6 atm.

</doc>
<doc id="35899" url="https://sk.wikipedia.org/wiki?curid=35899" title="Adícia (chémia)">
Adícia (chémia)

Adícia je organická chemická reakcia, pri ktorej sa dve a viac molekúl spája do jednej veľkej a dochádza k zníženiu väzbového rádu, t. j. trojitej väzby na dvojitú a dvojitej väzby na jednoduchú. Pri rozpade násobnej väzby sa musí zachovať štvorväzbovosť atómov uhlíka.
Poznáme dva hlavné druhy polárnych adičných reakcií: 
Ostatné nepolárne adičné reakcie existujú ako:
Adícia prebieha iba na chemických zlúčeninách s násobnou väzbou medzi:
Adícia je opakom eliminácie. Napríklad hydratácia alkénov a dehydratácia alkoholu je adično-eliminačný pár reakcií.
Adično-eliminačná reakcia.
Pri "adično-eliminačnej reakcii" prebieha súčasne adícia a eliminácia. Vo väčšine reakcií vytvára nukleofilná adícia karbonylové zlúčeniny (nukleofilná adícia acylu).
Ostatné adično-eliminačné reakcie sú:
čiastková reakcia Cl2 → Cl· + Cl· 
 radikály
 CH2=CH2 + Cl2 → CH2-CH2 
 Cl Cl
 1,2-dichlóretán 
 H H H H
 H-C=C-H + Br2 → H-C-C-H dibrómetán
 Br Br

</doc>
<doc id="35900" url="https://sk.wikipedia.org/wiki?curid=35900" title="Suspenzia (chémia)">
Suspenzia (chémia)

Suspenzia je heterogénna zmes, v ktorej sú pevné častice s veľkosťou približne 10−6 m rovnomerne rozptýlené v kvapaline. Na rozdiel od koloidu podlieha suspenzia sedimentácii. Napríklad polievka, turecká káva, piesok vo vode.
Suspenzie sú disperzie tuhých, čo najjemnejšie práškovaných látok v tekutom prostredí. Tuhá látka je vždy vnútornou fázou (disperzum), tekuté dispergujúce prostredie je vonkajšou fázou (dispergens). Mixtúra (mixtura, mixtura agitanda- trepacia mixtúra) je tekutá suspenzia určená na vnútorné použitie. účinne látky sú rozptýlené najčastejšie vo vode. Chuť mixtúry možno korigovať korigenciami sirupom, aromatickou vodou. 
Omývadlo (lotio suspensa) je to tekutá suspenzia určená na vonkajšie použitie, ktorá obsahuje maximálne 10% tuhých látok. Suspenzné prostredie je voda, lieh, glycerol.
Tekutý zásyp (pulvis adspersorius liquidus) je suspenzia určená na vonkajšie užitie. Obsahuje až 50% tuhých látok. Je tekutá alebo tečie po pretrepaní.Najnovšie a objavujú prípravky ako suchá suspenzia (Suspensio sicca). Sú to zmesi účinných látok, z ktorých sa v čase potreby pridaním vody pretrepaním pripraví suspenzia.
Účinné látky.
Vnútornou fázou (dispersum) v suspenziách sú liečivá nerozpustné alebo slabo rozpustné v disperznom prostredí. V mixtúrach sú to sulfónamidy,antibiotika, uhličitan vápenatý
V omývadlách a tekutých zásypoch sú to dezinficienciá, antiseptiká, látky vysušujúce. Vonkajšou fázou (dispergens, disperzné prostredie) je najčastejšie voda, lieh, glycerol, éter, tekutý parafín.

</doc>
<doc id="35901" url="https://sk.wikipedia.org/wiki?curid=35901" title="Redukcia (chémia)">
Redukcia (chémia)



</doc>
<doc id="35902" url="https://sk.wikipedia.org/wiki?curid=35902" title="Redukovadlo">
Redukovadlo



</doc>
<doc id="35903" url="https://sk.wikipedia.org/wiki?curid=35903" title="Radikál (chémia)">
Radikál (chémia)

Radikál (lat. "radicalis", pochádzajúci z koreňa) alebo často aj voľný radikál v chémii označuje paramagnetickú časticu (atóm, molekula alebo ión) s jedným alebo viacerými nespárovanými elektrónmi. Pre komplexy obsahujúce ióny prechodných kovov ani pre solvatovaný elektrón sa však označenie radikál zvyčajne nepoužíva. Najjednoduchší radikál je atóm vodíka. Prvý organický voľný radikál trifenylmetyl (trityl) bol identifikovaný Mosesom Gombergom v roku 1900. Prítomnosť nespárovaného elektrónu vo valenčnej vrstve spôsobuje zvyčajnú vysokú reaktivitu radikálov. Najvýznamnejšie sú radikály v oxidačných, polymerizačných a substitučných reakciách a dôležitú úlohu hrajú aj v biochémii a biológii. 
Voľný radikál.
Chemici v 19. storočí chápali radikál len ako skupinu atómov alebo časť molekuly, ktorá môže prejsť z jednej molekuly na inú, ale nemôže existovať samostatne. Po objavení radikálov ako častíc schopných samostatnej existencie bolo potrebné tieto častice odlíšiť od pôvodného chápania zavedením pojmu "voľné radikály". V súčasnosti sú voľné radikály skôr vnímané ako častice, ktoré opustili pôvodný radikálový pár resp. solvatačnú mriežku, keďže väčšina radikálov vzniká homolytickým štiepením kovalentnej väzby alebo prenosom elektrónu medzi dvomi molekulami. 
Reaktivita.
Stabilita alkylových radikálov, analogicky k stabilite karbokatiónov, je tým vyššia čím viac je dané radikálové centrum substituované. Preto radikálové reakcie prebiehajú prednostne v smere tvorby čo najviac substituovaného radikálu:
 R3C• &gt; R2HC• &gt; RH2C•
Radikál môže byť taktiež stabilizovaný ak sa centrum nachádza v blízkosti funkčnej skupiny priťahujúcej elektróny ako napr. karbonylovej, nitrilovej alebo éterovej skupiny. Stabilita radikálu je tiež zvýšená, ak je nespárený elektrón konjugovaný v systéme π-elektrónov. Reaktívne radikály veľmi ochotne napádajú najmä nenasýtené zlúčeniny. Tieto môžu potom ďalej reagovať napr. s kyslíkom. Medzi najreaktívnejšie radikály patrí hydroxlový radikál HO•, ktorého účinky sa často spájajú s oxidatívnym stresom v biológii a medicíne. 
Charakteristické reakcie radikálov sú radikálové substitúcie a radikálové adície. 
Význam voľných radikálov v biológii.
Medzi ďalšie reaktívne radikály zodpovedné za škody na biologických štruktúrach a spôsobujúce oxidáciu, starnutie a mutácie patria okrem hydroxylového radikálu superoxidový O2-•, peroxylový RO2•, hydroperoxylový HO2• a ďalšie. Tieto radikály patria do skupiny reaktívnych foriem kyslíka, medzi ktoré patria aj neradikálové zlúčeniny ako napr. peroxid vodíka.
Účinky radikálov v živých organizmoch však nie sú iba negatívne. Oxid dusnatý, ktorý bol časopisom Science vyhlásený za molekulu roku 1992, má dôležitú funkciu ako signálna molekula u stavovcov.

</doc>
<doc id="35906" url="https://sk.wikipedia.org/wiki?curid=35906" title="Pascal (rozlišovacia stránka)">
Pascal (rozlišovacia stránka)

Pascal môže byť

</doc>
<doc id="35908" url="https://sk.wikipedia.org/wiki?curid=35908" title="Tepelná kapacita">
Tepelná kapacita

Tepelná kapacita (značka C) je miera tepla ktoré musí teleso prijať (resp. odovzdať) aby došlo k zmene jeho teploty. Je definovaná ako množstvo tepla v jouloch, ktoré treba telesu dodať, aby sa jeho teplota zvýšila o 1 K (Kelvin), prípadne o 1 °C (stupeň Celzia). Vo fyzike a termodynamike sa ako jednotka teploty používa prednostne Kelvin.
 formula_1 
alebo
 formula_2
Tepelná kapacita vztiahnutá na hmotnosť látky sa nazýva merná tepelná kapacita (značka c). Tepelná kapacita vztiahnutá na mol látky sa nazýva molárna tepelná kapacita.
Tepelná kapacita plynov.
Pri zmene vnútornej energie plynu dodaním tepla sa podľa stavovej rovnice spolu s teplotou zvýši aj jeho tlak, alebo objem (alebo oba) podľa okrajových podmienok. Ak sa zvyšuje objem a plyn sa rozpína, koná týmto rozpínaním prácu na svojom okolí, čím sa znižuje jeho vnútorná energia a tým aj teplota. Ak dovolíme ohrievanému plynu rozpínanie, tak v porovnaní s rovnakým plynom v uzavretom nemennom objeme mu na ohriatie o jeden kelvin musíme priviesť viac tepla. Tepelnú kapacitu plynov vzťahujeme vždy na látkové množstvo plynu. 
Tepelná kapacita pri konštantnom objeme — "Cv"
 formula_3 
je teda menšia ako tepelná kapacita pri konštantnom tlaku — "Cp"
 formula_4 
Medzi oboma tepelnými kapacitam platí vzťah:
 formula_5 
Pomer medzi tepelnými kapacitami sa nazýva Poissonova konštanta.
Podobná závislosť platí aj pri mernej tepelnej kapacite pri konštantnom tlaku "cp" a mernej tepelnej kapacite pri konštantnom objeme "cV".
Hodnoty.
V nasledujúcej tabuľke sú uvedené experimentálne zistené tepelné kapacity vybraných plynov pri konštantnom objeme. Označené sú plyny s jednoatómovými molekulami.
Uvedené hodnoty sú približne platné za bežných laboratórnych podmienok. Tepelná kapacita je veličina na teplote závislá, pričom závislosť je silná a pomerne zložitá. Na veľmi krátkom teplotnom intervale však býva v inžinierskej praxi považovaná za konštantu. Kilomolové teplá pevných látok a plynov s rastúcou teplotou rastú.
Pre Dusík:
Tepelná kapacita zmesi plynov.
Tepelnú kapacitu zmesi plynov (napríklad vzduchu, alebo spalín) môžeme vypočítať, ak poznáme podiely a tepelné kapacity zložiek z rovnice:
 formula_6 

</doc>
<doc id="35910" url="https://sk.wikipedia.org/wiki?curid=35910" title="Bitka pri Varne">
Bitka pri Varne

Bitka pri Varne sa konala 10. novembra 1444 neďaleko Varny vo východnom Bulharsku. V tejto bitke turecké vojská pod vedením sultána Murada II. porazili poľské a uhorské vojská pod vedením Vladislava III. a Jána Huňadyho.
Príčiny.
Po neúspešnej výprave proti Belehradu turecký sultán Murad II. podpísal desaťročné prímerie s Uhorskom, urobil poriadok v Karmanskom emiráte v Anatólii a v auguste 1444 rezignoval na trón v prospech svojho 12 ročného syna Mehmeda II.
Napriek mierovej zmluve Uhorsko s Benátkami a pápežom Eugenom IV. zorganizovali novú križiacku armádu. O tejto správe spomína Murad II. v súvislosti so synom, že pôvodne odmietal výzvy s tým, že nie je sultánom, no jeho prefíkaný syn mu napísal: "Ak ste sultánom Vy, veďte Vaše vojská, no ak som sultánom ja, prikazujem Vám, aby ste moje vojská viedli Vy."
Armády.
Zmiešaná kresťanská armáda, skladajúca sa hlavne z uhorských a poľských vojsk, ale aj českých oddielov, pápežských rytierov, Bosniakov, Srbov, Chorvátov, Bulharov, Rumunov a Rusínov, sa stretla s početne väčšou tureckou armádou. Uhri boli slabo vyzbrojení a sľúbené posily z Valašska a Albánska neprišli. Benátky sľúbili, že budú blokovať Turkom presun vojsk cez Bospor, čo aj dodržali, ale ich najväčší obchodný konkurenti - Janov, aby si získali obchodné privilégiá od Turecka, previezli osmanské vojská na svojich obchodných lodiach cez prieliv a zaskočili križiacke vojská, pochodujúce na Varnu.
Následky.
30 000 križiakov bolo rozdrvených 120 000 Turkami, pričom viac ako polovica spojeneckej armády zahynula alebo bola zranená. Smrť Vladislava III. v bitke spôsobila, že Česko a Uhorsko zostali v rukách 4 ročného Ladislava Pohrobka. Bulhari nazvali Vladislava III. nežným menom „Varnenčik“, podľa mesta, kde bojoval a zomrel, a považujú ho za bohatiera.
Porážka vojsk znamenala pre východnú Európu na niekoľko desaťročí koniec nádejam na vymanenie spod nadvlády Osmanskej ríše.

</doc>
<doc id="35913" url="https://sk.wikipedia.org/wiki?curid=35913" title="Miloslav Luther">
Miloslav Luther

Miloslav Luther (* 14. august 1945, Banská Bystrica-Jakub) je slovenský filmový a televízny režisér a scenárista. Brat kameramana Igora Luthera.
Životopis.
Vyštudoval réžiu na FAMU v Prahe (1968 - 1973). V roku 1974 bol režisér Krátkeho filmu, od 1975 Československej televízie v Bratislave, od roku 1985 Slovenskej filmovej tvorby. V televíznej tvorbe sa od začiatku systematicky orientoval predovšetkým na adaptácie literárnych diel. V televíznych inscenáciách ("Schody z mramoru", 1976; "Mário a kúzelník" 1976; "Gomez", 1977; "Na pokraji rozumu", 1979; "Nebezpečné známosti", 1980 a i.) prejavil zmysel pre psychologické nuansové dramatické vzťahy a vytvorenie pôsobivej atmosféry. Vo vyhranenej tímovej spolupráci pokračoval aj pri realizácii televíznych filmov, spravidla tiež adaptácií literárnych diel slovenských a českých autorov ("Ráno pod mesiacom", 1980; "Starý včelár", 1981; "Triptych o láske", 1980; "Lekár umierajúceho času" (1983 - 5 dielov, neskôr zostrihaný do filmu "Svědek umírajícího času"; "Život bez konca" (1982 - 5 dielov) a i.).
V trojdielnom televíznom filme "Chlapec do náručia" (1986) vytvoril realistický obraz upadajúcej morálky a hodnôt v súčasnom veľkomeste. Pre Lutherov režijný rukopis je charakteristický dôraz na estetizujúce vizuálne stvárnenie, subtílnosť obrazovej kompozície a harmonické výtvarné a emociálne prepojenie človeka a prírodného prostredia. V kompozícii a štýle svojich televíznych filmov sa sústreďuje na vizuálne asociácie, poetizujúci tón a dôsledné uplatnenie obrazového spôsobu filmového rozprávania. Expresívnejšie ladenie mali jeho filmy "Kráľ drozdia brada", 1984 a "Zabudnite na Mozarta", 1985.
Charakteristika tvorby.
Na konci 60-tych rokov v Televíznej filmovej tvorbe debutoval filmom "Opojená" (1969) o insitnej rezbárke z Devína.
Mal za sebou celý rad televíznych filmov, kým debutoval v kinematografii. V osemdesiatych rokoch televízni režiséri prvý raz skutočne obohatili slovenský hraný aj dokumentárny film. (Predtým najmä autori s kinematografickou skúsenosťou vedeli realizovať aj hodnotné televízne opusy - Stanislav Barabáš, Martin Hollý, Juraj Herz; len v prípade Ivana Balaďu išlo o rovnocenné pôsobenie v oboch médiách.) Spolu s Lutherom takto pozitívne vstúpil do kinematografie aj Stanislav Párnický a Juraj Lihosit. O výraznom Lutherovom nástupe do kinematografie svedčí počet realizovaných titulov. V období rokov 1984 -1991 nakrútil sedem hraných filmov pre kiná a stal sa druhým najčastejšie obsadzovaným režisérom druhej polovice osemdesiatych rokov.
Lutherov štýl spája v sebe viacero zdrojov. Na jednej strane je to Čechovova zbraň, na druhej zmysel pre jemnú, tlmenú výtvarnú štylizáciu záberov. Jeho kameramani sa vyžívajú v pološere, v polotieňoch, neobľubujú jasnú dynamickú hru farieb a tvarov. Proti dramatickej kompozícii stojí statický výtvarný princíp. Luther tak smeruje k filmu ako epicko-dramatickému ideálu, kde príbeh nemusí vždy konfliktne gradovať, ale môže poskytnúť aj priestor pre lyriku a obrazy nesúvisiace bezprostredne so zápletkou. 
V kontexte hranej tvorby Luther nadväzuje na tradíciu Martina Hollého. U obidvoch dominuje akcia, výrazné mužské charaktery, konflikt, ktorý sa stupňuje k definitívnemu rozuzleniu. Obidvaja sú autormi najmä historických príbehov, v najlepších dielach dosahujú hlbinnú psychologizáciu hrdinov. V Lutherovom štýle herec dostáva mimoriadny priestor. Podstatou jeho metódy je "tvorba hereckej postavy ako syntéza konkrétnosti a expresivity". Z tohto hľadiska obsadzuje jednotlivé roly - Boleslava Polívku do postavy Perdu vo filme "Štek" (1988) a Romana Luknára do postavy Viktora v snímke "Chodník cez Dunaj" (1989). 
Pre Luthera je dôležitý tradicionalizmus. Ani jedno z jeho diel sa nedá nazvať experimentom, väčšmi ide o naplnenie len podvedome tušených, nejasne formulovaných kritérií rôznych žánrov, rôznych spôsobov rozprávania, než o hľadanie netradičných foriem výpovede. Inklinuje k historickým látkam, preto je dôležitý jeho cit pre dobové reálie a vernosť historickej atmosfére. 
Lutherov profesionalizmus charakterizuje aj pohyb v rôznych žánroch: rozprávka, detektívka, komédia. Z hľadiska základnej autorskej filozofie je spoločnou bázou rozmanitých príbehov problém napätého vzťahu jednotlivca a spoločnosti, vzdor či bezmocnosť človeka voči dobe, ktorá sa nezriedka ženie cez jeho osud bez ohľadu na osobné túžby, ambície či pocity. V podstate je to aj téma manipulácie, vzťahu človeka a moci, ktorá častejšie vystupuje ako antihumánna sila než ako výraz prezentácie najlepších ľudských hodnôt. 
Kinematografia u nás čoraz viac získavala podobu priemyslu. Dôležité boli žánre, schopnosť nakrútiť takisto dobre rozprávku ako komédiu či detektívku, nie sebavyjadrenie. Vo všeobecnosti sa dôraz kládol na konvenciu, mladí režiséri a scenáristi nemali záujem o hľadanie, ale skôr o používanie už známych a overených postupov. Prvej polovici desaťročia ešte dominoval Dušan Trančík, na konci osemdesiatych rokov bol určujúcou postavou Miloslav Luther. Z celku jeho kinematografickej produkcie osemdesiatych rokov zaznel najvýraznejšie film "Chodník cez Dunaj" (1989). Bol to aj najlepší titul roku 1989.
Filmografia.
Zabudnite na Mozarta (1985).
Detektívny film. Mozartovo náhle úmrtie provokovalo odjakživa umelcov, spisovateľov i dramatikov. Vo filme sa po skladateľovej smrti sa začína vyšetrovanie, aby sa zistil možný podiel jeho okolia na nej. Luther približuje Mozartovu neskrotnú vášnivú povahu, samoľúbosť, rozhadzovačnosť. V centre pozornosti nestojí Mozart ako umelec, ale ako človek so všetkými kladmi a zápormi.
Mahuliena, zlatá panna (1986).
Príbeh priateľstva a lásky, zrady a nenávisti, ktorý je prelínaním rozprávky a dobrodružného príbehu, kde sa stretáva dobro i zlo. Je o putovaní mladého princa a jeho verného sluhu Jána (Vladimír Hajdu) do krajiny chamtivého škriatka Zlatovlada. Pri prekonávaní všetkých nástrah im pomáha zázračná koruna, ktorú zveril do rúk mladého sluhu Jána princov umierajúci otec, kráľ. Rozprávka vznikla na motívy rozprávok bratov Grimmovcov.
Štek (1988).
Smutná komédia o neúspešnom hercovi provinčného divadla, ktorý dostáva možnosť hrať hlavnú postavu v hre ambiciózneho autora. Netvorivé a pokrytecké ovzdušie divadla a nespokojnosť v súkromnom živote ho však prinútia opustiť javisko uprostred premiéry.
Chodník cez Dunaj (1989).
Film podľa námetu Vladimíra Körnera o úteku dvoch mladých mužov zo Slovenska do Maďarska na prelome rokov 1939 a 1940. Slovák Viktor (Roman Luknár) a český žid Ticháček (Vladimír Hajdu) utekajú pred gestapom najskôr preto, lebo zdržali nemeckú vojenskú poštovnú zásielku, potom preto, lebo v sebaobrane zabili tajného policajta. Príbeh sa odohráva v období všadeprítomného strachu, teroru a udavačstva. Pre kvalitu filmu je rozhodujúce, že využíva emocionálnu silu a napätie dramatickej záchrany vlastného života bez toho, aby sa vzdal ucelenej filozofie ľudskej existencie. Vo filme je veľa akcie, napínavých situácií, kde ide obom hlavným postavám o život, ale podstatný je tragický, respektíve baladický obraz šialenej doby. Nič nie je definitívne, všetko sa môže zvrátiť.
Pre Lutherovu poetiku v "Chodníku cez Dunaj" je príznačné, že každá epizóda má svojich hrdinov, ktorí sú na jej konci obeťami, a opačne, obete, ktoré sa stávajú hrdinami. Kľúč nie je mechanický, o všetkom rozhoduje náhoda, neexistuje spravodlivosť, ktorá by dobrých odmieňala a zlých trestala. Naopak, komu sa nedarí má podmienky ešte ťažšie, a úspešnému sa darí ešte väčšmi. Ale nie vždy, niekedy, akoby úplne svojvoľne a náhodne, môžu aj hrdinovia byť hrdinami a obete obeťami.
Film vďačí za mnohé aj obidvom výrazným ústredným charakterom. U Viktora (Roman Luknár) dominuje bezstarostná ľahkomyseľnosť, ktorá so sebou takmer automaticky prináša utrpenie a bolesť pre iných; u Ticháčka (Vladimír Hajdu) zasa úzkostlivá opatrnosť, ktorá akoby celkom stratila vedomie vlastnej hrdosti a ceny; ich základný protikladový postoj dovoľuje, aby každá situácia zároveň obsiahla dva rozporné výklady. Situácie sa neinscenujú ako výlučne dramatické či harmonické, ale často koexistujú vedľa seba. Najprv sa príznačne starostlivo komponuje atmosféra pohody či pokoja, ktoré sú v závere zničené, rozbité príchodom násilia a smrti. Podmienkou súdržnosti mnohoznačného obrazu viacerých epizód je na jednej strane všadeprítomná otázka, či sa obaja muži zachránia, alebo nie, na druhej strane Lutherova štylizácia smerujúca všetky elementy diela k tlmenému výrazu, k potláčaniu akýchkoľvek výrazných extrémnych polôh. Tak je to v zmysle farebnosti kameramanskej štylizácie (kameraman Vladimír Holloš), alebo v tendencii k neoromantizmu v hudbe Jiřího Bulisa.
Anjel milosrdenstva (1993).
Film vznikol na motívy predlohy Vladimíra Körnera, ktorého prózy viackrát sfilmoval aj František Vláčil. V osudovo tragickom príbehu ženy majora rakúsko-uhorskej armády je napätie aj poznanie zložitosti ľudskej psychiky. Hrdinka sa rozhodne odčiniť všetky viny svojho krutého a jednou z obetí zavraždeného manžela a nastúpi do vojenskej nemocnice ako zdravotná sestra. V drásavom deji sa prudko striedajú okamihy radosti a smrteľnej beznádeje, šťastia a ničoty. Film vytvára obraz neuchopiteľnosti ľudského osudu. Spolu so scenáristami Vladimírom Körnerom a Mariánom Puobišom k úspechu diela prispel aj kameraman Vladimír Holloš. Hoci ide o farebný film, pracoval v zúženej čiernobielej škále, čo podčiarkovalo hraničnosť situácie, extrémy, ktoré sa týkajú emócií aj postojov.
Útek do Budína (2002).
Scenár filmu, na ktorom Luther spolupracoval s Mariánom Puobišom a Martinom Porubjakom, voľne vychádza z rovnomennej novely Vladislava Vančuru. Odohráva sa v neistej atmosfére rozkolísaných hodnôt a nového politického usporiadania po rozpade Rakúsko-uhorskej monarchie. Hlavným motívom je ľúbostné vzplanutie, osudová vášeň aj úskalia manželstva Češky Jany a Slováka Tomáša. Dopĺňa ho množstvo dejových odbočiek a dobových súvislostí. Vznikla tak bohatá rodinná freska na pozadí dramatických zmien povojnovej strednej Európy

</doc>
<doc id="35915" url="https://sk.wikipedia.org/wiki?curid=35915" title="Čert vie prečo">
Čert vie prečo

Čert vie prečo (česky Čert ví proč) je česko--slovenská filmová rozprávka.

</doc>
<doc id="35917" url="https://sk.wikipedia.org/wiki?curid=35917" title="Erasure">
Erasure

Erasure je britská hudobná skupina hrajúca elektronický pop. Je to jedna z najúspešnejších a najdlhšie hrajúcich skupín z éry novej vlny (novoromantizmu). Erasure predali vyše 30 miliónov albumov.

</doc>
<doc id="35918" url="https://sk.wikipedia.org/wiki?curid=35918" title="Rubens">
Rubens



</doc>
<doc id="35919" url="https://sk.wikipedia.org/wiki?curid=35919" title="Hana a jej bratia">
Hana a jej bratia

Hana a jej bratia je prvý slovenský film s gay tematikou. 

</doc>
<doc id="35921" url="https://sk.wikipedia.org/wiki?curid=35921" title="Vladimír Adásek">
Vladimír Adásek

Vladimír Adásek (* 13. december 1972, Myjava) je slovenský režisér, scenárista a herec.
Životopis.
Vyrastal v Senici, kde absolvoval gymnázium a kde tiež začínal ako herec v divadelnom súbore Zádrapky. Na VŠMU v Bratislave absolvoval štúdium bábkoherectva na Divadelnej fakulte (19911993) a filmovej a televíznej réžie na Filmovej a televíznej fakulte (19931998).
Ako režisér pracoval v STV a TV Markíza. V STV resp. RTVS sa podieľal na detských programoch ("Od Kuka do Kuka", "Haló, tu Vikina!", "Úsmev prosím", "Elá Hop", "Poistená výhra", "Fidlibum"). Je režisérom videoklipov Jany Kirschner (napr. „Modrá“) a skupiny Made 2 Mate („Dream On“).
Jeho filmový debut "Hana a jej bratia" je považovaný za prvý celovečerný slovenský film s queer resp. gej tematikou.
Približne od roku 2010 žije v nemeckom Norimbergu, otvorene sa hlási k homosexuálnej orientácii.

</doc>
