<doc id="35922" url="https://sk.wikipedia.org/wiki?curid=35922" title="Iva Janžurová">
Iva Janžurová

Iva Janžurová (* 19. máj 1941, Žirovnice u Pelhřimova) je populárna česká herečka. Jej celoživotným partnerom bol herec a režisér Stanislav Remunda (1927–2012), s ktorým má dve dcéry: Theodoru a Sabinu.
Život.
Pôvodne chcela byť učiteľkou, ale neskôr prešla na DAMU, ktorú absolvovala v roku 1963. V rokoch 1964 – 1987 bola členkou Divadla na Vinohradech, od roku 1987 Národního divadla v Prahe. Od 90. rokov hrá s manželom a dcérami v rodinnom zájazdovom divadle. Z divadelných rolí: Nina (M. J. Lermontov Maškaráda), Jana (J. Anouilh Skřivánek), Charlota Steinová (P. Hacks Rozhovor v domě Steinových o nepřítomném panu Goethovi), Médea (R. Jeffers), Gina (H. Ibsen Divoká kachna), Stařenka (E. Ionesco Židle). V roku 1998 získala Cenu Alfréda Radoka za postavu Winnie v Beckettovej hre Šťastné dni.
Vo filme sa prvý raz objavila v 60. rokoch 20. storočia. Po niekoľkých epizódnych úlohách jej dal veľkú príležitosť režisér Karel Kachyňa v roku 1966 vo svojom filme "Kočár do Vídně". Neskôr vo filmoch stvárnila výrazné komické a groteskné postavy i hrdinky so zložitou psychológiou. 
Často bola obsadzovaná aj v televízii ("Eliška a její rod, Mandarinkový pokoj, Sňatky z rozumu, Nemocnice na kraji města"), kde hrala dramatické i komediálne postavy. 

</doc>
<doc id="35923" url="https://sk.wikipedia.org/wiki?curid=35923" title="Spojené štáty mexické">
Spojené štáty mexické



</doc>
<doc id="35924" url="https://sk.wikipedia.org/wiki?curid=35924" title="OSD">
OSD



</doc>
<doc id="35925" url="https://sk.wikipedia.org/wiki?curid=35925" title="Edmonton Oilers">
Edmonton Oilers

Edmonton Oilers je hokejový klub NHL sídliaci v Edmontone, hlavnom meste kanadskej provincie Alberta.
Edmonton Oilers hrá v Pacifickej divízii Západnej konferencie. Je päťnásobný víťaz Stanley Cupu v rokoch 1984, 1985, 1987, 1988 a 1990. Bola to zlatá éra najslávnejšieho hokejistu NHL všetkých čias Waynea Gretzkyho.

</doc>
<doc id="35927" url="https://sk.wikipedia.org/wiki?curid=35927" title="Kvetoslava Viestová">
Kvetoslava Viestová



</doc>
<doc id="35928" url="https://sk.wikipedia.org/wiki?curid=35928" title="Ján Karolček">
Ján Karolček

Ján Karolček (* 21. október 1912, Jalovec, okres Liptovský Mikuláš – † 13. október 1995 ) bol slovenský lekár, mikrobiológ, zakladateľ a riaditeľ Výskumného ústavu epidemiológie a mikrobiológie v Bratislave, venoval sa bohatej vedecko-výskumnej, vedecko-organizačnej a pedagogickej práci v odbore lekárskej mikrobiológie, najmä problematike bakteriálnych črevných nákaz.
Životopis.
Narodil sa a vyrástol v skromných pomeroch horárskej rodiny. Stredoškolské štúdiá dokončil na gymnáziu v Liptovskom Mikuláši a v roku 1940 získal titul doktora všeobecného lekárstva na Komenského univerzite v Bratislave. 
Po krátkom pôsobení na internom oddelení v Ružomberku sa stal asistentom na mikrobiologickom oddelení Štátneho zdravotno-sociálneho ústavu v Bratislave, kde pracoval pod vedením prof. V. Muchu a MUDr. Blaškoviča. V júli 1942 bol dočasne vyslaný na epidemickú pohotovosť do Prešova, kde dobudoval a osem mesiacov viedol mikrobiologické laboratórium a uskutočnil tu izoláciu prvých kmeňov "Shigella shigae" ako pôvodcu epidémií s vysokou úmrtnosťou. 
V roku 1945 bol pridelený do nemocnice v Banskej Bystrici, kde viedol mikrobiologické oddelenie. Tu v podmienkach veľmi skromného vybavenia zabezpečoval mikrobiologickú diagnostiku a vykonával protiepidemické opatrenia v ťažkých časoch konca vojny a tesne po nej. Laboratórium oddelenia sa stalo základom pre pobočku Štátneho zdravotno-sociálneho ústavu pre mikrobiológiu, ktorú viedol až do júna 1949 ako aj pobočku ŠZSÚ pre epidémiológiu a sociálnu hygienu. Zlúčením týchto zariadení potom vznikla Krajská hygienická stanica. Započína s budovaním Krajskej transfúznej stanice.
V júli 1949 po úspešnom splnení záverečných úloh (okrem iného boli zvládnuté aj epidémie dyzentérie a iných črevných nákaz a epidémie škvrnitého týfu) sa vracia do Bratislavy, kde sa najprv ujíma vedenia oddelenia pre klinickú mikrobiológiu a od roku 1951 preberá funkciu vedúceho mikrobiologického odboru ŠZÚ. Popri diagnostickej práci sa venuje výskumu niektorých problémov, napr. nálezy a význam kmeňov Pasteurella multocida v chronických zápalových procesoch dýchacích ciest, antibakteriálne účinky niektorých prírodných látok a bakteriálnych produktov a i. Stojí pri kolíske novo sa zakladajúceho Ústavu epidemiológie a mikrobiológie, oblastného ústavu pre Slovensko a od júna 1952 vykonáva post riaditeľa novozaloženého Ústavu epidemiológie a mikrobiológie - oblastného ústavu pre Slovensko, ktorý sa pod jeho vedením stal v roku 1964 výskumným ústavom. Na čele Výskumného ústavu epidemiológie a mikrobiológie v Bratislave zotrval až do roku 1978, kedy ústav spolu s ďalšími ústavmi hygienického zamerania splynul vo Výskumný ústav preventívneho lekárstva (neskorší Ústav preventívnej a klinickej medicíny). 
Pod jeho vedením vyrástli vo Výskumnom ústave epidemiológie a mikrobiológie desiatky vedeckých a odborných pracovníkov a úspešne sa riešili aktuálne problémy v mikrobiológii, epidemiológii a imunológii. V rokoch 1957 – 1987 ako externý vedúci katedry mikrobiológie ILF v Bratislave rozširuje svoju činnosť o bohatú pedagogickú prácu.
V júni 1961 habilitoval na LF UK v Bratislave v odbore lekárskej mikrobiológie a v 1974 získal hodnosť doktora lekárskych vied.
Najzávažnejšiu časť neskoršieho obdobia vedecko-výskumnej práce predstavujú práce zamerané na imunologický výskum týfového bacilonosičstva a týfovej infekcie so zreteľom na štúdium patogenézy nosičstva a podstaty humorálnej imunity pri brušnom týfe, výskum experimentálnej terapie nosičstva, ochranného očkovania proti týfu a metód na hodnotenie protitýfových vakcín. Významné sú poznatky zo štúdia ekológie a biologických vlastností s osobitým zreteľom na toxigénne vlastnosti necholerových vibrií a aeromonád, ktoré znamenajú príspevok k objasneniu ich etiopatogenetického významu pre človeka.
Venoval sa aj vedecko-organizačnej práci. Zastával početné a dôležité funkcie v rôznych odborných spoločnostiach, organizáciách, komisiách a pracovných skupinách. 
V rámci pomoci iným krajinám pôsobil v roku 1955 ako expert Ministerstva zdravotníctva ČSR pri budovaní mikrobiologickej služby v Albánsku a v rokoch 1965 – 1967 ako expert SZO pri budovaní epidemiologickej a mikrobiologickej služby vo Východnom Pakistane (t.č. Bangladéš).
Publikačná činnosť.
viac ako 100 vedeckých a odborných publikácií v domácej aj zahraničnej tlači

</doc>
<doc id="35930" url="https://sk.wikipedia.org/wiki?curid=35930" title="Veľká líbyjská arabská ľudová socialistická džamahírija">
Veľká líbyjská arabská ľudová socialistická džamahírija



</doc>
<doc id="35935" url="https://sk.wikipedia.org/wiki?curid=35935" title="Minnesota Wild">
Minnesota Wild

Minnesota Wild je americký profesionálny hokejový klub sídliaci v Saint Paul, hlavnom meste štátu Minnesota. Wild súťažia v NHL a sú súčasťou Centrálnej divízie v Západnej konferencii. Svoje domáce zápasy hrajú v Grand Casino Arena (pôvodne Xcel Energy Center).
Klub Wild bol založený 25. júna 1997 a v NHL pôsobia od sezóny 2000/01. Klub bol založený najmä kvôli odchodu Minnesota North Starts z Minnesoty do Texasu v roku 1993. Tento klub bol neskôr premenovaný na Dallas Stars.
Minnesota Wild bola už pred prvou sezónou súčasťou NHL Entry Draft a jej najvyšším výberom bol na 3. mieste slovenský útočník Marián Gáborík. Práve on strelil prvý gól celého tímu, keď v ich historicky prvom zápase, ktorý sa konal 6. októbra 2000 v Anaheime, Wild prehrali s Mighty Ducks of Anaheim 1-3.
Wild sa prvý krát dostali do vyraďovacej fázy Stanleyho pohára v roku 2003, keď sa im prekvapivo podarilo dostať sa až do finále Západnej konferencie po víťazstvách nad Colorado Avalanche a Vancouver Canucks. Tím sa do vyraďovacej fázy celkovo dostal 14-krát a raz vyhral svoju divíziu s 98 bodmi v roku 2008.
Do konca sezóny 2024/25 Marián Gáborík držal gólový rekord tímu Wild - počas svojej kariéry v Minnesote strelil 219 gólov. Čo sa týka kanadských bodov, Gáborík bol vtedy druhý iba za fínskym hráčom Mikkom Koivu. Gáborík doteraz drží rekord Wild za najviac gólov počas jednej hry, 20. decembra 2007 totiž strelil do siete New York Rangers až 5 gólov.

</doc>
<doc id="35942" url="https://sk.wikipedia.org/wiki?curid=35942" title="Wimbledon">
Wimbledon

Wimbledon môže byť:

</doc>
<doc id="35943" url="https://sk.wikipedia.org/wiki?curid=35943" title="Murad II.">
Murad II.

Murad II. alebo Murat II. (arab. "Murád II."; * 1404 – † 3. február 1451, Adrianopol) bol sultán Osmanskej ríše v rokoch 1421 – 1451 (okrem rokov 1444 až 1446). Bol vychovaný v Amasyi a nastúpil na trón po smrti svojho otca. Muradovo panovanie bolo poznačené dlhým obdobím vojen proti kresťanom na Balkáne a tureckým emirátom v Anatólii, konflikt trval 25 rokov.
Byzantínci povzbudení Mustafom Çelebim (známym ako Düzmece Mustafa) sa pokúšali rozpútať občiansku vojnu a zosadiť z trónu mladého sultána. Mustafa porazil Muradovu armádu a prehlásil sa za Sultána Adrianopola (dnes mesto Edirne). Osmanská armáda ho dostihla v Ulubate, neďaleko Bursy, a popravili ho. Murad potom sformoval novú armádu v roku 1421 nazývanú Azeb a postupoval cez Byzantskú ríšu. Obliehal hlavné mesto Konštantinopol. Kým obliehal mesto, Byzantínci v spojenectve so samostatnými tureckými anatólskymi štátmi, poslali sultánovho mladšieho brata Mustafu (ktorý mal iba 13 rokov) proti sultánovi obliehať Bursu. Murad sa musel vzdať obliehania Konštantinopolu a pustil sa za svojim odbojným bratom. Princa Mustafu chytil a popravil ho. Anatólske štáty, ktoré stále brojili proti nemu - Aydin, Germian, Mentese a Teke - anektoval a stali sa súčasťou Osmanskej ríše.
Murad potom vstúpil do vojny proti Benátkam, Karamanidským emirátom, Srbsku a Uhorsku. V ďalších rokoch sa Murad zmocnil obrovského územia na Balkáne a v roku 1439 anektoval Srbsko. V roku 1441 sa Svätá rímska ríša, Poľsko a Albánsko pripojili k srbsko-uhorskej koalícií. Murad v roku 1444 vyhral bitku pri Varne proti spojeneckým vojskám pod vedením poľského kráľa Vladislava III. a Jána Huňadyho, ale prehral bitku pri Jalovazi a bol nútený abdikovať.
V 1446 sa znova ujal moci a janičiari pod jeho vedením rozdrvili kresťanskú koalíciu v druhej bitke pri Kosove (prvá sa konala v roku 1389). Keď stabilizoval Balkán, Murad sa obrátil na východ, porazil Timurovho syna šacha Rokhu, Karamanidské emiráty a Çorum-Amasya. Pozri vojny Murada II.
Zomrel v roku 1451 v Adrianopole pri ťažení proti Albánsku . Pochovaný je v Burse.
Pozri aj.
Vojny Murada II.

</doc>
<doc id="35944" url="https://sk.wikipedia.org/wiki?curid=35944" title="Jules Dumont d’Urville">
Jules Dumont d’Urville

Jules-Sébastien-César Dumont d’Urville [vyslov: žül sébastjé(n) sézar dümó(n) dürvil] (* 23. máj 1790, Condé-sur-Noireau, Francúzsko – † 8. máj 1842 Meudon) bol francúzsky bádateľ a dôstojník, objaviteľ slávnej Miloskej Venuše v Egejskom mori, veľký znalec Pacifiku, ktorý velil dvom výpravám.
Životopis.
Pochádzal z nižšej šľachtickej rodiny usadenej v Condé-sur-Noireau v Dolnej Normandii. Otec Gabriel Charles François Dumont d'Urville bol sudca v Condé-sur-Noireau, matka Jeanne Françoise Julie Victoire de Croisilles pochádzala zo starobylého vidieckeho šľachtického rodu z Dolnej Normandie.
Po vypuknutí revolúcie bol sudca Dumont 28. septembra 1793 zatknutý za sprisahanie. Vo februári 1794 bol oslobodený spod obžaloby, zomrel však o rok neskôr. Jeho manželka sa spolu s tromi deťmi potom presťahovala na malé rodinné vidiecke sídlo v departemente Orne 
Jules bol krehké a často choré dieťa, život na vidieku ho však zocelil a ozdravil. Chlapca sa ujal jeho strýko z matkinej strany, opát Jean Jacques François de Croisilles, a dával mu lekcie algebry, latinčiny, rétoriky i filozofie. Priviedol ho aj k botanike, ktorú si obľúbil. V roku 1802 bol opát z Crosilles vymenovaný za generálneho vikára v Bayeux a presvedčil aj sestru, aby sa s rodinou tiež presťahovala. V Bayeux začal Jules v roku 1802 navštevovať College de Bayeux. V štúdiu dosahoval vynikajúci prospech. Jeho matka si pre neho želala duchovnú kariéru. V roku 1804 vstúpil na lýceum v Caen ("Lycée imperial de Caen") a rovnako aj tu bol jedným z najlepších žiakov. Miestna obsiahla knižnica mu okrem iného predstavila encyklopedistov i objavné cesty Bougainvillea, Cooka a Ansona. Počas štúdia sa naplno rozvinula jeho vášeň pre botaniku.
Keď ho, kvôli fyzickej kondícii, v roku 1807 odmietli pri prijímacích skúškach na École Polytechnique rozhodol sa nečakane a napriek odporu strýka vstúpiť do námorníctva. V sedemnástich rokoch sa zapísal do námornej akadémie v Breste, kde opäť dosahoval výborné študijné výsledky. Už v tom čase dával prednosť objaviteľským expedíciám pred vojenským námorníctvom. Kvôli blokáde francúzskych prístavov britským kráľovským námorníctvom však bol nútený zostávať na súši či na lodiach len v prístave rovnako ako jeho kolegovia. Vďaka výnimočným schopnostiam a usilovnosti rýchlo postúpil z prostého námorníka na schopného dôstojníka. Naďalej študoval botaniku ako aj astronómiu, geológiu, entomológiu a jazyky. Čoskoro získal takmer encyklopedické znalosti.
Námornú akadémiu úspešne absolvoval v roku 1810. V tom roku sa presťahoval do Toulon na palube lode Le Suffren. Tu pôsobil štyri roky ako inštruktor nových brancov na rôznych lodiach (L'Amazone, Le Suffren, Le Borée, La Ville de Marseille), stále však kvôli blokáde zostával v prístave. V roku 1812 bol povýšený ("ensign de vaisseau"). Až v roku 1814, kedy bol Napoleon Bonaparte vyhostený na Elbu a námorná blokáda skončila, vyplával do Stredozemného mora.
1. mája 1815 sa napriek odporu matky oženil s dcérou hodinára z Toulonu, Adèle Dorothée Pepin. Julesova matka svadbu kategoricky odmietala, nevesta podľa nej bola pre jej syna málo dôstojná. Odmietala sa s Adèle stretnúť rovnako ako neskôr s vnúčatami.
Výskumy v Stredozemnom mori.
V roku 1819 vyplával Jules Dumont D´Urville na palube lode Chevrette pod velením kapitána Gauttiera do východnej časti Stredozemného mora. Hydrografický prieskum Čierneho a Egejského mora vykonávala výprava od marca roku 1819 do decembra roku 1820.
Počas ďalšej plavby získal na ostrove Mélos známu antickú sochu Venuše, ktorú našiel 8. apríla 1820 na svojom poli dedinčan Yorgos. Sochu, rozloženú na dva kusy, skryl pred tureckými úradníkmi, tí ju však napriek tomu objavili a zabavili. D´Urville bol na ňu upozornený a po zhliadnutí okamžite rozpoznal jej význam. Bez váhania sa rozhodol sochu kúpiť, pretože však bola príliš veľká na prevoz výskumnou loďou a hrozilo jej poškodenie cestou, sprostredkoval nákup pre francúzskeho veľvyslanca v Konštantinopole, markíza Charles-François de Riffardeau. Venuša bola 1. marca 1821 odovzdaná Ľudovítovi XVIII. a potom vystavená v Louvri, kde stojí dodnes.
Dumont D´Urville z výpravy doviezol aj početné vzorky rastlín, ktoré sa stali základom jeho knihy "Enumeratio Plantarum", napísanej kompletne v latinčine. Knihu publikoval vo vlastnom náklade v roku 1822. 15. augusta 1821 bol za svoje objavy povýšený na poručíka a koncom januára 1821 dostal Rad čestnej légie (rytiersky stupeň).
Prvá výprava do Tichomoria.
V rokoch 1822 – 1825 sa plavil ako prvý dôstojník na korvete "Coquille" (doslova mušľa, škrupina) do Tichomoria. Výprave velil Julesov priateľ, poručík Louis Isidore Duperrey (1786 – 1865). Sám Urville mal na starosti botanický prieskum.
Expedícia vyplávala 11. augusta 1822 z Toulon. 22. novembra pristáli na Falklandoch, potom prekonali Hornov mys a 22. marca 1823 dorazili na Tahiti. Odtiaľ odplávali k súostroviu Tonga a k Novému Írsku, kam dorazili 12. augusta. Potom zamierili k Nové Guineii a v januári 1824 dorazili k brehom Austrália. V marci odplávali k Novému Zélandu, potom sa vydali na sever na Gilbertove ostrovy a v júli naspäť na Novú Guineu. V auguste roku 1824 sa cez Moluky, Maurícius, Réunion a Sv. Helenu vrátili späť do Francúzska. 9. marca 1825 dosiahli Gibraltár a 24. marca pristáli v Marseille.
Výprava bola veľmi úspešná a získala množstvo dát týkajúcich sa hydrografie, meteorológie, etnografie i medicíny. Počas plavby sa Julesovi podarilo zhromaždiť veľké množstvo vzoriek zvierat a rastlín (cca 3 000 vzoriek rastlín a 1 200 hmyzu), vrátane mnohých neznámych druhov.
Po návrate bol veliteľ Duperrey v roku 1826 povýšený na fregatného kapitána, ale D´Urville ocenený nebol. Chápal to ako veľkú krivdu a snažil sa na seba upozorniť. Až po siedmich mesiacoch ho vďaka konexiám tiež povýšili na fregatného kapitána.
Druhá výprava do Tichomoria.
Druhá výprava (1826 – 1828) bola zameraná na pátranie po francúzskom kapitánovi de La Pérouseovi, ktorý bol od roku 1788 nezvestný. Jeho lode sa stratili v Pacifiku po tom, ako navštívil Botanický záliv (Botany Bay) v dnešnom Sydney.
25. apríla 1826 vyplával Jules Dumont D´Urville z Toulon ako kapitán lode Coquille, ktorú premenoval na "Astrolabe" podľa plavidla kapitána La Pérouse. Posádka mala 80 mužov. Výprava najskôr zamierila pozdĺž západného pobrežia Afriky k Austrálii a potom cez Bassov prieliv okolo Tasmánie k Novému Zélandu. Po preplávaní Cookovym prielivom zamierili na Fidži, kam dorazili v máji 1827. V júni zakotvili pri Vanuatu a v júli pri Novej Británii. V auguste potom mapovali severné pobrežie Novej Guiney a priľahlé ostrovy. Od ostrova Ambon na Molukách potom pokračovali Torresovym prielivom naspäť na juh.
V Hobarte D´Urville získal správy o stratenej výprave kapitána de La Pérouse. Na základe údajov anglického kapitána Petra Dillona sa zameral na ostrov Vanikoro na Šalamúnových ostrovoch, kam sa vypravil 6. januára 1828. 27. februára 1828 na ostrove skutočne našiel zvyšky stroskotanej La Pérousovej výpravy a na mieste dal vztýčiť pomník. Medzi posádkou sa však rozmohla malária a kapitán musel zamieriť na sever. 2. mája dosiahli ostrov Guam, kde vyložili chorých, niekoľko mužov však už medzitým zomrelo. Napriek tomu, že časť posádky stále trpela horúčkami, odplávala výprava 30. mája smerom ku Karolínam. Cez Sulawesi, Maurícius a Réunion sa potom vrátili do Francúzska. 25. marca 1829 zakotvili v Marseille, kde vyložili cenné vzorky rastlín a zvierat na transport do Paríža a loď pokračovala ďalej do Toulon.
Aj táto výprava bola považovaná za veľmi úspešnú. Dumont D´Urville priviezol celkovo 1 600 vzoriek rastlín, 900 vzoriek hornín, 500 vzoriek hmyzu a množstvo kresieb i lingvistických poznatkov, čo predstavuje najväčšiu kolekciu vedeckého materiálu aká bola kedy do Európy dovezená. Ďalej zmapoval pobrežie Nového Zélandu a viac než 150 tichomorských ostrovov. Celú oblasť južného Pacifiku rozdelil na Melanéziu, Mikronéziu, Polynéziu a Malajziu podľa etnografických a lingvistických porovnávacích štúdii ich obyvateľov. 8. augusta 1829 bol Jules Dumont D´Urville povýšený a prijatý do Académie des sciences. Na prianie Karola X. publikoval svoje poznatky kým sa liečil s oslabeným zdravím. Dvanásť zväzkov, doplnených piatimi atlasmi kresieb a máp, vyšlo v rokoch 1830 – 1834. Vyšlo aj päťzväzkové dielo o Novom Zélande obsahujúce detailný opis života, zvykov i jazyka Maoriov.
Kapitána D´Urville však kritizovali aj za veľkú úmrtnosť na palube – stratil celkovo 29 mužov. Pošramotenú povesť si napravil až po publikácii svojho cestopisu.
Tretia výprava – hľadanie Terry Australis.
Tretia výprava, na ktorej pôsobil aj ako etnograf, začala v septembri 1837. Pohybovala sa najmä v oblasti Samoy, Fidži a východnej Polynézie a dostala sa až do antarktických vôd.
Vo februári roku 1837 ho Ľudovít Filip poveril velením výpravy, ktorá mala za úlohu hľadať Terru Australis. D´Urville pôvodne navrhol expedíciu do málo prebádaných miest Pacifiku a o polárne oblasti nejavil prílišný záujem, ale francúzsky kráľ sa chcel podieľať na objavoch v Južnom oceáne. Kapitán bol poverený plávať tak ďaleko na juh ako to len bude možné. Mal sľúbenú odmenu za dosiahnutie 75. rovnobežky a navyše prémiu za každý ďalší dosiahnutý stupeň. Mohol požiadať o „čokoľvek čo si bude priať“, ak dosiahne južný pól. Okrem toho sa mal pokúsiť nájsť južný magnetický pól, ktorý mal v tom čase význam pre upresnenie problematiky zemského magnetizmu.
Výprava so 183 členmi posádky vrátane niekoľkých vedcov sa vydala na cestu 7. septembra 1837 z Toulon. Na palube lode "Astrolabe" bolo 17 dôstojníkov a 85 mužov, sprievodná korveta "Zélée" pod velením Charlese Hectora Jacquinota mala 81 námorníkov. Koncom septembra doplávali na Tenerife a v decembri už mapovali Magalhaesov prieliv. Po nutných opravách lode zamierili 8. januára 1838 na juh a pokúsili sa plávať trasou Jamesa Weddella. Pri hľadaní Terry Australis plávali až na hranicu ľadových krýh, ktoré im v polovici januára 1838 zabránili pokračovať ďalej na juh. Výprava pritom neprekročila ani 65. rovnobežku, dosiahla len 63°23´ južnej šírky. 24. januára sa Dumont D´Urville vzdal všetkých pokusov a odplával na Južné Orkneje. O nový prienik na juh sa lode pokúsili 2. februára, ale boli na päť dní uväznené v zovretí ľadových krýh, kým sa námorníci s námahou prebili na voľnú vodu. Po zastávke na Weddellovom ostrove pokračovali na juh a 27. februára pristáli na Južných Shetlandoch. Okrem niekoľkých priľahlých ostrovov zahliadli aj Grahamovu zem, ktorú zmapovali, zabrali pre Francúzsko a pomenovali "pobrežie Ľudovíta Filipa". Aj keď celá oblasť Južného oceánu bola poznaná už skôr, vykonal tu D'Urville cenné kartografické práce, najmä v oblasti Falkland, Južných Orknejí a Južných Shetland.
Začiatkom marca odplával do Čile, aby uľavil skorbutom stíhanej posádke. 6. mája pristál v Talcahuano, medzitým však už dvaja muži zomreli a ďalší v prístave dezertovali. 25. mája zakotvili vo Valparaíso a o týždeň neskôr vyrazili do Pacifiku, kde strávili zimné obdobie. Od júna 1838 do decembra 1839 sa plavili v teplých vodách – D´Urville po zastávke v Hobarte znovu vykonal podrobné mapovanie Markéz, Tuamotu, Tahiti, Samoe, Tonga, Fidži, Karolín, Novej Guiney a Šalamúnových ostrovov. Namiesto skorbutu však posádku začali trápiť tropické horúčky a kapitán musel 12. decembra 1839 znovu pristáť v Hobarte a vysadiť tu 17 členov posádky, 20 mužov už zomrelo cestou. V Hobarte sa však Dumont D´Urville tiež dozvedel o ďalších výpravách na juh, ktoré viedli James Clark Ross a Francis Crozier. Nemohol prenechať česť objavov len cudzincom a preto sa po doplnení posádky rozhodol pokračovať v plavbe na juh a nájsť južný magnetický pól. 
Z Hobartu lode vyplávali 1. januára 1840. 21. januára námorníci objavili Adelinu Zem, pomenovanú po D´Urvillovej manželke, ale pre množstvo ľadu nemohli pristáť a vylodili sa len na priľahlom ostrovčeku. Aj nový druh tučniaka, ktorý tu zahliadli, bol pomenovaný tučniak Adelin (Pygoscelis adeliae).
29. januára 1840 sa streli s loďou "Porpoise", ktorá bola súčasťou americkej expedície pod velením Charlesa Wilkesa. Loď Porpoise viedol poručík Cadwalader Ringgold. Kvôli chybe v komunikácii sa lode nedohovorili a bez výmeny pozdravu odplávali preč, načo jedna druhú obviňovala z prvého otočenia lode. 1. februára 1840 kvôli ľadovým kryhám brániacim v ďalšej ceste D´Urville definitívne ukončil prieskum Južného oceánu a Antarktídy. Pátranie po južnom magnetickom póle skončilo bez úspechu. Expedícia odplávala do Hobartu, kam dorazila 17. februára. Potom sa cez Nový Zéland, Novú Guineu, Réunion a ostrov Svätej Heleny vrátila 6. novembra 1840 do Toulonu.
Po návrate do Francúzska bol Jules Dumont D´Urville v decembri 1840 vymenovaný za kontradmirála a získal zlatú medailu Société de géographie. Opäť ho však kritizovali za značné straty v posádke.
Po Julesovi Dumont d’Urville je pomenované aj more (pri Antarktíde) a D'Urvillov ostrov (jeden pri Novom Zélande a jeden v Antarktíde), D'Urvillov mys a tiež francúzska antarktická výskumná stanica Dumont d’Urville.
Záver života.
Po návrate z Južného oceánu pracoval D´Urville na želanie Ľudovíta Filipa na publikácii svojich poznatkov z ciest. Dielo však nestihol dokončiť. Po napísaní troch zväzkov počas práce na štvrtom zväzku zahynul spolu s manželkou a synom 8. mája 1842 pri železničnom nešťastí v Meudone pri návrate z Versailles. Jules Dumont D´Urville bol s rodinou pochovaný na parížskom cintoríne Montparnasse. Zvyšné materiály z ciest vyšli posmrtne v rokoch 1851 – 1854. Pomohli ich usporiadať ostatní účastníci výpravy. Celkovo 23 zväzkov s historickými i prírodovednými záznamami bolo doplnených 10 atlasmi kresieb a máp a označujú sa ako „múzeum v knihe“.
Svojimi výskumami v Tichomorí patrí Jules Dumont D´Urville spolu s Jamesom Cookom k najväčším objaviteľom ktorých výpravy prispeli k zemepisnému a etnografickému poznaniu tejto časti Zeme.
Dumontova osobnosť je však vnímaná značne kontroverzne. D´Urville mal obrovské znalosti, mnohým sa však javil ako veľmi sebavedomý, arogantný až márnomyseľný muž. Kritizované sú veľké straty na životoch pri jeho plavbách, podľa iných však pri vedení expedícii dbal o blaho svojej posádky, hoci bol prísny a neoblomný v dodržiavaní disciplíny. Vynikal vraj aj veľmi pevnými morálnymi zásadami.

</doc>
<doc id="35946" url="https://sk.wikipedia.org/wiki?curid=35946" title="Coldplay">
Coldplay

Coldplay je britská pop-tanečná skupina, ktorú v roku 1996 založil hlavný vokalista Chris Martin a hlavný gitarista Jonny Buckland na University College London (UCL). Skupina vystupovala pod menom Pectoralz, ale po príchode basgitaristu Guya Berrymana zmenili ich názov na Starfish. Will Champion sa pripojil k skupine ako bubeník, zadný vokalista a multi-inštrumentalista. Manažér Phil Harvey je často považovaný za neoficiálneho piateho člena. V roku 1998 sa skupina premenovala na Coldplay, pred vydaním EP: "Safety" (1998), "Brothers &amp; Sisters" ako singel v roku 1999 a "The Blue Room" v tom istom roku.
Skupina začala žať úspech po vydaní singlu „Yellow“ v roku 2000, po ktorom nasledoval ich debutový album "Parachutes", ktorý bol nominovaný na Mercury Prize. Ich druhý album "A Rush of Blood to the Head" (2002), mal ohlas u kritikov a vyhral viacero cien, vrátane "NME"'s Album roka. Ich ďalším albumom bol "X&amp;Y", ktorý sa stal svetovo najpredávanejším albumom roku 2005. Stretol sa väčšinou s pozitívnym ohlasom, ale niektorí kritici sa vyjadrili, že to bolo horšie ako ich predchádzajúci album. V roku 2008 vydali svoj štvrtý album s názvom "Viva la Vida or Death and All His Friends." Produkoval ho Brian Eno a znovu sa stretol s veľkým množstvom pozitívnych ohlasov. Tento album získal 7 nominácií Grammy Awards a vyhral na 51. ročníku Grammy Awards. 24. októbra 2011, vydali svoj piaty album "Mylo Xyloto", ktorý získal zmiešaný aj pozitívny ohlas a dostal sa na popredné priečky 34 krajín. Stal sa tiež najpredávanejším rockovým albumom roku 2011 v Spojenom kráľovstve. 16. mája 2014, vydali svoj šiesty album s názvom "Ghost Stories", ktorý bol na prvých priečkach v iTunes Store vo viac ako 100 krajinách. Odvtedy skupina vydala dva albumy, "A Head Full of Dreams" (2015) a "Everyday Life" (2019).
Počas svojej kariéry vyhrala skupina množstvo hudobných cien, vrátane 8 Brit Awards, 3-krát sa stala víťazom Best British Group, získala 5 MTV Video Music Awards a v neposlednom rade vyhrala 7 Grammy Awards z 25 nominácií. Coldplay predali celosvetovo viac ako 80 miliónov nahrávok. 

</doc>
<doc id="35947" url="https://sk.wikipedia.org/wiki?curid=35947" title="Ladislav Huňady">
Ladislav Huňady

Ladislav Huňady ( [modernizované: Hunyadi]) (* 1433 – † 16. marec 1457) bol starší syn Jána Huňadyho.
Stal sa obeťou veľmožských svárov. Rok po otcovej smrti ho popravili v Budíne za vraždu Ulricha Celjského, ochrancu neplnoletého kráľa Ladislava Pohrobka.

</doc>
<doc id="35948" url="https://sk.wikipedia.org/wiki?curid=35948" title="U2 (hudobná skupina)">
U2 (hudobná skupina)

U2 je írska rocková skupina založená roku 1976, ktorá od polovice osemdesiatych rokov patrí medzi najpopulárnejšie rockové skupiny na svete. Za necelých tridsať rokov existencie skupina U2 získala 22 cien Grammy (viac, ako iné rockové skupiny) a predala viac ako 170 miliónov kópií hudobných nosičov. V rebríčku 500 najlepších albumov všetkých čias, ktorý v roku 2009 vydal časopis "Rolling Stone" má kapela U2 5 zo svojich vydaných albumov.
Členovia kapely, obzvlášť spevák Bono, sú veľmi aktívni v oblasti ochrany ľudských práv.
História.
Začiatky (1976 – 1980).
Vznik skupiny inicioval vtedy štrnásťročný Larry Mullen Jr., ktorý v októbri 1976 vyvesil na nástenku gymnázia Mount Temple v írskom Dubline výzvu k založeniu skupiny s tým, že si kúpil bicie a zháňa niekoho s gitarou. Prvé stretnutie, v istom zmysle konkurz, prebehlo v kuchyni u Mullenovcov, a okrem Larryho sa ho zúčastnili bratia Dave a Dick Evansovci, Adam Clayton, Paul Hewson, Peter Martin a Ivan McCormick. Poslední dvaja menovaní sa už nedostavili na žiadnu ďalšiu skúšku, zvyšok vytvoril skupinu, nazvanú Feedback ("Spätná väzba", podľa The Edge to bolo to jediné, čo vtedy bolo z ich produkcie počuť).
Členovia skupiny v tom čase neboli príliš spokojní s kvalitou spevu a hry na gitaru Paula Hewsona a premýšľali, že ho nahradia niekym iným, ale na prvom koncerte sa Hewson prejavil ako showman a skupina sa rozhodla si ho nechať. Ku koncu roka 1976 skupina vyhrala školskú talentovú súťaž svojou verziou piesne "Show Me The Way" (pôvodne od Petera Framptona).
Po osemnástich mesiacoch skúšok si skupina zmenila meno na The Hype (zhruba, "očakávanie", "poprask", nadmerná reklamná masáž, ale tiež "narkoman") a začala vystupovať v kluboch, pričom hrala coververzie piesní od Sex Pistols a Clash. 17. marca 1978 (írsky sviatok sv. Patrika) sa zúčastnili súťaže v Limericku, ktorú vyhrali a získali odmenu 500 libier a tiež možnosť vytvoriť demonahrávku v štúdiu CBS Records.
Na radu dublinského punk rockového gurua Steva Averilla si skupina zmenila názov na U2. Názov bol vybraný preto, že vyvolával zaujímavé konotácie (názov lietadla či ponorky), ale pritom neoznačuje nič konkrétne. Podľa niektorých interpretácií ide o úmyselnú slovnú hračku – U2 sa po anglicky číta rovnako ako "you too" (ty tiež), čo má vraj poukazovať na naviazanosť skupiny s publikom, ale v rozhovore s Larrym Kingom to Bono výslovne odmietol s tým, že nikdy o tom skutočne nepremýšľal ako o „you too“.
V marci 1978 zo skupiny odišiel Dick Evans, čím skupina získala svoju dnešnú podobu. V máji sa manažérom skupiny stal Paul McGuiness.
V septembri 1979 U2 vydali svoju prvú EP nazvanú "U2-3" (obsahovala tri piesne), ktorá sa dostala až na prvé miesto írskej hitparády, a vzápätí na to U2 v decembri usporiadali niekoľko koncertov v Londýne, ale bez väčšieho záujmu kritikov i obecenstva.
"Boy" a "October" (1980 – 1981).
V marci 1980 sa skupina rozhodla, že už má dostatok materiálu pre celý album, ktorý však CBS Records odmietla, takže U2 podpísali zmluvu s firmou Island Records a v septembri potom vydali album "Boy" ("Chlapec"). Album sa stretol s priaznivým ohlasom kritikov a ako debut je hodnotený výrazne pozitívne. Nasledovalo menšie turné po Spojenom kráľovstve, ale tiež prvé turné mimo nej – na východnom pobreží USA a v niekoľkých európskych mestách. Turné bolo úspešné a kritici skupinu označovali ako skutočne nádejnú.
Aj napriek krádeži Bonovej aktovky so všetkými textami 12 týždňov pred začiatkom nahrávania, vydali U2 v októbri 1981 druhý album, nazvaný "October" (Október). V textoch piesní na tomto albume sa už naplno prejavila náboženská viera členov skupiny (napr. v piesňach "Gloria" či "With a Shout") – Bono, The Edge i Larry boli oddanými kresťanmi a nijako to neskrývali. V tom čase sa tiež stali členmi dublinskej náboženskej skupiny "Shalom", pričom zvažovali rozchod U2, pretože si neboli istí, či môžu pokračovať ako rocková skupina tak, aby to neohrozovalo ich náboženské cítenie. Táto neistota sa prejavila i na albume, ktorý nebol taký úspešný ako sa už od U2 čakalo.
"War" a "Under a Blood Red Sky" (1983).
Čiastočný neúspech albumu "October" bol úplne zabudnutý, keď v roku 1983 vydali ďalší album, "War" ("Vojna"). Z tohto albumu pochádza jedna z najznámejších piesní U2, "Sunday Bloody Sunday" ("Nedeľa, Krvavá nedeľa"). Táto pieseň je reakciou na severoírske spory, jej názov odkazuje na masaker tzv. Krvavej nedele z 30. januára 1972, pri ktorom bolo v meste Derry britskými vojakmi zabitých 13 neozbrojených účastníkov protestného pochodu (a zranených mnoho ďalších). V piesni sa okrem odkazov na túto udalosť („I can't believe the news today“, „nemôžem uveriť dnešným správam“) objavujú citácie z Biblie ("mother's children; brothers, sisters torn apart", „syna proti jeho otcovi, dcéru proti matke, nevestu proti svokre“, Mt 10,35; "we eat and drink while tomorrow they die", „jedzme a pime, lebo zajtra zomrieme“, 1K 15,32) a pieseň končí výzvou kresťanom, aby spolu prestali bojovať a prijali Ježišove víťazstvo. Niektorí pieseň pochopili ako podporu írskeho boja a IRA. Bono taký výklad striktne odmietol s tým, že na koncertoch pieseň uvádzali slovami: „Toto nie je rebelská pieseň, toto je "Sunday Bloody Sunday"“ a pri piesni mával bielou zástavou.
Z albumu pochádza i pieseň "New Year's Day" ("Nový rok"), inšpirovaná poľským hnutím Solidarita. Táto pieseň bola vydaná ako prvý singel albumu a bola prvým medzinárodným hitom skupiny – v Spojenom kráľovstve sa dostala na desiatu priečku rebríčka a hudobná stanica MTV ju veľmi často zaraďovala do vysielania, čo pre U2 znamenalo výraznú propagáciu u amerického publika.
Následné turné obsahovalo množstvo vypredaných koncertov v Európe a USA, z turné bola vydaná živá nahrávka a filmový záznam koncertu v Red Rocks pod názvom "Under a Blood Red Sky" ("Pod krvavo červenou oblohou"). Vďaka týmto úspechom kapela uzatvorila s nahrávacou spoločnosťou novú, výhodnejšiu zmluvu.
"The Unforgettable Fire" (1984).
Štvrtý štúdiový album produkovali Brian Eno a Daniel Lanois (dovtedy bol producentom Steve Lillywhite), vyšiel v roku 1984 pod názvom "The Unforgettable Fire" ("Nezabudnuteľný oheň"; išlo o názov výstavy obrazov vytvorených ľuďmi, ktorí prežili atómové výbuchy v Hirošime a Nagasaki). V textoch piesní sa objavujú politické motívy – pieseň "Pride (In the Name of Love)" ("Hrdosť (V mene lásky)") je spomienkou na aktivistu za ľudské práva Martina Luthera Kinga, rovnako ako pieseň, ktorá mu je priamo venovaná, "MLK". Skladba "Bad" ("Zlý") hovorí o závislosti na heroíne; v tom období sa v Dubline výrazne rozmáhali problémy s drogami.
"Wide Awake in America" a "Live Aid" (1985).
Na prelome roku vydali U2 krátky (štvorpiesňový) album "Wide Awake in America", po ktorom nasledovalo veľmi úspešné turné. Hoci osemdesiate roky boli ešte len v polovici, hudobný časopis Rolling Stone ich označil za „skupinu osemdesiatych rokov“ a tvrdil, že „pre rastúci počet fanúšikov rock&amp;rollu sa U2 stáva najvýznamnejšou skupinou, možno tou jedinou, ktorá má význam.“
S rastúcou popularitou sa U2 pomaly prepracovávali do kategórie "štadiónových skupín"; príležitosť, ako to dokázať, sa naskytla pri gigantickej humanitárnej akcii Live Aid – v roku 1985 prepukol v Etiópii hladomor a v júli 1985 usporiadali Bob Geldof a Midge Ure na podporu boja s hladomorom koncert, ktorý sa súčasne konal v londýnskom Wembley a filadelfskom JFK Stadium (a niekoľkých menších koncertov na ďalších miestach), pričom koncerty boli prepojené satelitným spojením a podujatie bol živo vysielané v televízii. Odhaduje sa, že koncerty sledovalo asi 1,5 miliardy ľudí zo 100 krajín sveta. U2 sa koncertu mali zúčastniť, ale zďaleka sa nečakalo, že budú hlavnou hviezdou; predvedená 13-minútová verzia piesne "Bad", v priebehu ktorej Bono zišiel z pódia a zatancoval si s fanúšičkou, zaistila U2 obrovskú popularitu a postavenie jednej z najlepších hudobných skupín na svete. Hneď v septembri sa Bono s manželkou Ali vydal do Etiópie, kde šesť týždňov pracovali v utečeneckom tábore a sirotinci; táto skúsenosť sa odráža v jeho boji za podporu tretieho sveta, v ktorom pokračuje dodnes.
Zatiaľ čo v Live Aid boli U2 len jedným z účastníkov, v roku 1986 na charitatívnom turné "Conspiracy of Hope" ("Sprisahanie nádeje"), usporiadanom spoločnosťou Amnesty International, boli už hlavnou hviezdou. V priebehu tohto šesťtýždňového projektu pomohli Amnesty International strojnásobiť počet registrovaných priaznivcov.
"The Joshua Tree" a "Rattle and Hum" (1987 – 1988).
Nezmazateľne sa do rockovej histórie U2 zapísali svojím ďalším štúdiovým albumom "The Joshua Tree" (názov kalifornského národného parku, v ktorom rastú Juky krátkolisté, anglicky označované ako "Joshua tree"). V rebríčku 500 najlepších albumov histórie časopisu Rolling Stone sa album umiestnil na 27. mieste. Dodnes sa ho predalo viac ako 25 miliónov kópií, takže je komerčne najúspešnejším albumom skupiny. 
Album v USA aj v Spojenom kráľovstve prekonal rýchlosť v predaji. V Spojenom kráľovstve získal album platinovú platňu za 28 hodín, v USA za 40 hodín. V USA bol na prvom mieste hitparády 9 týždňov, v britskej hitparáde sa držal 129 týždňov, pričom sa do nej ešte dvakrát vrátil (v rokoch 1992 a 1993). Prvé miesto hitparád dosiahol v 22 krajinách sveta. Vďaka úspechu albumu sa skupina objavila na titulnej stránke časopisu Time z 29. apríla 1987 s titulom "Rock's Hottest Ticket" („Najhorúcejší rockový lístok“). Na cenách Grammy v roku 1988 získal album cenu Album roka.
Aj na tomto albume nájdeme náboženské a politické motívy – "I Still Haven't Found What I'm Looking For" ("Doteraz som nenašiel to, čo hľadám") je osobná pieseň o vnútorných sporoch viery a pokušenia. "Bullet the Blue Sky" ("Rozstrieľajte modré nebo") je odsúdenie americkej politiky vyzbrojovania povstalcov v Salvádore. "Mothers of the Disappeared" ("Matky zmiznutých") je žalospev venovaný združeniu "Asociación Madres de Plaza de Mayo", ktoré združuje matky unesených z čias politického prevratu v Argentíne v roku 1978. "Running to Stand Still" hovorí o drogovej závislosti.
Nasledujúce štadiónové turné bolo obrovským úspechom, napríklad na koncerte v Holandsku sa všetkých 92 000 lístkov vypredalo počas hodiny. V priebehu turné skupina vytvorila album "Rattle and Hum" ("Rachot a šum"), ktoré je čiastočne živou nahrávkou koncertov, ale sú tu i celkom nové piesne. Na turné skupina vystupovala s B. B. Kingom (nahrali spolu pieseň "When Love Comes to Town", "Keď do mesta dorazí láska") a Bobom Dylanom (s ním vytvorili duet "Love Rescue Me", "Láska, zachráň ma"). Navyše, v roku 1989 vyšiel rovnomenný koncertný film s prvkami dokumentu venovaný turné po USA. Film bol natočený čiernobielou kamerou a z pôvodných 160 hodín záznamu v ňom nakoniec zostalo 90 minút; tento film sa ale mimo fanúšikov s výraznejším kladným ohlasom nestretol a samotný nápad bol kritizovaný ako prejav prehnanej namyslenosti.
"Achtung Baby", "ZooTV" a "Zooropa" (1991 – 1993).
Takmer tri roky nepretržite trvajúcej koncertnej šnúry (zakončenej sériou "Lovetown Tour") uzatvoril rotterdamský koncert 10. januára 1990, na ktorom Bono oznámil, že „V posledných mesiacoch sme sa výborne bavili[…], toto je proste koniec niečoho pre U2. […] Len – potrebujeme odísť a všetko si znovu vysnívať.“ Toto prehlásenie vyvolalo špekulácie o rozpade skupiny, ktoré priživovala aj dlhá prestávka. Napriek tomu, že Bono týmto prehlásením rozchod na mysli nemal, ten v nasledujúcich mesiacoch hrozil. Skupina sa totiž rozhodla ďalší album vytvoriť v čerstvo zjednotenom Berlíne, no po počiatočnom nadšení sa množili hádky a spory, a až radosť z vytvorenia piesne „One“, vrátila skupine optimizmus. V priebehu nahrávania, navyše, boli z hotelovej izby odcudzené niektoré počiatočné nahrávky a neskôr sa verejne šírili (najznámejší z nich je bootleg nazvaný "Salome").
Nakoniec však nový album vznikol, aj keď z berlínskeho natáčania zostalo len niekoľko nahrávok a inšpirácia pre titul; 18. novembra 1991 vyšiel album "Achtung Baby". Na albume je vidieť výraznú zmenu zvuku kapely, niektoré piesne („One“, „Mysterious Ways“) sú ešte podobné predchádzajúcim albumom z 80. rokov, na iných (napríklad "Zoo Station") je vidieť vplyv elektronickej hudby a štýlom už patrí do 90. rokov. Spolu s albumom "The Joshua Tree" je "Achtung Baby" kritikmi označovaný ako najlepší album od U2. V ankete hudobného časopisu "Q" v roku 1998 označili čitatelia "Achtung Baby" ako 15. najlepší album histórie, v roku 2003 sa v podobnej ankete televízie VH1 umiestnil na 65. mieste. V roku 2003 bola tiež v rebríčku časopisu "Q" pieseň 
„One“ označená ako najlepšia pieseň všetkých čias.
Na začiatku roku 1992 začalo dlho očakávané turné, nazvané „ZOO TV“. Turné bolo megalomanským multimediálnym podnikom. U2 predstierali prijatie šoubiznisového štýlu. Divákov ohromovali desiatky obrazoviek, svetelné efekty, kostýmy pre členov kapely, jedenásť pomaľovaných Trabantov rozmiestnených okolo scény, satelitná televízia a videoklipy so subliminálnymi správami. Pri koncertoch Bono skúšal telefonovať na rôzne miesta, a o jeho snahe dovolať sa v noci prezidentovi USA Georgovi Bushovi sa prezident dokonca zmienil v priebehu predvolebnej kampane. V priebehu prestávky v turné sa kapela zastavila v štúdiu, ale miesto pôvodne plánovaného doplnkového EP vzniklo plnohodnotný LP album nazvané "Zooropa", vydaný v júli 1993.
"Zooropa" štýlom pokračovala v zmenách začatých na "Achtung Baby, o"bsahovala ešte väčší podiel elektronickej hudby a vplyvu techna. Prvým singlom bol „Numb“, zvláštny ako svojím štýlom (zmesou techna a rapu), tak i spôsobom vydania – vyšiel výhradne ako „videosingel“ na VHS. "Zooropa" získala cenu Grammy za najlepší alternatívny album. Po jeho vydaní nasledovalo turné s označením "Zooropa" a "Zoomerang". Jeho poslednou zastávkou bolo Tokio, 10. decembra 1993. 
"Passengers: Original Soundtracks 1" (1995).
Po turné nasledovala relatívne dlhá prestávka, v priebehu ktorej sa členovia skupiny venovali niekoľkým vedľajším projektom a odpočinku. Bono nahral duet s Frankom Sinatrom, Larry s Adamom nahrali soundtrack k filmu "", skupina tiež prispela piesňou "Hold Me, Thrill Me, Kiss Me, Kill Me" na soundtrack k filmu "Batman Forever". V roku 1995 skupina ako celok spolu s Brianom Eno vydala experimentálny album nazvaný "Original Soundtracks 1", pod ktorým však neboli podpísaní ako U2, ale ako "Passengers" (kvôli vysoko experimentálnemu štýlu sa produkčná spoločnosť zdráhala vydať album pod menom U2). Pilotným singlom bola pieseň „Miss Sarajevo“ (so skupinou ju spieva Luciano Pavarotti) venovaná vojnou postihnutej Juhoslávii. Celý album je koncipovaný ako soundtrack, ide však len o fikciu.
"Pop" a "Popmart" (1996 – 1998).
Na začiatku roka 1996 začali U2 pracovať na ďalšom štúdiovom albume, s cieľom vydať ho v septembri toho istého roku; to bol už od začiatku prehnane sebavedomý cieľ, žiaden doterajší album nenahrali tak rýchlo. Pôvodný zámer vydať „priamočiary rock'n'rollový album“ rýchlo zmizol, album je opäť ďalším pokusom o zmenu štýlu – obsahuje množstvo elektronickej hudby, efektov a samplov, výsledný zvuk má veľa prvkov disca a techna. Skupina sa priznala k zámeru zapracovať štýl skupín ako Prodigy či The Chemical Brothers. Práce na novom albume však sprevádzalo veľa ťažkostí; Larrymu sa zhoršili problémy s chrbticou a veľkej časti natáčaní sa prakticky nezúčastnil. Natáčanie sa preťahovalo, pôvodný septembrový termín sa odsunul na november, potom na január, až konečne 4. marca 1997 vyšiel album "Pop".
Posuny vydania albumu boli zvlášť nepríjemné s ohľadom na fakt, že skupina dopredu podpísala zmluvy na nasledujúce koncertné turné, pre ktoré už boli stanovené i niektoré dátumy. Aj podľa vyjadrenia niektorých členov, boli preto piesne na album zaradené v stave istej nedokončenosti (bez zaujímavosti nie je postreh, že všetky piesne z albumu „Pop“ sú na výberovom albume „Best Of 1990 – 2000 v remixovanej podobe). I preto sa album stretol s rozporuplnými reakciami – na jednej strane odborná kritika chválila novátorský štýl, na druhej strane, niektorí fanúšikovia oplakávali klasický zvuk U2 a odmietali prehnaný komerčný kolotoč okolo nového albumu. Napriek tomu, album bol obchodne výrazne úspešný a v 28 krajinách dosiahol v prvom týždni predaja prvé priečky rebríčkov.
V duchu názvu sa držalo aj nasledujúce koncertné turné nazvané "Popmart World Tour". Išlo o ešte väčší podnik, ako predchádzajúce ZOO TV, plné odkazov na popkultúru a megalomanské technické zariadenia. Javisku dominoval obrí zlatý oblúk (jasný odkaz na McDonald’s), vtedy najväčšiu televízna obrazovka na svete (šírka cca 50 metrov) a štvormetrový citrón. Nedostatok času na prípravu turné sa ukázal v prvej časti turné (po Amerike), zvlášť v úvodnom koncerte v Las Vegas, pri ktorom skupina skazila pieseň "Staring at the Sun," musela ju v polovici prerušiť a začať hrať odznova. Druhá časť turné (po Európe) však už bola výrazne úspešnejšia. Celkový finančný výsledok turné bol záporný – hoci turné získalo cez 80 miliónov dolárov, obrovské náklady (cez 100 miliónov dolárov) znamenali faktický neúspech. V rámci Popmartu, U2 tiež 14. augusta 1997 koncertovali v Prahe na Strahovskom štadióne pred asi 80 000 divákmi. Išlo o prvý (a zatiaľ posledný) koncert U2 v Česku.
Na konci roka 1998 skupina vydala prvý výberový album "The Best of 1980–1990". Okrem štandardnej jednocédečkovej verzie vyšla aj rozšírená verzia s druhým CD, "The B-Sides of 1980–1990", na ktorom sú niektoré piesne vydané skôr, ako B-strany starších singlov. Na albume sa tiež objavila nová verzia piesne "Sweetest Thing" ("Najsladšia vec"), ktorá bola predtým vydaná len ako B-strana.
V roku 2000 skupina natočila soundtrack k filmu Wima Wendersa "The Million Dollar Hotel" ("Hotel za milión dolárov"), na ktorom sa Bono podieľal ako autor námetu a spoluautor scenára. Text piesne zo soundtracku, "The Ground Beneath Her Feet" ("Zem pod jej nohami"), napísal Salman Rushdie (báseň sa objavila tiež v Rushdieho rovnomennej knihe).
"All That You Can't Leave Behind" a "Elevation Tour" (2000 – 2001).
Po istej kritike experimentálneho Popu sa U2 ďalším albumom rozhodli vrátiť späť a v roku 1999 začali nahrávať nový štúdiový album. Na konci októbra 2000 vydali "All That You Can't Leave Behind" ("Všetko, čo nemôžete nechať za sebou"). Potom, ako sa skupina počas väčšej časti 90. rokov snažila zmeniť štýl, týmto albumom sa vrátila ku klasickému rockovému albumu, ktorý sa stretol s veľmi kladným ohlasom. Album debutoval ako #1 v 28 krajinách sveta, najväčší hit "Beautiful Day" ("Krásny deň") získal 3 ceny Grammy. Pieseň "Walk On" ("Kráčaj ďalej"), venovaná barmskej disidentke Aung San Suu Kyi, vyhrala cenu Grammy o rok neskôr. Ďalší singel "Elevation" ("Stúpanie") bol ústrednou piesňou soundtracku k filmu "".
Na jar 2001 začali turné „Elevation“, ktoré bolo v porovnaní s predchádzajúcimi koncertnými šnúrami, pokojnejšie. No nie natoľko, ako skupina sľubovala pred jeho začiatkom. Po útokoch z 11. septembra 2001 skupina zvažovala zrušenie zvyšku turné, nakoniec sa rozhodla pokračovať, len pre zvyšné koncerty upravila zoznam hraných skladieb. Turné bolo obrovským úspechom, prakticky všade bolo vypredané. Severoamerická časť s 80 koncertami získala 110 miliónov dolárov, čo je druhý najlepší výsledok (po turné "Voodoo Lounge" skupiny Rolling Stones z roku 1994).
Po skončení turné, ku koncu roka skupina vystúpila v polčase XXXVI. ročníka Super Bowlu. Predvedené tri piesne, zvlášť "Where the Streets Have No Name", pri ktorej sa na pruh látky za kapelou premietali mená obetí útoku z 11. septembra, sa stretli s ohromným ohlasom, fotka Bona s americkou vlajkou v podšívke jeho bundy sa objavila na titulných stranách niekoľkých časopisov.
V priebehu nahrávania albumu aj po skončení turné sa Bono zúčastnil mnohých benefičných akcií a propagácie svojich humanitárnych cieľov (odpustenie dlhov chudobným africkým krajinám a boj s HIV/AIDS) v rámci kampane Jubilee 2000, vrátane účastí na summite G8 v Nemecku či na zjazde MMF v Prahe.
Na konci roku 2002 skupina vydala druhú časť výberu najväčších hitov, "The Best of 1990–2000", opäť v jedno a dvojcédečkovej verzii. Okrem starších hitov sa na albume objavili tiež nové piesne "Electrical Storm" ("Búrka") a "The Hands that Built America" ("Ruky, ktoré postavili Ameriku"), ktorá sa objavila aj na soundtracku k filmu Martina Scorseseho "The Gangs of New York" ("Gangy New Yorku").
"How to Dismantle an Atomic Bomb" a "Vertigo Tour" (2004 – 2006).
V priebehu natáčania nového albumu bola vo francúzskom Nice v júli 2004 ukradnutá nahrávka prvotnej verzie albumu; Bono potom oznámil, že pokiaľ sa nahrávka objaví na P2P sieťach, album okamžite vyjde prostredníctvom iTunes. K ničomu takému však nedošlo a album "How to Dismantle an Atomic Bomb" ("Ako rozobrať atómovú bombu") vyšiel 22. novembra 2004. Bono album opísal ako „náš prvý skutočne rockandrollový album“. Album debutoval na prvom mieste rebríčkov v 32 krajinách, v prvom týždni sa v USA predalo 840 000 kópií, čo je pre U2 rekordný výsledok.
Skupina sa zapojila do výraznej propagácie nového albumu – objavili sa v niekoľkých televíznych programoch v Spojenom kráľovstve aj USA, vrátane známej americkej "Saturday Night Live". Pieseň "Vertigo" ("Závrat") použila firma Apple Computers v reklame na iPod, neskôr tiež uviedla špeciálnu edíciu tohto prístroja venovanú U2 – prístroj je červenočierny (vo farbách albumu) a na zadnej strane sú vyryté podpisy všetkých členov skupiny. V rámci tohto partnerstva internetový obchod iTunes ponúkol úplnú diskografiu skupiny pod názvom "The Complete U2" ("Úplné U2"), ktorá obsahuje prakticky všetky vydané piesne skupiny (majitelia U2 edície iPodov potom získali na túto kolekciu zľavu)
V apríli 2004 zaradil časopis Rolling Stone U2 medzi 50 „najväčších rock&amp;rollových umelcov všetkých čias“. 14. marca 2005 (tzn. Hneď v prvom roku, keď k tomu boli podľa pravidiel spôsobilí – vyžadovalo sa uplynutie najmenej 25 rokov od vydania prvého albumu) boli U2 uvedení do Rockandrollovej siene slávy.
Nasledujúce turné "Vertigo" otvorili 28. marca 2005 koncertom v San Diegu (Kalifornia). Prvá časť turné prebiehala v Severnej Amerike, nasledovala európska časť, potom sa skupina vrátila do Severnej Ameriky, turné malo skončiť 19. decembra v Portlande. Objavili sa však špekulácie, že by v lete 2006 mohla skupina usporiadať ďalšie kolo menších koncertov. Koncerty na mnohých miestach prekonávali rekordy v predaji lístkov, napríklad všetkých 150 000 lístkov na dublinský koncert bolo vypredaných za 50 minút.
V priebehu turné sa skupina zúčastnila benefičného koncertu Live 8, ktorý sa 2. júla 2005 uskutočnil v Londýne. Spolu s Paulom McCartneym akciu otvárali. Cieľom tejto akcie bola podpora Afriky. Túto tému U2 propagovali aj na koncertoch Vertigo Tour.
2. februára 2006 vychádza v českom preklade rozhovor Michky Assayasa s Bonom pod názvom "Bono o Bonovi". Vydalo nakladateľstvo Portál.
"No Line On The Horizon" a "360° Tour" (2007 – súčasnosť).
Nahrávanie nového albumu U2 No Line On The Horizon začalo ešte v roku 2006 s producentom Rickom Rubinom, lenže nahrávanie prebiehalo zdĺhavo a materiál sa stále odkladal. Avšak, v Júni 2007 začala kapela novou sériou nahrávania s osvedčenými producentmi ako sú Brian Eno a Daniel Lanois, ktorí po prvý raz spolupracovali so skupinou aj ako skladatelia. Nahrávanie prebiehalo až do Decembra 2008 v Spojených Štátoch, Spojenom kráľovstve, Írsku, a v meste Féz v Maroku, kde sa kapela podrobila hudbe Severnej Afriky.
Viac experimentami pretkaný album, ako predošlé dva albumy, vyšiel vo februári 2009 a získal v podstate pozitívnu kritiku, aj keď isté média mali väčšie očakávania v oblasti "experimentovania". Album debutoval na prvom mieste vo viac ako 30-tich krajinách, ale jeho predajnosť bola porovnateľne nižšia s predchádzajúcimi albumami, čo mohlo byť zapríčinené aj tým, že na albume nie je výraznejší hit.
Kapela v roku 2009 usporiadala turné 360°. Jednotlivé vystúpenia sa uskutočňovali na dovtedy najväčšom pódiu v histórii, ktoré navrhol Willie Williams. Pódium umožňovalo rozhľad naokolo z ktoréhokoľvek miesta - teda rozhľad v 360-tich stupňoch. Okolo hlavného pódia bolo niekoľko "podpódíí", ktoré boli jednotlivo prepojené pohyblivými mostíkmi, po ktorých sa hudobníci mohli pohybovať. Nad tým všetkým, sa nad hlavami hudobníkov týčila okrúhla, do všetkých strán otáčajúca sa LED obrazovka. Turné sa uskutočnilo takmer po celom svete a stalo sa najvýnosnejším v histórii. Počas turné si U2 našli čas, aby sa ukázali aj na festivale Glastonbury v roku 2011.
Zábery z jeho zákulisia sa použili aj na dokument From The Sky Down, ktorý režíroval Davis Guggenheim a vyšiel v roku 2011. Film dokumentuje nahrávanie albumu Achtung Baby (1991).
Turné 360° skončilo na konci Júla v Monctone v Kanade s výnosom viac ako 736 miliónov amerických dolárov.
Rok 2013 a 2014 sa niesli v znamení čakania na nový album, ktorý skupina U2 stále chystá. Prvú ochutnávku albumu si mohli fanúšikovia vypočuť už 29. Novembra 2013, keď vydali úspešný singel "Ordinary Love", ktorý je zároveň soundtrackom k filmu "". V tomto období skupina prichádza o dlhoročného člena - manažéra skupiny, Paula McGuinnessa, ktorý so skupinou spolupracoval viac ako 30 rokov. Jeho nástupcom sa stal izraelsko-americký biznismen Guy Oseary.
Vo februári 2014, vydali U2 ďalší singel, "Invisible", ktorý bol tentokrát zadarmo v aplikácii iTunes počas 24 hodín. Výťažok z tohto singla putoval organizácii bojujúcej proti chorobe AIDS (RED), ktorú sponzoruje sám Bono. Skladbu má pod produkčnou taktovkou Danger Mouse, rovnako ako aj celý nadchádzajúci album, ktorý ešte stále nemá oficiálny názov.
Ocenenia.
Na 48. ročníku Grammy bola skupina nominovaná v piatich kategóriách, ktoré zároveň vyhrala. Americká hudobná akadémia ocenila album "How To Dismantle An Atomic Bomb" ako album roka, a pieseň „Sometimes You Can't Make It On Your Own“ sa stala piesňou roka.
Externé odkazy.
 

</doc>
<doc id="35949" url="https://sk.wikipedia.org/wiki?curid=35949" title="Toki pona">
Toki pona

Toki pona je analytický umelý jazyk vytvorený kanadskou lingvistkou a prekladateľkou Sonjou Lang ako filozofický jazyk, ktorého cieľom je zjednodušiť myslenie a komunikáciu. Prvý krát bol na internete prezentovaný v roku 2001. Sonja Lang v roku 2014 vydala knihu "Toki Pona: The Language of Good" (po slovensky "Toki pona: Jazyk dobra"), v ktorej uviedla už kompletnú formu jazyka. Po publikácii sa začala komunita hovoriacich rozrastať. Jazyk je používaný väčšinou v rámci online chatov, na sociálnych sieťach alebo iných skupinách, ale počas rokov prebehlo tiež niekoľko organizovaných osobných stretnutí.
Základnou vlastnosťou toki pony je minimalizmus. Sústredí sa na jednoduché univerzálne koncepty s cieľom použiť čo najviac jednoduchých jazykových prostriedkov. Má 120125 slov a 14 hlások, ktoré možno jednoducho vysloviť vďaka ich výskytu v iných jazykoch. Hoci pri jej tvorbe nebol pôvodný zámer vytvoriť medzinárodný pomocný jazyk, môže plniť túto funkciu. Toki pona je inšpirovaná taoistickou filozofiou a snaží sa pomáhať svojim používateľom sústrediť sa na podstatu. V súlade so Sapir-Whorfovou hypotézou má podporovať pozitívne myslenie. Hovoriaci sú si schopní rozumieť a komunikovať spolu napriek malej slovnej zásobe vďaka zameriavaniu sa hlavne na kontext a kombinácie niekoľkých slov vyjadrujúcich bližší význam.
Etymológia.
Názov jazyka sa skladá zo slov "toki" (po slovensky "jazyk") a "pona" (po slovensky "dobrý/jednoduchý"). "Toki" pochádza zo slova "tok" v jazyku tok pisin, ktoré bolo pôvodne prebraté z anglického slova "talk" (po slovensky "hovoriť"). Druhá časť názvu, "pona", má pôvod v esperantskom "bona" (po slovensky "dobrý"), utvorenom z latinského "bonus".
Cieľ.
Sonja Lang začala tvoriť toki ponu, aby si zjednodušila svoje myšlienky počas depresie.
K hlavným vlastnostiam toki pony je minimalizmus. Lang vytvorila jazyk tak, aby čo najjednoduchším spôsobom bolo možné vyjadriť čo najväčší obsah. Sústreďuje sa na jednoduché koncepty a prvky spoločné pre všetky kultúry. Obsahuje približne 120125 slov. Používa 14 hlások, ktoré boli vybrané do jazyka s cieľom jednoduchej výslovnosti pre používateľov rôznych jazykov.
Ďalší cieľ toki pony je inšpirovaný taoistickou filozofiou. Toki pona odstraňuje nadbytočné prvky z myšlienkového procesu a redukuje koncepty na ich základné prvky, ktoré môžu byť následne použité pre vytváranie zložitejších pojmov. Umožňuje tak používateľom jazyka sa sústrediť na podstatu toho, o čom sa hovorí.
Na základe Sapirovej-Whorfovej hypotézy, podľa ktorej jazyk premieňa ľudské myslenie a správanie, sa toki pona snaží navodiť pozitívne myslenie.
Ďalším zámerom je, aby si užívatelia uvedomovali prítomný okamih a aby venovali viac pozornosti okoliu a slovám, ktoré ľudia používajú. Podľa autorky by toki pona mala byť tiež „zábavná a roztomilá“.
Aj keď jazyk nebol vytvorený ako medzinárodný pomocný jazyk, je používaný na komunikáciu ľuďmi v rôznych častiach sveta.
História.
Sonja Lang prvýkrát odprezentovala toki ponu v roku 2001 na internete. Novovzniknutá komunita používateľov spočiatku pôsobila hlavne v skupine na Yahoo!. Členovia spolu diskutovali po anglicky, pomocou toki pony alebo esperanta. Navrhovali zmeny v jazyku a hovorili o materiáloch dostupných na webovej stránke "tokipona.org". Na svojom vrchole mala komunita niečo cez 500 členov.
Český esperantista Marek Blahuš v roku 2013 preložil online španielske lekcie toki pony do esperanta a vydal ich v nakladateľstvu Espero. Kniha "Toki pona en 76 ilustritaj lecionoj" (po slovensky "Toki pona v 76 ilustrovaných lekciách") sa tak stala prvou tlačenou učebnicou toki pony. Na Slovensku bola prvýkrát predávaná na Letnej škole esperanta.
V roku 2014 vydala Lang oficiálnu knihu s názvom "Toki Pona: The Language of Good" (po slovensky "Toki pona: Jazyk dobra"). Knihe sa v komunite občas nazýva „pu“. Autorka ju v roku 2016 preložila do francúzštiny. Členovia komunity postupne vytvorili rôzne materiály na výučbu jazyka. Medzi hlavné podklady pre študovanie toki pony patria oficiálna kniha a online lekcie jedného z prvých užívateľov toki pony Bryanta Knighta (známeho tiež ako jan Pije). Staršia verzia jeho lekcií je dostupná aj v slovenčine.
Členovia komunity prvýkrát požiadali o pridelenie jazykového kódu ISO 639-3 v roku 2008. Komisia neprijala návrh s dôvodom, že jazyk považovala za príliš mladý. Ďalšiu žiadosť zamietla v roku 2018, pretože toki pona podľa nej "„nie je používaná v dostatočne rozmanitých oblastiach ani pre komunikáciu v komunite, ktorá zahŕňa všetky vekové kategórie“".
Toki pona bola predmetom niekoľkých vedeckých prác a využili ju tiež pre umelú inteligenciu, softvér či ako terapeutickú metódu na zbavenie sa negatívnych myšlienok tým, že si pacienti zapisovali svoje myšlienky do denníka. Vedci v roku 2010 vybrali toki ponu pre prvú verziu slovníka v rámci projektu ROILA. Počas štúdie chceli skúmať vplyv použitia umelého jazyka na presnosť strojového rozpoznávania reči. Zistili, že upravený slovník toki pony mal lepšie výsledky ako angličtina.
Fonetika.
Toki pona má 14 hlások, ktoré sú rozdelené na 9 spoluhlások () a 5 samohlások (), s rovnakými hodnotami ako v medzinárodnej fonetickej abecede. Prízvuk stojí vždy na prvej slabike slova. V jazyku sa nevyskytujú žiadne dvojhlásky, kontrastujúce dĺžky samohlások, spoluhláskové skupiny ani tóny. Hlásky aj pravidlá ich kombinácií sú kompatibilné s väčšinou jazykov, a preto sú ľahko realizovateľné.
Distribúcia.
Štatistická distribúcia samohlások je vzhľadom k ostatným jazykom pomerne typická. Pri započítaní každého slova v toki pone raz dostaneme nasledujúce pomery frekvencie: 32 % , 25 % , 15 % , 15 % , 10 % .
Štruktúra slabík.
Všetky slabiky majú štruktúru (C)V(N), t. j. voliteľná spoluhláska + samohláska + voliteľná nosovka. Slabiky tak môžu mať formu V, CV, VN alebo CVN. Ak sa počíta každé slovo v toki pone iba raz, 75 % všetkých slabík je typu CV (je najčastejším typom slabiky podobne ako vo väčšine svetových jazykov). Približne 10% slabík má tvar V a CVN a iba 5 slov (2 % slabík) je typu VN.
Väčšina slov (70 %) je dvojslabičných, okolo 20 % slov je jednoslabičných a 10 % tvoria trojslabičné slová.
Fonotaktické pravidlá.
V jazyku nie sú povolené skupiny hlások: . Za finálnou nosovkou v slabike nemôže v rovnakom slove nasledovať alebo . 20 % slov má na začiatku samohlásku. Slabiky, ktoré nie sú na začiatku slova, musia začínať na spoluhlásku.
Vlastné mená majú rovnaké pravidlá ako ostatné slová v toki pone a pomocou príručky sa menia na prídavné mená. Základom pre hláskové prispôsobenie je miestna alebo aj hovorová výslovnosť.
Alofónia (Alofóna).
Nosovka na konci slabiky môže byť vyslovená ako akákoľvek nosovka, aj keď najčastejšie sa spodobuje k nasledujúcej spoluhláske. Typicky sa teda vyskytuje ako pred , , alebo , ako pred , alebo , ako pred a ako pred .
Kvôli svojmu malému inventáru foném umožňuje toki pona pomerne veľkú alofonickú variáciu. Napr. sa môže vyslovovať ako i ako , ako alebo , ako alebo a samohlásky môžu byť ako krátke, tak dlhé.
Systém písania.
Toki pona používa 14 písmen latinskej abecedy (a e i j k l m n o p s t u w). Všetky majú rovnaké hodnoty ako hlásky, ktoré zastupujú, podľa medzinárodnej fonetickej abecede. Vyslovujú sa rovnako ako v slovenčine s tým, že „w“ sa môže čítať ako slovenské „v“ na konci uzavretej slabiky (napr. ako v slovenskom slove „krv“) či ako jednoduché . Veľké písmená sa používajú iba na označenie cudzích slov. Bežné slová toki pona sa píšu vždy malým písmenom, a to aj na začiatku vety.
Okrem najpoužívanejšej latinky existujú tiež dva logografické systémy písania – "sitelen pona" a "sitelen sitelen", ktoré boli predstavené v oficiálnej knihe. "Sitelen pona", v ktorom je každé slovo reprezentované svojim vlastným symbolom, navrhla Sonja Lang. Vlastné mená sa píšu do špeciálnej kartuše pomocou radu symbolov, z ktorých každý symbol reprezentuje prvé písmeno slova, ktoré zastupuje. Symboly, predstavujúce jedno prídavné meno, môžu byť vpísané dovnútra alebo nad symbol predchádzajúceho slova, ktoré rozvíjajú. Symbol toki pona je napísaný v "sitelen pona", kde symbol pre "pona" je umiestnený vnútri symbolu "toki".
Druhým je nelineárny logografický systém – "sitelen sitelen", ktorý vytvoril Jonathan Gabel. Je viac prepracovaný a svojím vzhľadom pripomína mayské písmo. Používa dve rozdielne metódy na tvorenie slov: obrázky predstavujúce celé slová a obrázky predstavujúce slabiky, ktoré sa skladajú z grafém reprezentujúcich každú fonému. Obťažnosť používania tohto systému má za cieľ prinútiť ich užívateľov spomaliť a preskúmať nielen jazyk, ale aj to, ako metóda komunikácie môže ovplyvniť ich myslenie.
Niektorí nadšenci z komunity prispôsobili aj iné písma pre písanie toki pona, napr. hangul alebo fiktívne písmo J. R. R. Tolkiena, Tengwar.
Gramatika.
Neplnovýznamové slová patria medzi častice a plnia gramatickú funkciu, ostatné majú lexikálny význam. Lexikálne slová nepatria do vymedzených slovných druhov, ale zvyčajne môžu byť podľa kontextu a ich pozície vo fráze použité ako podstatné mená, prídavné mená, slovesá aj citoslovcia. Napr. o"na li moku" môže znamenať „oni jedli“ alebo „ono je jedlo“.
Podstatné mená.
V toki pone kvôli malej slovnej zásobe sú používané menné frázy, v ktorých sa pridaním ďalšieho slova rozvinie podstatné meno, čím vznikajú zložitejšie významy. Typickým príkladom je kombinácia slov "jan" (človek) a "utala" (bojovať), spojením ktorých vznikne "jan utala" (vojak, bojovník).
Podstatné mená nie sú skloňované s ohľadom na číslo (slovo "jan" tak v závislosti od kontextu môže nadobúdať viaceré významy „človek“, „ľudia“, „ľudská rasa“ alebo „niekto“).
Toki pona nepoužíva izolované vlastné podstatné mená. Namiesto toho musí byť použité vo funkcii prívlastku, a teda rozvíja predchádzajúce podstatné meno. Mená ľudí a miest sa teda používajú ako prívlastky všeobecných slov pre „človek“ a „miesto“, napr. "ma Kanata" (doslovný preklad: „štát kanadský“).
Prídavné mená.
Pokiaľ je potrebné podmet či predmet bližšie konkretizovať alebo mu priradiť určitú vlastnosť, vkladá sa za neho ďalšie slovo, čím vzniká zložený výraz. Tieto výrazy v toki pone teda začínajú hlavným slovom, za ktorým nasledujú rozvíjajúce prívlastky. Toki pona je v tomto spôsobe tvorby zložených výrazov podobná typickému poradiu prídavných mien v španielčine alebo arabčine. Preto "soweli utala", doslova „zviera boja“, znamená „bojujúce zviera“, zatiaľ čo "utala soweli", v doslovnom preklade „boj zvieraťa“, je do slovenčiny prekladané ako „zvieracia bitka“.
Keď sa k výrazu pridá ďalšie slovo, napr. "jan pona lukin", tento prívlastok sa vzťahuje k celému výrazu pred ním, teda (("jan pona") "lukin") znamená „priateľ sledujúci“, skôr než ("jan" ("pona lukin")), „človek pekne vyzerajúci“.
Zložené výrazy možno skladať aj pomocou iných zložených výrazov. Častica "pi" môže byť umiestnená za hlavou frázy a pred prívlastkami, aby ich zoskupila do inej frázy, ktorá bude fungovať ako jednotka a rozvíjať hlavu, takže "jan pi pona lukin" = ("jan pi" ("pona lukin")) znamená „dobre vyzerajúci človek“. V tomto prípade "lukin" rozvíja "pona" a vzniknutá fráza "pona lukin" ako celok potom rozvíja slovo "jan".
Zámená.
Toki pona má základné zámená: "mi" (prvá osoba), "sina" (druhá osoba) a "ona" (tretia osoba).
Tieto zámená nešpecifikujú číslo ani rod. Zámeno "ona" tak môže znamenať „on“, „ona“, „ono“, „oni“ alebo „ony“. V praxi pre vyjadrenie zámena „my“ je používané slovné spojenie "mi mute", aj keď číslo možno ľahko rozoznať z kontextu. Rovnako tak "ona mute" môže znamenať „oni/ony“ a "sina mute" by vyjadrovalo „vy“.
Zakaždým, keď je podmetom vety samostatné zámeno "mi" alebo "sina", vynechá sa častica "li" oddeľujúca podmet a prísudok.
Slovesá.
Slovesá nie sú v toki pone časované. Osoba je odvodená z podmetu a čas vyplýva z kontextu alebo príslovky času, ktorý tvorí vedľajšiu vetu.
Ako slovesá môžu byť používané tiež predložky. Napr. "tawa" ako predložka znamená „k“ a ako sloveso znamená „ísť“, „pohnúť“ alebo „ísť k“. Predložka "lon" znamená „v“ alebo „na“ a v prípade slovesa znamená „byť v/na“, „existovať“ alebo „byť pravdivé“. "kepeken" znamená „s“ (v zmysle použitia nejakého nástroja) ako predložka a „používať“ ako sloveso. Slovesá z predložiek nasledujú predmety bez častice "e", podobne ako keď sú použité v zmysle predložiek.
Syntax.
Toki pona používa slovosled typu SVO (podmet (S) – prísudok (V) – predmet (O)). Častica "li" stojí pred prísudkom, "e" pred priamym predmetom, predložková fráza nasleduje za predmetmi a častica "la", ktorá dodáva kontext, stojí pred podmetom. Existujú 4 druhy viet – oznamovacie, opytovacie, rozkazovacie a želacie.
Samostatná veta môže byť tvorená iba citoslovcom, napr. "a", "ala", "ike", "jaki", "mu", "o", "pakala", "pona" alebo "toki".
Oznamovacia veta dodržiava poradie podmetu a prísudku a na začiatku môže mať kontextovú frázu s časticou "la". Častica "li" stojí vždy pred prísudkom – výnimkou je veta, v ktorej podmetom je zámeno "mi" alebo "sina". Častica priameho predmetu "e", ktorá zhruba zodpovedá slovenskému akuzatívu, sa nachádza pred priamym predmetom. Ak je vo vete viacnásobný prísudok alebo predmet, pred každým musí byť častica "li" alebo "e". Frázy na vyjadrenie oslovenia stoja pred hlavnou vetou a sú zakončené časticou "o".
Častica "o" v rozkazovacej vete stojí pred slovesom. V želacej vete môže nahradiť časticu "li" alebo ihneď nasledovať podmet "mi" alebo "sina", za ktorými častica "li" nie je.
Uzavreté otázky sú tvorené 2 spôsobmi. Môže byť použitá konštrukcia „sloveso "ala" sloveso“, kde "ala" stojí medzi zdvojeným plnovýznamovým či pomocným slovesom. Ďalším spôsobom tvorenia otázok je použitie spojenia "anu seme?" (dosl. „alebo čo?“) na konci vety. Otázky sa nemôžu tvoriť jednoduchým pridaním otáznika na koniec vety.
Otvorené otázky sa tvoria nahradením neznámej informácie opytovacím slovom "seme".
Slovná zásoba.
Obvykle sa uvádza, že toki pona má okolo 120 až 125 koreňových slov, z ktorých každé je polysémické a môže byť chápané ako skupina príbuzných konceptov. Slovo "suli" teda nemusí znamenať len „veľký“ alebo „dlhý“, ale aj „dôležitý“. Používanie slov veľmi závisí od kontextu a metafory. Pre vyjadrenie zložitejších pojmov sa slová môžu kombinovať. Napr. "jan pona", doslova „dobrý/priateľský človek“ môže znamenať „priateľ“ a "telo nasa", v doslovnom preklade „zvláštna voda“ alebo „bláznivá tekutina“, môže podľa kontextu znamenať „alkohol“ alebo „alkoholický nápoj“. Sloveso „učiť“ môže byť vyjadrené pomocou spojenia slov "pana e sona", doslovne „dávať vedomosti“. V podstate identické koncepty možno vyjadriť rôznymi slovami, pretože ich výber záleží na vnímaní a skúsenosti hovoriaceho.
Farby.
Toki pona má 5 základných slov pre farby: "pimeja" (čierna), "walo" (biela), "loje" (červená), "jelo" (žltá) a "laso" (modrá a zelená). Hoci táto zjednodušená konceptualizácia farieb má tendenciu vylúčiť niektoré farby bežne vyjadrované v západných jazykoch, hovoriaci ich niekedy kombinujú, aby farbu viac špecifikovali. Napr. „fialovú“ možno vyjadriť kombináciou slov "laso" a "loja". Spojenie "laso loja" znamená „červenkastá modrá“ a "loja laso" je v preklade „modrastá červená“.
Číslovky.
Toki pona má slová pre jedna ("wan"), dva ("tu") a mnoho ("mute"). Ďalej slovo "ala" môže znamenať nulu, aj keď doslovne znamená „žiadny“ alebo „nič“, a "ale"/"ali" (všetko) môže vyjadrovať obrovské množstvo alebo nekonečno.
Najjednoduchší číselný systém využíva týchto 5 slov na vyjadrenie akéhokoľvek množstva. Pre čísla väčšie než dva je používané slovo "mute", čo znamená „veľa“.
O trochu zložitejší systém vyjadruje väčšie čísla ich postupným pridávaním. Vznikajú tak spojenia ako "tu wan" pre tri, "tu tu" pre štyri atď., čo je zámerne nepraktický spôsob pre vyjadrovania veľkých čísel.
Lang v oficiálnej knihe predstavila tiež predstavila alternatívny systém pre väčšie čísla, ktorý využíva slová "luka" (v doslovnom preklade „ruka“) pre označenie „päť“, "mute" (veľa) pre označenie „dvadsať“ a "ale" (všetko) pre označenie „sto“. Spojenie "ale tu" by tak znamenalo „102“ a „78“ by sa vyjadrilo ako "mute mute mute luka luka luka tu wan".
História slov.
Niektoré slová v toki pone majú zastarané synonymá. Príkladom je slovo "kapa", ktoré autorka v začiatkoch z neznámych dôvodov nahradila slovom "nena" (výčnelok). Neskôr predstavila zámeno "ona" ako náhradu za "iki" (on, ona, ono, oni, ony), pretože si ho hovoriaci občas plietli s "ike" (zlý).
Podobne pridala "ali" ako alternatívu k "ale" (všetko), aby sa ľuďom, ktorí foneticky redukujú neprízvučné samohlásky, neplietlo s "ala" (žiadny, nie), aj keď obe formy sa stále používajú.
Slovo "oko" pôvodne znamenalo to isté čo v slovenčine, teda „oko“, a slovo "lukin" sa používalo výhradne ako sloveso „vidieť“. Tieto významy boli neskôr zlúčené do "lukin", pričom "oko" zostalo jeho možnou alternatívou. Väčšina hovoriacich ich však stále používa podľa pôvodných definícií.
Medzi slová, ktoré Lang jednoducho odstránila zo slovnej zásoby, patria: "leko" (blok, schody), "monsuta" (netvor, strach), "majuna" (starý) a "pata" (súrodenec).
Okrem "nena" a "ona", ktoré nahradili existujúce slová, sa k pôvodným 118 slovám pridalo niekoľko nových: "pan" (obilie, chlieb, cestoviny, ryža), "esun" (trh, obchod, remeslo), "alasa" (loviť, zbierať), "kipisi" (rezať) a "namako" (navyše, dodatočný, korenie), čo je alternatíva pre "sin" (nový).
Slová "kipisi", "majuna" a "monsuta" sa teraz považujú za zastarané, pretože Sonja Lang ich do svojej knihy nakoniec nezahrnula.
Pôvod.
Väčšina slov v toki pone pochádza z angličtiny, jazyka tok pisin, fínčiny, gruzínčiny, holandčiny, akkadskej francúzštiny, esperanta, chorvátčiny a pár z nich tiež zo štandardnej a kantonskej čínštiny.
Z mnohých derivátov možno na prvý pohľad poznať ich pôvod, napr. "oko" je identické so slovanským „oko“ a podobá sa aj ďalším slovám so spoločným pôvodom ako napríklad španielskemu "ojo", talianskemu "occhio" alebo anglickému "ocular". Podobne slovo "toki" (reč, jazyk) je podobné svojmu originálu "tok" z jazyka tok pisin, ktoré samotné pochádza z anglického "talk", "pona" (dobrý, pozitívny) potom pochádza z esperantského "bona", ktoré reflektuje všeobecné románske "bon", "buona", anglické "bonus", atď. Viditeľný pôvod slov je však často zastretý zmenami vo výslovnosti a pravopise spôsobenými jednoduchým fonetickým systémom. Napr. slovo "lape" (spať, odpočívať) pochádza z holandského "slapen" a má rovnaký pôvod ako anglické "sleep".
Medzi slová vypožičané z chorvátčiny, ktoré sa zároveň podobajú slovám slovenským, patria "luka" (ruka), "noka" (noha), už spomínané "oko", "ona" (on, ona, ono, oni), "palisa" (palica), "poka" (bok) alebo "uta" (ústa).
Hoci iba pri 14 slovách (12 % z celkovej slovnej zásoby) je uvedený anglický pôvod, veľa slov z iných jazykov (tok pisin, esperanto...) a iných patrí medzi viditeľné anglické kognáty – podiel slov, ktoré anglický hovoriaci môže rozpoznať, je cca 30 %. Pôvod slov v toki pone je 15 % z tok pisin, 14 % z fínčiny a esperanta, 12 % slov pochádza z chorvátčiny, 10 % z akkadskej francúzština, 9 % z holandčiny, 8 % z gruzínčiny, 5 % zo štandardnej čínštiny a 3 % kantonskej čínština. Medzi jazyky, z ktorých 1 slovo v toki pone má pôvod, patria welština, tongčina, akančina a neznámy jazyk (zrejme swahilčinya). 4 slová sú hláskovo symbolické (dve pochádzajú z angličtiny, jedno z japončiny a jedno je vymyslené). Častica "e" je úplne vymyslená.
Znaková toki pona.
Znaková toki pona, čiže "toki pona luka", je manuálne kódovaná forma toki pony. Každé slovo a písmeno má svoj vlastný znak, ktorý je rozlíšený tvarom ruky, jej pozíciou na tele, orientáciou dlane alebo prsta a užitím jednej či dvoch rúk. Väčšina znakov sa vykonáva pravou rukou na danom mieste, ale niekoľko znakov sa vykonáva taktiež symetricky oboma rukami zároveň.
Pri skladaní vety sa každý znak vykoná v rovnakom slovoslede a s rovnakou gramatikou ako v bežnej forme toki pony.
Komunita.
Toki pona je pomerne známa medzi esperantistami, ktorí na svojich stretnutiach často ponúkajú kurzy alebo konverzačné skupiny. V roku 2007 oznámila Sonja Lang, že toki ponou hovorí najmenej 100 ľudí plynule, a ďalej odhadla, že niekoľko stoviek má základné znalosti tohto jazyka. Massachusettský technologický inštitút niekoľkokrát ponúkal jednohodinové kurzy toki pony. Podobné rýchlokurzy sa vyučovali v rokoch 2018 a 2019 aj na medzinárodnom festivale jazykov LingvaFest' v Bratislave.
Jazyk sa používa hlavne online na sociálnych sieťach, vo fórach a iných skupinách. Od roku 2002 do roku 2009 existovala skupina na Yahoo!, ktorú autorka následne presunula na fórum toki pona. Krátko existovala aj Wikipédia písaná v toki pone (nazývaná „Wikipesija“). Tú však v roku 2004 zrušil jeden zo zakladateľov Wikipédie Jimmy Wales a presunul ju na stránku Wikia.
Na Facebooku sa užívatelia združujú tiež do dvoch veľkých skupín – jedna z nich slúži pre konverzáciu v toki pone a angličtine, druhá pre konverzáciu iba v toki pone. V roku 2019 mala prvá z nich cez 4 000 členov. Medzi ďalšie využívané platformy patrí tiež napr. Reddit, kde v roku 2019 bolo okolo 2 400 členov, a Amikumu, ktoré v tom istom roku zaznamenalo okolo 550 užívateľov. Členovia komunity sú tiež aktívny v chatovacích miestnostiach na stránkach Discord, Telegram a iných sociálnych sieťach ako je Twitter.
Ukážkové texty.
mama pi mi mute (Otčenáš)mama pi mi mute o, sina lon sewi kon.
nimi sina li sewi.
ma sina o kama.
jan o pali e wile sina lon sewi kon en lon ma.
o pana e moku pi tenpo suno ni tawa mi mute.
o weka e pali ike mi. sama la mi weka e pali ike pi jan ante.
o lawa ala e mi tawa ike.
o lawa e mi tan ike.
tenpo ali la sina jo e ma e wawa e pona.
Amen.ma tomo Pape (Príbeh o babylonskej veži)jan ali li kepeken e toki sama. jan li kama tawa nasin pi kama suno li kama tawa ma Sinale li awen lon ni. jan li toki e ni: „o kama! mi mute o pali e kiwen. o seli e ona“. jan mute li toki e ni: „o kama! mi mute o pali e tomo mute e tomo palisa suli. sewi pi tomo palisa li lon sewi kon. nimi pi mi mute o kama suli! mi wile ala e ni: mi mute li lon ma ante mute“. jan sewi Jawe li kama anpa li lukin e ma tomo e tomo palisa. jan sewi Jawe li toki e ni: „jan li lon ma wan li kepeken e toki sama li pali e tomo palisa. tenpo ni la ona li ken pali e ijo ike mute. mi wile tawa anpa li wile pakala e toki pi jan mute ni. mi wile e ni: jan li sona ala e toki pi jan ante“. jan sewi Jawe li kama e ni: jan li lon ma mute li ken ala pali e tomo. nimi pi ma tomo ni li Pape tan ni: jan sewi Jawe li pakala e toki pi jan ali. jan sewi Jawe li tawa e jan tawa ma mute tan ma tomo Pape.wan tasoijo li moku e mi.
mi wile pakala.
pimeja li tawa insa kon mi.
jan ala li ken sona e pilin ike mi.
toki musi o, sina jan pona mi wan taso.
telo pimeja ni li telo loje mi, li ale mi.
tenpo ale la pimeja li lon.SámSom pohlcovaný.
Musím ničiť.
Temnota zapĺňa moju dušu.
Nikto nemôže porozumieť môjmu utrpeniu.
Ó poézie! Môj jediný priateľu.
Tento atrament je moja krv, je môj život.
A Temnota bude vládnuť navždy.

</doc>
<doc id="35951" url="https://sk.wikipedia.org/wiki?curid=35951" title="Vancouver Canucks">
Vancouver Canucks

Vancouver Canucks je kanadský profesionálny hokejový klub sídliaci vo Vancouveri, najväčšom meste provincie Britská Kolumbia. Canucks súťažia v NHL a sú súčasťou Pacifickej divízie v Západnej konferencii. Svoje domáce zápasu hrajú v Rogers Arena.
Mužstvu sa trikrát podarilo prebojovať až do finále Stanley Cupu a to v rokoch 1982, 1994 a 2011.
História klubu.
Pred vstupom do NHL (1945-1970).
V roku 1945 vznikol v meste Vancouver hokejový klub Canucks, ktorý hral v Pacific Coast Hockey League (PCHL). Po svojom vzniku vyhral majstrovstvá ligy v roku 1946 a 1948. V roku 1952 sa PCHL zlúčila s WCSHL a vytvorila spoločnú profesionálnu hokejovú ligu Western Hockey League. S veľkým množstvom známych mien vo svojich radoch, ako napríklad Johnny Bower, Andy Bathgate, Tony Esposito, Allan Stanley a Phil Maloney, Canucks vyhrali Lester Patrick Cup v ročníkoch 1958, 1960, 1969 a 1970. Tím Canucks hral v priestoroch štadióna Vancouver Forum.
Keď v roku 1965 oznámilo vedenie NHL svoj zámer rozšíriť ligu o ďalších šesť miest, oznámil vlastník Canucks (a bývalý starosta Vancouveru) Fred Hume, že mesto Vancouver má záujem stať sa jedným z nich. No prezentácia pred Radou guvernérov NHL nebola dostatočne pripravená. Z toho dôvodu a z faktu, že skupinu vlastníkov Canucks nemal rád Bruce Norris, majiteľ Detroitu Red Wings a nenávidel hlavný vlastník Toronta Maple Leafs Stafford Smythe, bola žiadosť o prijatie do NHL neúspešná. No bol vybudovaný hokejový štadión Pacific Coliseum, ktorý sa stal domovom pre Canucks (bol postavený v priestoroch, kde sa koná každoročná výstava Pacific National Exhibition).
Modrá a zelená éra (1970-1978).
V roku 1970 kúpila Canucks iná skupina vlastníkov a po dlhom vyjednávaní klub vstúpil spolu s Buffalom Sabres do NHL za cenu 6 miliónov USD (o 4 milióny viac, ako by stálo v roku 1967).
Canucks boli po prvé štyri sezóny umiestnený v silnej Východnej divízii a aj keď mali v kádri niekoľko skúsených hráčov, ako bývalého centra Rangers Orlanda Kurtenbacha, obrancov Dalea Tallona a Jocelyna Guevremonta a krídelníka Dennisa Ververgaerta, tímu sa počas týchto rokov nepodarilo postúpiť do play-off. V roku 1974 po preradení do novej divízie Smythe Division, predchodcu Severozápadnej a Tichomorskej divízie, Canucks skončili na prvom mieste a vyhrali svoju prvú sériu v play-off. Mohli mať víťazné obdobie a postúpiť v nasledujúcej sezóne do play-off, no skĺzli nazad do série porážok, ktorá trvala dve sezóny. Medzi ich najlepších hráčov vtedy patril tvorca hry André Boudrias, krídelník Don Lever a obranca Dennis Kearns.
Prvý kapitán v NHL: Orland Kurtenbach
Prvý zápas v NHL: 9. októbra 1970 proti Los Angeles Kings
Prvé víťazstvo v NHL: 5-3 proti Torontu Maple Leafs, 11. októbra 1970
Prvý gól v NHL: Barry Wilkins proti Los Angeles Kings
Čierna, oranžová a zlatá éra (1978-1997).
Po úspešnej sezóne v roku 1976 nemal Vancouver víťazný tím po dobu šestnásť sezón, no v notoricky slabej Smythe Division sa väčšinou prebojoval do play-off. Medzi jeho najlepších hráčov v 80. rokoch patril krídelník Stan Smyl, ďalej dvaja hráči zo Švédska Thomas Gradin a Patrik Sundstrom, ďalej Tiger Williams, ktorý viedol tabuľku trestných minút v NHL počas jeho dvoch sezón u Canucks, tvrdý obranca Harold Snepsts a Tony Tanti, ktorý hral na pravom krídle.
Po relatívne slušnej sezóne v roku 1982 sa Canucks po prvý raz podarilo v play-off postúpiť až do finále Stanley Cupu. No tam s favoritom, skvelé brániacimi New York Islanders prehrali na zápasy 0-4. Až do roku 1992 to bola jediná sezóna, v ktorej Canucks vyhrali sériu zápasov v play-off.
Po tejto sezóne upadli Canucks opäť do priemeru po celý zvyšok 80. rokov. Začiatkom 90. rokov, pod vedením nového generálneho manažéra Pata Quinna, sa ich hra zlepšila. Vedení hráčmi ako Trevor Linden, Kirk McLean (prezývaný "kapitán Kirk") a Pavel Bure, Canucks v rokoch 1992 a 1993 vyhrali svoju divíziu.
V roku 1994 sa Canucks podarilo po druhý raz prebojovať do finále. Do play-off postúpili zo siedmeho miesta v Západnej konferencii. Cez sezónu sa hráči zdali byť z formy, no po postupe do play-off sa im forma vrátila a v prvom kole play-off porazili svojho rivala Calgary Flames v neuveriteľnej sedem zápasovej sérii. Svoj piaty, šiesty a siedmy zápas vyhrali v predĺžení. Pavel Bure (prezývaný "Ruská raketa") strelil v siedmom zápase z brejku víťazný gól, ktorý je podľa mnohých najväčším gólom v histórii klubu. Predtým, než sa stretli vo finále s New York Rangers, vyhrali Canucks v päť zápasovej sérii nad Dallasom Stars a Torontom Maple Leafs. Svoj prvý zápas vo finále s Rangers Vancouver vyhral v predĺžení 3-2, vďaka svojmu brankárovi Kirkovi McLeanovi a jeho 52 chyteným strelám. Canucks prehrali 3-2 vo finále v siedmom zápase po tom, čo Craig MacTavish vyhral posledné vhadzovanie iba 1,6 sekúnd pre koncom riadneho hracieho času. Po prehre vypukli v meste Vancouver veľké pouličné nepokoje, ktoré vyvolali sklamaní fanúšikovia Canucks, z ktorých bolo veľa opitých.
V nasledujúcich dvoch rokoch Vancouver posilňoval svoju ofenzívu a získal do svojich radov Alexandra Mogilneho z Buffala Sabres a Markusa Näslunda z Pittsburghu Penguins.
Modrá a červená éra (1997-2007).
Na konci sezóny v roku 1997 sa Canucks rozhodli medzi svoje rady prijať Marka Messiera z New Yorku Rangers a ponúkli mu lukratívnu trojročnú zmluvu. V tej dobe tiež došlo k zmene na poste generálneho manažéra, Pat Quinn bol vyhodený a nahradený správnym výborom. Za hlavného trénera bol vymenovaný Mike Keenan, ktorý po tom, čo získal právomoc na výmenu hráčov, rozdelil jadro tímu, pričom vymenil aj Trevora Lindena. No niektoré z týchto výmen položili základy k úspechu Canucks v budúcich rokoch.
S novým generálnym manažérom Brianom Burkeom a trénerom Marcom Crawfordom (ktorý vyhral Stanley Cup v roku 1996 s Coloradom Avalanche) Vancouver prebudoval svoj tím a v sezóne 2000-01 sa vrátil do play-off. Túto sezónu začal tím Canucks v Štokholme vo Švédsku, kde mal svoj tréningový kemp a zúčastnil sa zápasov so švédskymi a fínskymi tímami na podujatí NHL Challenge. Pod vedením krídel Näslunda a Bertuzziho, obrancu Jovanovskiho a brankára Cloutiera mohli Canucks v tých rokoch dosiahnuť výraznejší úspech, keď sa im podarilo vyhrať svoju Severozápadnú divíziu, no nedosiahli výraznejší úspech v play-off, keď v druhom kole po vedení 3-1 na zápasy stratili výhodu a podľahli Minnesote po siedmich zápasoch.
Bol to Brian Burke, kto prvý vyslovil frázu "pohrebisko brankárov", čím narážal na dlhé problémy Canucks s pozíciou brankárov. Ako sa neskôr ukázalo, Vancouver sa stal aj jeho vlastným pohrebiskom. Pred Lockoutom v NHL počas sezóny 2004-05, Burkeovi nebola predĺžená zmluva s klubom na jeho pozíciu generálneho manažéra a bol nahradený Daveom Nonisom, ktorý pracoval v organizácii Canucks ako zástupca generálneho manažéra.
Sezóna 2005-06.
Sezóna 2005-06 sa začala sľubne, keď niektorí hokejoví analytici označili Canucks za favorita bojov o Stanley Cup. Pod vedením nového generálneho manažéra Davea Nonisa, prišli v lete pred začiatkom sezóny do Vancouveru posily v podobe Ansona Cartera a Richarda Parka, ktorým vypršala platnosť ich zmlúv a stali sa nechránenými voľnými hráčmi. No tím nenaplnil očakávania a skončil na deviatom mieste v Západnej konferencii, keď mu tesne ušlo ôsme miesto, na ktorom skončil Edmonton Oilers. Sezónu charakterizovalo to, že výkon viacerých hráčov zaostal za očakávaniami, najmä prvá lajna s Näslundom, Bertuzzim a Brendanom Morrisonom, od ktorej sa čakalo, že za nových pravidiel dosiahne viac kanadských bodov. Morrison nazbieral 84 trestných minút (najviac v jeho kariére) a Bertuzzi s Näslundom spoločne dosiahli métu -37 bodov v hodnotení plus mínus. Najviac skórujúca bola druhá lajna s Ansonom Carterom a švédskymi jednovaječnými dvojičkami Danielom a Henrikom Sedinovými.
Sezóna 2006-07.
25. apríla 2006 vedenie Canucks vyhodilo Marca Crawforda, ktorý sa stal novým trénerom LA Kings. Novým trénerom sa stal Alain Vigneault, ktorý bol v tej dobe trénerom v Manitoba Moose (AHL), farmárskom klube Canucks. Brankár Dan Cloutier sa tiež presunol do LA Kings.
Prestavba tímu pokračovala a 24. júna 2006 dohodol generálny manažér Canucks jednu z najväčších výmien v predsezónom období, keď sa s Floridou Panthers dohodol na výmene Todda Bertuzziho, Bryana Allena a brankára Alexa Aulda za Roberta Luonga, Lukáša Krajíčka a právo výberu (Sergej Širokov) v šiestom kole vstupného draftu 2006.
Luongo podpísal s Canucks zmluvu na štyri roky za 27 miliónov USD, ktorá sa výškou zárobku vyrovanala zmluve, ktorú má ruský brankár Nikolaj Chabibulin v Chicagu Blackhawks a urobila z neho spolu s Chabibulinom najlepšie plateného brankára v NHL. Skvelá hra a obranné zákroky, ktoré na Floride Luongo predvádzal, viedla mnoho fanúšikov Canucks k presvedčeniu, že povesť Vancouveru ako "pohrebiska brankárov" sa skončila a na obzore sa môže črtať aj Stanley Cup.
12. septembra 2006 ponúkla Philadelphia Flyers Ryanovi Keslerovi, obmedzenému voľnému hráčovi Canucks ročnú zmluvu na 1,9 milióna USD, čím prinútila Vancouver aby ponuku vyrovnal, inak by podľa pravidiel stratil na Keslera práva. Kesler, ktorý bol prvou voľbou Canucks v drafte v roku 2003, v sezóne 2005-06 zaznamenal iba 10 gólov a 13 asistencií. Výška ponuky bola za tak mladého hráča s relatívne nízkymi štatistikami neprimerane vysoká a Bobby Clarke, v súčasnosti už bývalý generálny manažér Flyers, čelil za tento ťah veľkej kritike. Canucks ponuku vyrovnali 14. septembra 2006. Ponuka od Flyers bola prvom ponukou obmedzenému voľnému hráčovi za posledných osem rokov a prvou od Lockoutu v sezóne 2004-05.
7. apríla 2007 vyhrali Canucks v predĺžení nad San Jose Sharks titul Severozápadnej divízie už po druhý raz za posledné tri roky. Táto výhra bola aj 47 výhrou pre Roberta Luonga, čím vyrovnal rekord Bernieho Parenta, ktorý v tom istom ročníku o jedno víťazstvo prekonal Martin Brodeur z New Jersey Devils.
11. apríla 2007 padol na ľade Rogers Areny rekord, keď Canucks odohrali s Dallasom Stars najdlhší otvárací zápas prvého kola play-off v histórii celej NHL. Víťazný gól Vancouveru vstrelil v 138 minúte hracieho času (pred koncom štvrtého predĺženia) Henrik Sedin a Canucks vyhrali tento zápas 5-4. Tento zápas bol najdlhší v histórii Canucks a šiesty najdlhší v dejinách NHL. Roberto Luongo musel čeliť 76 strelám Dallasu, čo je ďalší rekord v histórii Vancouveru. S Dallasom hrali Canucks sedem zápasov a nakoniec ho aj napriek malému počtu vstrelených gólov (brankár Dallasu Marty Turco vychytal tri shutouty) porazili a postúpili do druhého kola play-off. V druhom kole v piatich zápasoch Canucks prehrali s Anaheimom Ducks, víťazom Stanley Cupu za rok 2007.
Modrá a biela éra (2007-súčasnosť).
V polovici sezóny 2006-07 oznámilo vedenie klubu, že má v úmysle opäť meniť dresy a logo. Aj keď správa, vydaná vo februári 2007 naznačovala, že nová schéma bude odhalená verejnosti 1. augusta 2007, nové dresy boli v skutočnosti odhalené ešte pred začiatkom tréningového kempu 29. augusta 2007. Pozostávali z toho istého dizajnu kosatky dravej (známej ako Orca), stočenej do písmena C, no farebná schéma sa zmenila na "retro" farby pozostávajúce z modrej, zelenej a bielej. Takisto nápis "Vancouver" bol pridaný nad kosatku, do výšky hrudníka. Tento krok je chápaný ako spôsob, ktorým by sa mal spojiť hokejový odkaz vo Vancouveri s bývalým výhercom Stanley Cupu, hokejovým klubom Vancouver Millionaries, ktorí v meste hrali na začiatku 20. storočia a na svojich dresoch mali tiež nápis "Vancouver". Dresy boli tiež spolu s ostatnými klubmi v NHL zmenené a majú Rbk Edge dizajn. Uvedenie nového loga a dresov sa stretlo s veľkým sklamaním fanúšikov a športových komentátorov, ktorí ich označili za skopírované a pozliepané z bývalých dresov Canucks. Denník Vancouver Sun označil nový look za "rozhodne nepopulárny".
Sezóna 2007-08.
Pred začiatkom novej sezóny z klubu odišiel Jan Bulis, Rory Fitzpatrick, Brent Sopel, Marc Chouinard, Josh Green a Bryan Smolinski. Nahradiť ich mali Aaron Miller (z Los Angeles), Curtis Sanford (zo St. Louis), Byron Ritchie (z Calgary) a Ryan Shannon (z Anaheimu). Hlavným brankárom Canucks ostal Roberto Luongo, ktorému v minulej sezóne iba o chlp ušlo ocenenie Vezina Trophy pre najlepšieho brankára.
Nová sezóna sa pre Canucks nezačala práve najlepšie, keďže zranenia kľúčových hráčov sa začali objavovať už počas tréningového kempu. Obrancovia Sami Salo a Lukáš Krajíček sa zranili v októbri, Kevin Bieksa sa zranil 1. novembra, keď ho zasiahlo ostrie korčule hráča Predators Vernona Fidlera. Kapitán Canucks Markus Näslund, ktorého výkony mali v posledných rokoch klesajúcu tendenciu zaznamenal spolu s celým tímom v novembri úspešnú sériu zápasov. S 9 výhrami, 2 prehrami a 2 prehrami v predĺžení sa Canucks stali v novembri najlepším klubom v NHL.
V decembri obranca Aaron Miller zaznamenal svoj prvý gól za Canucks v zápase s New Jersey Devils, ktorý sa skončil víťazstvom Vancouveru 5:0. Január a február sa nevyvíjali dobre pre zraneniami sužovaný tím, ktorý stratil "železného muža" Brendana Morrisona, ktorý sa podrobil operácii zápästia a nastúpil na ľad opäť až v marci. Takisto obrancovia Mattias Öhlund a Willie Mitchell mali v tomto období problémy s narazeným chrbtom.
Do konca uzávierky prestupov hráčov sa v tíme Canucks uskutočnila iba jedna výmena - Matt Cooke, hrajúci na poste ľavého krídla bol vymenený do Washingtonu Capitals za Matta Pettingera, taktiež hráča na ľavom krídle. Deväť zápasov pred koncom sezóny zo zostavy Canucks opäť vypadol Öhlund, ktorý mal úlomky kosti v kolene a tím stratil aj zraneniami sužovaných Morrisona a sľubného nováčika Masona Raymonda.
Oslabení v týchto posledných dôležitých zápasoch, sa Vancouveru Canucks po druhý raz za tri roky nepodarilo prebojovať do play-off, keď skončili 3 body za posledným postupujúcim klubom v Západnej konferencii. V poslednom zápase sezóny odohranom na domácom ľade bol Trevor Linden, ukončujúci svoju hokejovú kariéru, vyhlásený za prvú hviezdu zápasu a dostalo sa mu standing ovation.
14. apríla 2008 vedenie Vancouveru Canucks uvolnilo z funkcie generálneho manažéra klubu Davea Nonisa.
Sezóna 2008-09.
Po skončení sezóny 2007-08 opustilo rady Vancouveru Canucks viacero hráčov. 29. mája 2008 v blízkosti jeho rodného mesta Shippigan tragicky zomrel pri motocyklovej nehode obranca Luc Bourdon, ktorý bol desiatym draftovaným hráčom počas draftu NHL v roku 2005. 11. júna 2008 oznámil ukončenie svojej hokejovej kariéry Trevor Linden, dlhoročná opora Canucks. 3. júla 2008 prestúpil kapitán Canucks Markus Näslund do New Yorku Rangers, s ktorými podpísal zmluvu na dva roky za 8 miliónov dolárov. 7. júla 2008 prestúpil center Brendan Morrison do Anaheimu Ducks.
Napriek stratám získal klub 4. júla 2008 výmenou za právo voľby v drafte nádejného mladého krídelníka Steva Berniera z Buffala Sabres. Zmluvu s Canucks podpísal 8. júla 2008 po tom, čo Vancouver dorovnal ponuku od St. Louis Blues znejúcu na jeden rok za 2,5 milióna dolárov. 
10. júla 2008 rady hráčov Canucks posilnil slovenský útočník Pavol Demitra, ktorý podpísal zmluvu na dva roky, počas ktorých dostane osem miliónov dolárov.
30. septembra 2008 sa novým kapitánom Canucks stal brankár Roberto Luongo. Je to po prvý raz od pôsobenia Billa Durnana v Montreali Canadiens počas sezóny 1947-48, keď bol brankár vyhlásený za kapitána.
18. decembra 2008 sa ku Canucks na jeden rok za 8,6 milióna dolárov pripojil Mats Sundin. Canucks pôvodne Sundinovi 1. júla 2008 ponúkli kontrakt na dva roky v hodnote 20 miliónov dolárov.
Sezóna 2009-10.
Počas sezóny 2009-10 budú Canucks čeliť najdlhšej sérii zápasov v dejinách celej ligy hraných na súperových ihriskách. Za šesť týždňov, od 27. januára až do 13. marca 2010 odohrajú vonku 14 zápasov. Dôvodom na tento nezvyčajný krok je to, že Vancouver bude usporiadateľským mestom zimných olympijských hier v roku 2010. Rogers Arena, domovský hokejový štadión Canucks bude hlavným hokejovým štadiónom počas trvania olympijských hier. Počas konania hier sa na dva týždne pozastaví aj činnosť celej NHL. Rogers Arena sa počas zápasov bude nazývať "Canada Hockey Place", lebo Medzinárodný olympijský výbor nedovoľuje používanie sponzorských pomenovaní športovísk počas hier. Hokejové zápasy počas týchto hier sa budú po prvý raz odohrávať na klziskách, ktoré budú mať štandardné rozmery klzísk NHL (61 x 26 metrov), namiesto rozmerov medzinárodných klzísk (61 x 30 metrov). Bývalá aréna Canucks Pacific Coliseum bude počas konania hier hostiť krasokorčuľovanie a šortrek.
Individuálne rekordy.
Lídri kanadského bodovania.
"Poznámka: POZ = odohrané zápasy", B/Z = body za zápas
Ocenenia a trofeje NHL.
Clarence S. Campbell Bowl
Calder Memorial Trophy
Jack Adams Award
King Clancy Memorial Trophy
Lester B. Pearson Award
NHL Plus/Minus Award
Mark Messier Leadership Award
NHL Foundation Player Award
Vyradené čísla na dresoch.
"Pozn: Číslo 11 Wayna Makiho (ĽK, 1970-73) bolo klubom neoficiálne vyradené po jeho náhlej smrti v máji 1974. Mark Messier (C, 1997-2000) bol jediným hráčom Canucks, ktorý ho od tej doby nosil.
Majitelia klubu.
Medzi rokmi 1988 až 1997 bol majiteľom Vancouveru Canucks miestny obchodník a filantrop Arthur Griffiths. Svoj majoritný podiel bol nútený predať keď vyčerpal svoje finančné zdroje pri výstavbe novej hokejovej arény General Motors Place (dnešnej Rogers Arena). Svoj podiel predal americkému miliardárovi Johnovi McCawovi.
17. novembra 2004 kúpila investičná skupina Aquilini Investment Group (ktorú viedol Francesco Aquilini) 50 percentný podiel v Orca Bay Sports and Entertainment, spoločnosti, ktorá vlastnila klub aj hokejový štadión od Johna McCawa. Aquilini a jeho dvaja obchodní partneri, Tom Gaglardi a Ryan Beedie rokovali niekoľko mesiacov so spoločnosnosťou Orca Bay bez dosiahnutia dohody. V januári 2005 podali Gaglardi a Beedie žalobu na Aquliniho a Orca Bay, v ktorej ich obvinili z pokusu dosiahnuť vzájomnú dohodu s využitím informácií, ktoré Gaglardi a Beedie získali z ich vlastnej obchodnej ponuky.
8. novembra 2006 kúpil Aqulini spolu s jeho bratmi Robertom a Paulom zvyšných 50 percent podielu Johna McCawa v klube a štadióne.
V máji 2007 obdržal najvyšší súd Britskej Kolumbie prípad Gaglardi a Beedie verzus Aqulini a Orca Bay. Súd sa začal v júni 2007. 10. januára 2008 bol vyhlásený konečný verdikt súdu, ktorý rozhodol, že Aquilini sa nedopustil ničoho protizákonného a ostáva majiteľom klubu.
Maskot klubu.
Maskotom klubu Vancouver Canucks je Fin the Whale. Znázorňuje ho kosatka dravá (populárnym pomenovaním "Orca" z jej vedeckého lat. mena Orcinus orca), ktorá sa nachádza aj v loge klubu.
Médiá.
Canucks uzavreli v roku 2006 novú zmluvu o rozhlasovom vysielaní ich zápasov s rozhlasovou stanicou Team 1040 (1040 AM). Zápasy sa vysielajú na 14 miestnych rozhlasových staniciach po celej Britskej Kolumbii.
Okrem vysielania hokejových zápasov v kanadskej verejnoprávnej televízii CBC a na športovej stanici TSN, Canucks podpísali zmluvu aj so športovým kanálom Rogers Sportsnet Pacific, ktorý v sezóne 2007-08 odvysielal 47 zápasov, z ktorých niekoľko bolo po prvý raz odvysielaných v High Definition kvalite.

</doc>
<doc id="35952" url="https://sk.wikipedia.org/wiki?curid=35952" title="Chór">
Chór

Chór (z gréckeho "χορός" ("choros")tanec) môže byť:

</doc>
<doc id="35953" url="https://sk.wikipedia.org/wiki?curid=35953" title="Chór (priestor pri oltári)">
Chór (priestor pri oltári)

Chór alebo chórus (z grečtiny "χορός" ("choros"), lat. "chorus") je oddelený vyvýšený priestor v kostole pre organ a spevákov, kňazov, rehoľníkov alebo kanonikov prístupným osobitným schodiskom. Chór postupne významovo i priestorovo splynul s presbytériom. Pri stavbách bazilikálneho typu bol situovaný medzi apsidou a transeptom, ako predĺženie hlavnej lodi, oddeleným letnerom a víťazným oblúkom. Cieľom bolo zväčšiť priestor apsidy. V antickom divadle to bolo miesto pre tanec. Chór bol v ranokresťanskom chráme vyhradené miesto pre spevákov, kdežto kňazište je v priestore apsidy. V ranokresťanskej architektúre sa však vložením transeptu začal zlučovať chór s kňaziskom a zároveň oddeľovať od lodi. Pri stavbách s centrálnym pôdorysom je chór vytvorený vyššie a spravidla, ako exedra napríklad Bazilika San Vitale v Ravenne, Tým je však narušený centrálny pôdorys stavby. V románskej architektúre bol chór niekedy vzhľadom k umiestneniu krypty vyvýšený alebo aj v dvojchórovom usporiadaní. V gotickej architektúre má spravidla rovnakú šírku a výšku ako hlavná loď, polygonálny uzáver. Pri kostole katedrálneho typu je chór obklopený chórovou ochodzou s vencom polygonálnych kaplniek vystupujúcimi často zo stavby. V prípade kapitulných či kláštorných kostolov tu boli umiestené chórové lavice, tzv. stally. Niektorým menším kostolom alebo v protestantských kostoloch z architektonického pohľadu často chýba chór, hoci neogotická architektúra oživila tento zreteľný rys. V baroku môže byť chór v kláštorných kostoloch mníšsky chór umiestnený až za hlavným oltárom, alebo dokonca v samostatnej miestnosti, ktorá ku kostolu len prilieha, ale nie je už jeho súčasťou. V súčasnej terminológii chór označuje tribúnu či tzv. balkón určený pre spevácky zbor alebo veriacich z čoho vzniká isté nedorozumenie.
Opis.
V prvých ranokresťanských chrámoch chór úplne chýba, ako je to napríklad v Bazilike Panny Márie Väčšej v Ríme, kde boli len dve časti a to loď a svätyňa. V apside sa nachádzala svätyňa, ktorá nadväzovala na loď chrámu a medzi loďou a apsidou sa nenachádzal chór. Chór sa objavuje o niečo neskôr, ako jednoduchá východná časť lode oploteným nízkymi múrmi z mramoru a florálnym motívom pávov, levov a holubíc ako symbol nesmrteľnosti. Chór bol pripojený k beme, ako vyvýšená platforma v strede lode, na ktorej boli umiestnené sedadlá kléru a pulpit na čítanie Svätého Písma. Postupom času sa bema alebo presbytérium a chór pohybovali na východ do svojej súčasnej polohy. V byzantskej architektúre sa chór nachádzal v susednom priestore, spravidla v južnom a severnom ramene transpetu alebo na vyvýšenom priestore v rovnakej úrovni ako apsida.
Karolínska architektúra využíva dvojitý chór, ktorý sa nachádza na východnej strane tak aj na západnej strane. ktorý symbolizuje svetskú vládu oproti cirkevnej vláde. Oba chóry smerujú na oboch stranách lode k sebe. Táto tradícia pokračovala v ottonskej architektúre a nemeckej románskej architektúre. Prítomnosť chóru na západe budovy viedla k rozvoju dôležitého prvku románskej architektúry v podobe westwerku. U väčšiny románskych chrámoch, hlavne francúzskych, nebýva chór vymedzený múrom ale stĺporadím, odľahčujúci chórovú ochodzu. K tomuto sa napojuje spravidla 3 až 5 apsíd. Vzhľadom k umiestneniu krypty pod chórom býva v románskych chrámoch vyvýšený a prístupný po niekoľkých schodoch. Po zmiznutí umiestňovania krýpt vyvýšenie chóru zostalo. Zvláštnosťou je použitie dvojchórového usporiadania, pričom sa chór nachádza, ako východnej strane tak aj na západnej strane. Podobné usporiadanie je tzv. trojlistové. Oba druhy sú časté v nemeckej románskej architektúre.
V gotickej architektúre má chór spravidla polygonálny uzáver. K chórovej ochodze sa napája veniec súvislých polygonálnych kaplniek. Čelná kaplnka je vysnutá zo stavby a tým pádom je dlhšia ako ostatné. Táto kaplnka sa označuje ako mariánska kaplnka. V juhozápadných oblastiach Francúzska a po celom Španielsku, tiež v Bazilike svätého Jána v Lateráne, Bazilike svätého Klimenta v Lateráne, Bazilike svätého Vavrinca za hradbami a v Bazilike Panny Márie Väčšej v Ríme, chór zaberá stred lode. V niektorých častiach Talianska si chór stále zachováva svoju dávnu polohu za alebo na východ od oltára. V neskorogotických rovnako vysokých lodiach chrámov je chór ďalej samostatným telesom, užším, nižším a navonok jasne viditeľný. K zvláštnosti v gotickej architektúre chóru možno uviesť chórovú prepážku alebo letner, ktorá znemožňuje výhľad veriacim laikom na bohoslužobný obrad. Na severe Nemecka je obvykle chór postavený na kryptách oddelený chórovou prepážkou. Rovnaké usporiadanie existuje v Canterburskej katedrále, Katedrále Sainte Marie v Auch, Katedrále Navštívenia Panny Márie v Augsburgu, Katedrále Notre-Dame v Chartres, Katedrála svätého Štefana v Bourges, Bazilike Saint-Denis a v Katedrále Notre-Dame v Paríži. Najlepšími existujúcimi príkladmi chórov sú v Paríža a Amiens. Gotické chóry bývajú pravouhlé hlavne v anglickej gotike a stavbách postavený cisterciánskym rádom.V strednej Európe (hlavne v nemecky hovoriacich regiónoch, Čechách, Poľsku, Uhorsku) sa presadila myšlienka predĺženého presbytéria, najčastejšie v spojení s jednou loďou, zriedkavejšie napojeného na dvoj alebo trojlodie. Presbytérium bolo skôr určené pre rehoľníkov. Predĺžené presbytérium je inováciou žobravých reholí. Architektonicky sa v ňom zjednotilo miesto hlavného oltára s chórom, ktorý v dovtedajších riešeniach zasahoval neraz hlboko do priestoru lodí. Najstaršie predĺžené chóry mendikantských kostolov mali zrejme pravouhlý uzáver na území stredovekého Uhorska k nim patril napríklad kostol dominikánov v Budíne. Čoskoro sa však popri nich presadil tzv. kaplnkový chór z rovnakého architektonického konceptu (katedrálnych kaplniek) vychádzal Kostol svätého Františka v Assisi. Chór je rovnako široký a vysoký, ako hlavná loď. Pri rovnakej výške hlavnej lodi a bočných lodí je chór nenápadne vymedzený priestor medzi podporami bočných lodí na severnej a južnej strane, polygonálnym uzáverom na východnej strane a víťazným oblúkom na západnej strane. ako je tomu napríklad v Kostole svätého Jakuba v Brne. Naplnením požiadaviek dvojpriestorovosti však bolo až vstavanie chórovej prepážky medzi loď a presbytérium. Hlavnú úlohou bolo chrániť rehoľníkov v chóre pred pohľadmi laikov. Predĺžený chór a letner tvorili základ architektonickej štruktúry zrejme väčšiny stredovekých kostolov žobravých reholí.
Priestor chóru je niekedy vybavený buď dlhými lavicami alebo samostatnými chórovými lavicami tzv. stally, kde duchovní sedia, stoja alebo kľačia počas bohoslužieb. Pozdĺž stien chóru sa môže nachádzať viac radov chórových lavíc. Používanie chórových lavíc je tradičnejšie pre kláštorné a kapitulné kostoly.
V renesančnej architektúre chór opäť získava jednoduché tvary (obdĺžnikového, obdĺžnikového s polkruhovou apsidou a štvorcového pôdorysu), ako je napríklad chrám San Lorenzo vo Florencii a San Andrea v Mantove. V neskorej renesancii sa však stretávame chór s oválnou apsidou, ako je napríklad Kostol najsvätejšieho mena Ježišovho pri Largo di Torre Argentina v Ríme. Chór v chrámoch s centrálnym pôdorysom sa veľmi nelíši od ostatných apsíd Vyznačuje sa len umiestneným oltára. V baroku a chór môže byť rôzne riešený podľa individuality architekta. Niekedy zostáva zvláštnym priestorom a inokedy je organickou súčasťou chrámu. Na rozdiel od stredovekých chrámoch nie je orientácia na východ podmienkou.
V baroku môže byť chór v kláštorných kostoloch mníšsky chór umiestnený až za hlavným oltárom, alebo dokonca v samostatnej miestnosti, ktorá ku kostolu len prilieha, ale nie je už jeho súčasťou. Ďalej sa v v baroku vyvinul po technickej stránke orgán, ktorý bol umiestnený spolu s laickým zborom alebo spevákov, ako vyvýšene miesto tribúny alebo balkónu nad vstupom do kostola obrátený smerom ku oltáru, ktoré sa nesprávne označuje ako chór. Ku krátkemu oživenie použitia chóru došlo v 19. storočí. Hlavne na stavbách ktoré boli vybudovane v neogotickej architektúre.
Na Slovensku sa vyskytujú kostoly žobravých reholí, vybudované medzi koncom 13. storočia až 15. storočím, ktoré charakterizuje uplatnenie dlhého kaplnkového chóru. V prevažnej väčšine sa chór napája na jednu pozdĺžnu loď, ojedinele na pseudohalové napríklad Starý minoritský kostol v Levoči, Kostol svätého Jozefa v Solivare alebo halové trojlodie napríklad v Kostole svätého Petra z Alkantary v Okoličnom.

</doc>
<doc id="35954" url="https://sk.wikipedia.org/wiki?curid=35954" title="Grisaille">
Grisaille

Grisaille [vyslov: grizaj] (z francúzskeho "gris" – sivý) je maľba vytvorená prevažne jednofarebne, väčšinou v odtieňoch sivej. Napodobňuje reliéf.
Grisaille nemusí byť určená len na výzdobu, ale môže ísť o prvú fázu olejovej maľby alebo o rytinovú predlohu.
Výraz znamená tiež jednofarebnú maľbu na emaile alebo na skle. Príkladom môže byť okno známe ako Päť sestier v koncovej časti severnej chrámovej lode katedrály v Yorku.

</doc>
<doc id="35955" url="https://sk.wikipedia.org/wiki?curid=35955" title="Chicago Blackhawks">
Chicago Blackhawks

Chicago Blackhawks (do roku 1986 Black Hawks) je americký profesionálny hokejový klub sídliaci v Chicagu, najväčšom meste štátu Illinois. Blackhawks súťažia v NHL a sú súčasťou Centrálnej divízie v Západnej konferencii. Svoje domáce zápasy hrajú v United Center.
Od svojho založenia v roku 1926 získali Stanleyho pohár šesťkrát (1934, 1938, 1961, 2010, 2013 a 2015) a divízny titul šestnásťkrát. Je to jeden zo šiestich zakladajúcich klubov NHL (spolu s klubmi Boston Bruins, Montreal Canadiens, Toronto Maple Leafs, New York Rangers a Detroit Red Wings). Od sezóny 1994/95 sa domovským štadiónom klubu, po 60 rokoch strávených na štadióne Chicago Stadium, stal United Center. 
Stanleyho pohár s týmto klubom získali aj hokejisti slovenského pôvodu, resp. zo Slovenska – v roku 1961 Stan Mikita (Stanislav Guoth), v roku 2010 Marián Hossa s Tomášom Kopeckým, v roku 2013 Marián Hossa s Michalom Handzušom a v roku 2015 opäť Marián Hossa.

</doc>
<doc id="35956" url="https://sk.wikipedia.org/wiki?curid=35956" title="Vyparovanie">
Vyparovanie

Vyparovanie alebo evaporácia je skupenská premena, pri ktorej sa kvapalina mení na plyn. Môže to byť iba na voľnom povrchu (teda pod teplotou varu; tzv. vyparovanie v užšom zmysle), alebo v celom objeme (teda pri teplote varu a vyššie; tzv. var). Takáto zmena fáz z kvapalného skupenstva na plynné spotrebúva teplo. Pri vyparovaní si teda kvapalina odoberá teplo z okolia.
Podľa kinetickej teórie sa z kvapaliny vyparujú tie molekuly, ktorých energia je dostatočná na prekonanie kohéznych síl, a ktorých pohyb smeruje k voľnému povrchu kvapaliny, takže prejdú povrchovou vrstvou a opustia kvapalinu. Kvapalinu teda opúšťajú molekuly s najvyššou energiou. Pokiaľ je takýchto molekúl väčšie množstvo, vedie to k zníženiu energie u ostatných molekulách kvapaliny. To sa pri adiabatickom vyparovaní prejaví znížením teploty kvapaliny. Pri rovnováhe medzi parou a kvapalinou sa para nazýva nasýtená.
Množstvo tepla, ktoré je pri danej teplote potrebné k premene jedného kilogramu kvapaliny na plyn s rovnakou teplotou sa nazýva hmotnostné skupenské teplo vyparovania (starší názov merné skupenské teplo vyparovania), označuje sa "lv." Skupenské teplo vyparovania "Lv" sa vzťahuje na celé teleso. 
Opačným javom k vyparovaniu je kondenzácia (skvapalnenie).
K vyparovaniu dochádza pri akejkoľvek teplote kvapaliny. Rýchlosť vyparovania závisí od:
Kvapalina pri vyparovaní odoberá teplo z okolia.

</doc>
<doc id="35957" url="https://sk.wikipedia.org/wiki?curid=35957" title="Gama Ursae Majoris">
Gama Ursae Majoris



</doc>
<doc id="35958" url="https://sk.wikipedia.org/wiki?curid=35958" title="Epsilon Indi">
Epsilon Indi

Epsilon Indi (ε Ind/ε Indi) je viacnásobná hviezda v súhvezdí Indián vzdialená od Slnka 11,82 ly, čím je jedným z našich najbližších hviezdnych susedov vôbec.
Skladá sa z oranžového trpaslíka "ε Indi A", a z dvoch hnedých trpaslíkov spektrálnej triedy T "ε Indi Ba", okolo ktorého obieha "ε Indi Bb".

</doc>
<doc id="35961" url="https://sk.wikipedia.org/wiki?curid=35961" title="Var (fyzika)">
Var (fyzika)

Var alebo vrenie je zmena skupenstva, pri ktorej sa kvapalina mení na plyn v celom objeme. Je to teda zvláštny prípad vyparovania, kedy sa kvapalina vyparuje tak na voľnom povrchu, ako aj vo vnútri.
K varu dochádza pri zahriatí kvapaliny na teplotu varu. Teplota varu je rôzna pre rôzne kvapaliny. Jej veľkosť závisí aj od tlaku nad kvapalinou (s vyšším tlakom stúpa teplota varu).
Teplo potrebné pre var sa volá skupenské teplo varu.
Var v praxi.
Pri príprave potravín var predstavuje vkladanie surovej potraviny do vriacej vody alebo inej kvapaliny založenej na vode (mlieko, vývar a pod.) za účelom tepelnej úpravy - premeny potraviny na jedlo.
Prevarenie a následné ochladenie vody sa používa ako účinný prostriedok dezinfekcie vody. Vriaca voda v priebehu niekoľkých minút usmrtí väčšinu baktérií. Tiež sa sterilizujú predmety vo vriacej vode, alebo horúcej pare.

</doc>
<doc id="35963" url="https://sk.wikipedia.org/wiki?curid=35963" title="Gama Virginis">
Gama Virginis



</doc>
<doc id="35964" url="https://sk.wikipedia.org/wiki?curid=35964" title="Rosný bod">
Rosný bod

Rosný bod alebo teplota rosného bodu je teplota, pri ktorej je vzduch maximálne nasýtený vodnými parami (relatívna vlhkosť vzduchu dosiahne 100 %). Ak teplota klesne pod tento bod, nastáva skvapaľňovanie (kondenzácia).
Vzduch za určitej teploty môže obsahovať iba určité množstvo vodných pár. Čím je teplota vzduchu vyššia, tým viac vlhkosti dokáže prijať. Ak sa vzduch začne ochladzovať, vodné pary sa začnú skvapaľňovať (kondenzovať). Podmienkou je ale prítomnosť kondenzačných jadier.
Rosný bod sa dá považovať za iné vyjadrenie absolútnej vlhkosti vzduchu.
Príklad.
Keď sa sprchujete, v kúpeľni stúpa teplota a vzdušná vlhkosť. Ak vlhkosť vzduchu dosiahne rosný bod, začne voda kondenzovať na zrkadle, ktorého teplota je nižšia ako teplota vzduchu (teplota zrkadla je nižšia ako hodnota rosného bodu). Ak sa po chvíli zrkadlo zahreje na teplotu okolia, alebo častejšie až sa vlhkosť zníži/rozptýli, zrazenie vodnej pary sa stratí (voda sa odparí).

</doc>
<doc id="35966" url="https://sk.wikipedia.org/wiki?curid=35966" title="Porrima">
Porrima

Porrima, Arich alebo Gama Virginis (γ Vir/γ Virginis) je dvojhviezda v súhvezdí Panna. Okolo hlavnej zložky, hviezdy zdanlivej jasnosti 3,48m, obieha hviezda zdanlivej jasnosti 3,68m po eliptickej dráhe s veľkou polosou 37 AU raz za 171,4 r. Obidve hviezdy sú trpaslíkmi spektrálneho typu F0, triedy svietivosti V, s povrchovou teplotou 7 600 K. Na oblohe vo vzdialenosti 53" je ich optický sprievodca, hviezda zdanlivej jasnosti 14,5m.

</doc>
<doc id="35969" url="https://sk.wikipedia.org/wiki?curid=35969" title="Ján Huňady">
Ján Huňady

Ján Huňady (* 1387/1400/1407, hrad Huňad, Hunedoara† 11. august 1456, Zemun) bol sedmohradský šľachtic, vynikajúci vojvodca, jedna z najvýznamnejších osobností 15. storočia. Bol otcom Mateja Korvína a Ladislava Huňadyho a známym bojovníkom proti Turkom. Pochádzal z rodu Huňadyovcov.
V roku 1437 viedol so svojím banderiálnym vojskom protihusitskú výpravu smerom do Čiech, za čo sa stal bánom Severínu. Od roku 1441 bol sedmohradským vojvodom, temešským županom a belehradským kapitánom. Na Slovensku bojoval proti Jánovi Jiskrovi. V rokoch 14461452 bol regentom Uhorska.
Pôvod.
Rodina Huňadyovcov pochádzala z Valašska (dnes Rumunsko). Ján bol synom Rumuna menom Voicu (Vojk) a Alžbety Morzsinayovej. Vojk získal za odmenu od kráľa Žigmunda Luxemburského za svoju dlhoročnú vojenskú službu na dvore hrad Hunyad (Vajda-Hunyad/Hunedoara) v Sedmohradsku. Odtiaľ pochádza pravdepodobne priezvisko Huňady.
Prívlastok "Corvinus" prvýkrát použil životopisec jeho syna Mateja, ale niekedy je používaný aj v súvislosti s Jánom. 
Vzostup.
Ján sa dostal do kráľovskej družiny, s ktorou prešiel Taliansko, Česko a iné krajiny, kde si osvojil najnovšie poznatky vojenského umenia, najmä husitského. Neskôr, na čele malej žoldnierskej armády, bojoval proti tureckým výbojom na Balkáne. V roku 1437 zahnal Turkov od Smedereva v Srbsku. Za úspechy v boji získal okrem rozsiahlych majetkov aj titul sriemskeho bána, územia ležiaceho na juhu Uhorska, pri Karpatoch, medzi riekami Dráva, Sáva a Dunaj. Táto oblasť bola v ustavičnom ohrození osmanských Turkov.
Boje s Turkami.
Po náhlej smrti kráľa Albrechta II., bol presvedčený, že Uhorsko v týchto časoch potrebuje kráľa-bojovníka, preto sa v bojoch o uhorskú kráľovskú korunu postavil na stranu protihabsburského krídla uhorských veľmožov, vojská ktorých porazili v boji prohabsburskú časť magnátov. Za odmenu dostal od uhorského kráľa Vladislava I. (poľský kráľ Vladislav III.) tituly sedmohradského vojvodu, temešského správcu a hlavného kapitána Belehradu (Nándorfehérvár). Stal sa tak jedným z najbohatších a najmocnejších veľmožov Uhorska a súčasne terčom závisti a nenávisti ostatnej šľachty. Svoju moc a bohatstvo využíval hlavne na organizovanie a výcvik bojaschopnej armády, jadro ktorej tvorili žoldnieri. S touto armádou tiahol do boja proti Turkom spolu s vojskami susedných štátov. V roku 1441 víťazstvom pri Semedereve a v roku 1442 neďaleko Sibiu zničil veľkú tureckú armádu a znovu vrátil Uhorsku vazalské štáty Valašsko a Moldavsko. V júli porazil pri Železných vrátach tretiu tureckú armádu. Povzbudený víťazstvami vypravil sa spolu s kráľom Vladislavom na výpravu, známu ako „dlhá výprava“. Huňady na čele predvoja vstúpil na Balkán cez Trajánovu bránu, zmocnil sa mesta Niš, pričom víťaziac nad troma tureckými pašami obsadil mesto Sofia. Po spojení s hlavnou armádou porazil oddiely osmanského sultána Murada II. pri Snaime. Netrpezlivosť kráľa a krutá zima ho prinútili vrátiť sa domov. V tom istom roku na pápežovo naliehanie, resp. na naliehanie jeho vyslanca Juliana Cesariniho bola zorganizovaná veľká križiacka výprava proti Turkom. Jedným z veliteľov výpravy bol Ján Huňady. Križiacke vojská v bitke pri Varne utrpeli porážku, ktorá nepriamo zhoršila taktiež vnútropolitické pomery v Uhorsku. Vypukla feudálna anarchia. Rozvadení veľmoži vzájomnými útokmi objektívne oslabovali vojenskú moc Uhorska, čím sa vpád Turkov stal reálnym nebezpečenstvom.
Po Vladislavovej smrti.
Po mnohých sporoch sa konečne dostal k moci uhorský kráľ Ladislav V. (český kráľ Ladislav Pohrobok) a Uhorský snem v roku 1446 vymenoval Jána Huňadyho za regenta krajiny do čias plnoletosti kráľa. Ján Huňady sa po svojom menovaní ostro postavil proti veľmožom a za pomoci drobnej šľachty a miest usiloval sa o posilnenie centrálnej moci a o vybudovanie armády, s ktorou by mohol udrieť na Turkov. V roku 1448 spolu sa s vojskami Skanderbega stretol s vojskom Osmanskej ríše a utrpel porážku v Druhej bitke na Kosovom poli. V dôsledku tejto fatálnej chyby, po ktorej sa jeho pozície otriasli v Uhorsku. V roku 1452 sa vzdal regentstva. Kráľ ho vymenoval za hlavného krajinského kapitána s úlohou chrániť Uhorsko pred zahraničným nepriateľom, ale dvorania a veľmoži mu v tejto úlohe málo pomohli, hoci sa osmanský sultán Mehmed II. rozhodol dobyť čo najskôr Belehrad, ktorý pokladal za strategicky dôležitý bod pre vstup do Uhorska. V roku 1456 Ján Huňady narýchlo zorganizoval križiacke vojsko, udrel na Turkov pri Belehrade a zahnal ich späť. Zo svojho najväčšieho víťazstva sa však tešil dosť krátky čas. Zomrel 11. augusta 1456 v Zemune na mor, ktorý sa rozšíril vo vojenskom tábore.

</doc>
<doc id="35971" url="https://sk.wikipedia.org/wiki?curid=35971" title="Ján Jiskra">
Ján Jiskra



</doc>
<doc id="35972" url="https://sk.wikipedia.org/wiki?curid=35972" title="Lipany (rozlišovacia stránka)">
Lipany (rozlišovacia stránka)

Lipany môže byť:

</doc>
<doc id="35973" url="https://sk.wikipedia.org/wiki?curid=35973" title="Lipany (Vitice)">
Lipany (Vitice)

Lipany (po nemecky "Lipan") sú dnes miestna časť obce Vitice v stredných Čechách juhovýchodne od Českého Brodu.
Historicky sa preslávili tým, že tu 30. mája 1434 prebehla bitka pri Lipanoch, ktorá prakticky ukončila boje s husitmi.

</doc>
<doc id="35975" url="https://sk.wikipedia.org/wiki?curid=35975" title="Severín">
Severín

Severín môže byť:

</doc>
<doc id="35976" url="https://sk.wikipedia.org/wiki?curid=35976" title="Severin">
Severin

Severin môže byť:
Pozri aj: Severín

</doc>
<doc id="35977" url="https://sk.wikipedia.org/wiki?curid=35977" title="Názvy iónov">
Názvy iónov



</doc>
<doc id="35988" url="https://sk.wikipedia.org/wiki?curid=35988" title="Mexico">
Mexico

Mexico môže byť:
Mexiko (po španielsky "México" alebo "Méjico") môže byť:

</doc>
<doc id="35989" url="https://sk.wikipedia.org/wiki?curid=35989" title="México">
México



</doc>
<doc id="35991" url="https://sk.wikipedia.org/wiki?curid=35991" title="Columbus Blue Jackets">
Columbus Blue Jackets

Columbus Blue Jackets je hokejový klub NHL sídliaci v Columbuse, hlavnom meste amerického štátu Ohio. Je členom Metropolitnej divízie vo Východnej konferencií.
Blue Jackets boli založení v roku 2000. Klubu sa podarilo prvý krát postúpiť do play-off v sezóne 2008/2009, no vypadol hneď v 1. kole s Detroitom 4:0 na zápasy. Prvú výhru Columbus zaznamenal až v roku 2014, keď sa im podarilo dva krát zvítaziť v 1. kole nad Pittsburgom Penguins, celkovo prehrali sériu 2:4.
Súčasný káder.
"Stav k sezóne 2022-23"

</doc>
<doc id="35992" url="https://sk.wikipedia.org/wiki?curid=35992" title="Chemická zlúčenina">
Chemická zlúčenina

Chemická zlúčenina alebo skrátene zlúčenina je homogénna látka, zložená zo stavebných častíc rozličných prvkov (atómov, iónov), ktoré sú zlúčené v určitom, vždy v tom istom vzájomnom pomere. Chemická zlúčenina je chemicky čistá látka.
Podľa počtu prvkov rozlišujeme zlúčeniny:

</doc>
<doc id="35993" url="https://sk.wikipedia.org/wiki?curid=35993" title="Hydrolýza">
Hydrolýza

Hydrolýza je v chémii:

</doc>
<doc id="35994" url="https://sk.wikipedia.org/wiki?curid=35994" title="Hydrogenácia">
Hydrogenácia

Hydrogenácia je dej, pri ktorom nenasýtená zlúčenina viaže vodík a mení sa na zlúčeninu nasýtenú.
Proces sa zvyčajne využívá k redukcii, alebo saturácii (nasýteniu) organických zlúčenín. Typicky sa jedná o pridanie dvojice vodíkových atómov k molekule. Pri reakcii sa využívajú katalyzátory; nekatalyzovanú hydrogenáciu je možné vykonať len pri veľmi vysokých teplotách. Vodík sa pridáva do dvojitých a trojitých väzieb v uhľovodíkoch. Ilustratívnym príkladom hydrogenačnej reakcie je pridanie vodíka ku kyseline maleínovej, kedy vzniká kyselina jantarová (viď obrázok). 
Hydrogenácia má veľké využitie v petrochemickom, farmaceutickom a potravinárskom priemysle. Hydrogenáciou nenasýtených tukov vznikajú tuky nasýtené a v niektorých prípadoch trans-tuky.

</doc>
<doc id="35996" url="https://sk.wikipedia.org/wiki?curid=35996" title="Eliminácia (chémia)">
Eliminácia (chémia)

Eliminácia je typ chemickej reakcie, pri ktorej sa odštiepia dva substituenty v dvoch krokoch reakčného mechanizmu. Prvý krok je známy ako E2 reakcia a druhý ako E1 reakcia. Číselné označenie nemá nič spoločné s krokmi reakcie, skôr s kinetikou reakcie.
Vo väčšine organických reakcií sa odštiepia vodíky na vytvorenie násobnej väzby- zvyšuje sa nenasýtenosť molekuly. Je taktiež možné, že reakcia prejde redukčnou elimináciou, pri ktorej valencia uhlíka sa zníži na dva. Najdôležitejšie sú však tie reakcie, ktoré zahŕňajú halogénuhľovodíky R-X s dobre odstupujúcimi skupinami, reagujúce s Lewisovými zásadami za vzniku alkénov. Eliminácia sa môže udiať aj ako zvratná reakcia ku adícii. Keď substrát je asymetrický, chiralita je určená podľa Zaitsevovho pravidla.
Mechanizmus E2.
Počas 20-tych rokov 20. storočia, Sir Christopher Ingold narvhol model na vysvetlenie mechanizmu E2. E2 znamená bimolekulárnu elimináciu.
Fundamentálne elementy reakcie sú nasledujúce:
Mechanizmus E1.
E1 je model na vysvetlenie zvláštneho typu eliminácie. E1 znamená unimolekulárnu elimináciu s nasledujúcimi špecifikami:
E1 eliminácie sa odohrávajú na vysokosubstituovaných halogénuhľovodíkoch z dvoch dôvodov:
E1cB reakcia.
Na rozdiel od E1 reakcie, ktorá zahŕňa vznik uhľovodíkového katiónu, E1cB reakcia sa odohráva cez uhľovodíkový anión. Zásadou ovplyvnené odštiepenie vodíka v pomalom, rýchlosť obmedzujúcom kroku, ktorý vystrelí odstupujúcu skupinu na priľahlý uhlík. Reakcia má s E1 spoločné to, že obe majú ťažko odstupujúce skupiny, ako napr. OH-, dva uhlíky odstránené z karbonylovej skupiny HO-C-CH-C=O. Slabo odstupujúca skupina nesúhlasí s alternatívnymi E1 a E2 možnosťami a karbonylová skupina zvyčajne okysľuje vodík na α-uhlíku rezonančnou stabilizáciou prechodného aniónu. 
E2 eliminácia z vinylov: Ako pripraviť alkíny.
Vinylbromidy môžu byť sami a sebe pripravené elimináciou 1,2-dibromoalkánov. Pri reakcii s tromi ekvivaletmi LDA (Lítium diizopropylamín, teda silná báza) sa eliminuje na Vinylbromid a následne na alkín. Konečný alkín je bohato kyslý, aby mohol byt deprotonovaný tretím ekvivalentom LDA. V skutočnosti, produktom reakcie je acetylid lítia R-C≡C-Li+ pripravený na ďalšie reakcie. 
Špecifické eliminačné reakcie.
Každá z týchto reakcií má špecifickú odstupujúcu skupinu:

</doc>
<doc id="35997" url="https://sk.wikipedia.org/wiki?curid=35997" title="Eliminácia">
Eliminácia

Eliminácia (z lat. "eliminare" = dať za prah, odstrániť) môže byť:

</doc>
<doc id="35998" url="https://sk.wikipedia.org/wiki?curid=35998" title="Detroit Red Wings">
Detroit Red Wings

Detroit Red Wings je hokejový klub NHL sídliaci v Detroite, v americkom štáte Michigan.
Detroit Red Wings hrá v Atlantickej divízii Východnej konferencie. Je to jeden z najúspešnejších tímov v NHL. Je jedenásťnásobným víťazom Stanley Cupu v rokoch 1936, 1937, 1943, 1950, 1952, 1954, 1955, 1997, 1998, 2002 a 2008.
História klubu.
Klub bol založený v roku 1926 ako Detroit Cougars a väčšina hráčov doň vtedy prestúpila zo zaniknutého kanadského klubu Victoria Cougars. Zlatá éra tímu Red Wings sa datuje do začiatku 50. rokov, kedy dokázali v rozpätí šiestich rokov získať hráči Červených krídiel štyrikrát Stanleyho pohár. Vodcovskou osobnosťou bol kanadský hokejista Gordie Howe, ktorý ovládol svojími výkonmi celú Národnú hokejovú ligu. 
V roku 1983 si klub vybral v drafte Steva Yzermana, ktorý sa neskôr stal najmladším kapitánom v NHL a vodcom tímu.
Detroit vyhral 11-krát Stanley cup.
Súčasný káder.
"Stav k sezóne 2022-23"

</doc>
<doc id="35999" url="https://sk.wikipedia.org/wiki?curid=35999" title="Emulzia (chémia)">
Emulzia (chémia)

Emulzia je disperzná sústava (nepravý roztok) dvoch kvapalín, ktoré sa navzájom nerozpúšťajú (schematicky sa označujú ako olej a voda), pričom jedna kvapalina (olej) je v druhej dispergovaná (rozptýlená) vo forme kvapôčiek stabilizovaných vhodným emulgátorom. Napríklad voda a benzín, voda a plnotučné mlieko.
Priemerný rozmer dispergovaných častíc je asi 0,1 mm.

</doc>
<doc id="36000" url="https://sk.wikipedia.org/wiki?curid=36000" title="Emulzia">
Emulzia

Emulzia môže byť:

</doc>
<doc id="36002" url="https://sk.wikipedia.org/wiki?curid=36002" title="Indikátor (chémia)">
Indikátor (chémia)

Indikátor je látka (najčastejšie farbivo) alebo zmes látok, ktorá po pridaní do sústavy farebne ukazuje jej stav (napr. prítomnosť voľných kyselín alebo zásad) alebo významnú zmenu jej stavu (najčastejšie bod ekvivalencie pri titrácii). Je to teda látka umožňujúca sledovať priebeh chemickej reakcie a typicky sa využívajú práve pri titráciách. Aj prístroje umožňujúce podobne sledovať priebeh chemickej reakcie sa nazývajú indikátory.
Hlavné druhy indikátorov a ich najbežnejší zástupcovia:

</doc>
<doc id="36003" url="https://sk.wikipedia.org/wiki?curid=36003" title="Chemický dej">
Chemický dej

Chemický dej
je dej, pri ktorom sa menia látky na iné látky a mení sa aj zloženie a štruktúra chemického jedinca. Pri chemickom deji nastávajú zmeny vo väzbách stavebných častíc látok. Najčastejším prípadom chemického deja je chemická reakcia. Chemický dej je napríklad fotosyntéza, dýchanie, hnitie jablka, horenie, hrdzavenie, varenie, pečenie, karamelizovanie, atď...
podstata chemického deja spočíva v tom, že produkt má na jeho konci menšiu celkovú energiu ako reaktanty - je stabilnejší
Chemické rovnice
Chemickými rovnicami sa zapisujú chemické reakcie. V chemickej rovnici sú reaktanty a produkty oddelené šípkami a zapísané chemickými vzorcami. Celkový počet atómov jednotlivých prvkov v reaktantoch musí byť rovnaký ako celkový počet atómov jednotlivých prvkov v produktoch.

</doc>
<doc id="36004" url="https://sk.wikipedia.org/wiki?curid=36004" title="Indikátor">
Indikátor

Indikátor môže byť:

</doc>
<doc id="36005" url="https://sk.wikipedia.org/wiki?curid=36005" title="Guildfordská štvorka">
Guildfordská štvorka

Guildfordská štvorka bola štvorica mladých ľudí, ktorú tvorili Paul Hill, Gerry Conlon, Patrick (Paddy) Armstrong a Carole Richardsonová. Boli nespravodlivo odsúdení v Spojenom kráľovstve za bombové útoky, ktoré sa odohrali 5. októbra 1974 v guildforských krčmách "Horse and Groom" a "Seven Star", pri ktorých zahynuli piati ľudia.

</doc>
<doc id="36006" url="https://sk.wikipedia.org/wiki?curid=36006" title="Chemická väzba">
Chemická väzba

Chemická väzba je špeciálny typ interakcie atómov (iónov), ktorý vedie k vzniku chemickej zlúčeniny a určuje jej energiu, geometrickú štruktúru a iné vlastnosti.
Silné chemické väzby.
Ide o väzby spôsobené vnútromolekulovými silami, ktoré spájajú dva a viac atómov do molekúl. Medzi dvoma atómami vzniká väzba spárovaním valenčných elektrónov (vyskytujú sa aj výnimky: jednoelektrónové a trojelektrónové väzby). Rozlišujeme väzby
Kovalentná väzba.
Kovalentná väzba je typ väzby medzi dvoma atómami, na ktorej sa podieľajú atómy dvoma elektrónmi. Elektrónový pár tvorí oblak medzi zlučovanými atómami. Podľa prekryvu orbitálov delíme tieto väzby na:
Najznámejšie sú σ a π. Väzba σ nastáva, ak je iba jeden prekryv orbitálov na spojnici jadier atómov (prekryv orbitálov napríklad s a s; s a px,y,z; px a px). Väzba π nastáva, ak sú dva prekryvy orbitálov mimo spojnice jadier atómov (py,z a py,z, ...). Väzba δ nastáva, ak sú prekryvy orbitálov štyri mimo spojnice jadier atómov. Takto môžu byť viazané dva atómy viacerými väzbami, ak sa väzby geometricky nevylučujú. Podľa počtu väzieb medzi atómami delíme väzby na:
Výnimočne sa môže stať, že väzba medzi dvomi atómami neobsahuje sigma väzbu, ale len pí väzbu (pozri pí väzba). Posledné tri nie sú také bežné v chémii, vyskytujú sa len v dvoj- a viaccentrálnych komplexných zlúčeninách kovov: rénium, volfrám, molybdén, chróm a urán.
Tieto väzby delíme podľa toho, či sú darcami elektrónov oba atómy či len jeden na:
Vlastná kovalentná väzba.
Je väzba, na ktorej sa podieľajú každý atóm po jednom elektróne. Podľa rozdielu elektronegativít väzbových atómov – polarity väzby (teda podľa posunutia elektrónového mraku k elektronegatívnejšiemu prvku, resp. podľa iónového charakteru väzby) – rozlišujeme väzby na:
Peptidová väzba je obyčajná kovalentná väzba, je to špecifická skupina v organickej chémii.
Nepolárna väzba
Ak je elektronegativita obidvoch atómov približne rovnaká, ťažisko elektrónového oblaku je uprostred medzi atómami (homeopolárna väzba). Takéto väzby sú napríklad v molekulách, v ktorých sú viazané dva rovnaké atómy v rovnakom stave, napr.: F2, Cl2, Br2, I2...
Polárna väzba
Pri rozdielnej elektronegativite zlúčených atómov (v intervale 0,4 až 1,7) je ťažisko väzbového orbitálu elektrónového oblaku posunuté k atómu elektronegatívnejšieho prvku. V takýchto zlúčeninách sa označuje kladný a záporný čiastkový (parciálny) náboj na týchto atómoch. Označuje sa ako δ+, resp. δ- (záporný na elektronegatívnejšom prvku). Polárne zlúčeniny: NH3, H2O, H2S, PH3, ...
Iónová väzba
Elektronegatívnejší prvok si k sebe pritiahne elektrónový pár až je pritiahnutý do vonkajšej vrstvy. Tak vznikajú opačne nabité časti molekuly: katión (+) a anión (-) (spoločný názov ióny). Pôsobením elektrostatických príťažlivých síl opačne elektricky nabitých iónov drží molekula pohromade. Niekedy sa nedá vysvetliť vznik iónovej väzby z kovalentnej väzby (napr. iónové komplexy), lebo nevieme presne určiť, z ktorého atómu komplexu by mala vychádzať táto väzba a všetky atómy sú v tomto prípade rovnocenné. Niekedy totiž môže mať komplex celkový záporný náboj, i keď centrálny atóm je kladne nabitý. Záporný náboj do komplexu prinášajú potom ligandy (napr. F-, OH-, CN- atď.). To je jeden z hlavných dôvodov, prečo niektorí vedci sú zástancovia toho, aby bola iónová väzba považovaná za osobitný druh väzby, teda oddelene od kovalentnej väzby. Iónové zlúčeniny: NaF, NaCl, NaBr, KI, K2SO4, ...
Koordinačná väzba.
Koordinačná väzba (donornoakceptorná) je kovalentná väzba, pri ktorej jeden atóm (donor) odovzdá svoj voľný elektrónový pár do priestoru prázdneho valenčného orbitálu druhého atómu (akceptor). Táto väzba je približne rovnako pevná ako klasická kovalentná väzba. Látky majúce vo svojej štruktúre koordinačnú väzbu sa nazývajú koordinačné zlúčeniny (komplexy), napr.: [Cu(NH3)4]SO4.H2O, ... Koordinačnú sféru (časť) zlúčeniny tvorí centrálny atóm (akceptor) a ligandy (donor/donory).
Kovová väzba.
Kovová väzba je medzi atómami v kryštálovej štruktúre kovu. Vzniká prekrývaním orbitálov valenčných elektrónov podobne ako kovalentná väzba. Rozdiel je v tom, že atómy kovu majú menej valenčných elektrónov, ako je ich koordinačné číslo. Podstata kovovej väzby spočíva v tom, že atómy sú v štruktúre kovu obklopené väčším počtom rovnakých atómov. Pri tomto tesnom usporiadaní dochádza k prekryvu neúplne obsadených valenčných orbitálov a tak sa v dôsledku tohto prekryvu dostávajú elektróny pod spoločný vplyv všetkých okolitých atómov a vytvárajú energetický pás. Atómy, ktorých valenčné elektróny sa dostávajú pod spoločný vplyv, sa menia na katióny. Medzi katiónmi a voľne pohybujúcimi sa elektrónmi pôsobia príťažlivé sily – kovová väzba.
Slabé medzimolekulové pôsobenia.
Patrí sem:
Vodíková väzba.
Vodíková väzba (vodíkový mostík) vzniká medzi atómom vodíka a ďalším atómom s veľkou elektronegativitou, ktorý má voľný elektrónový pár (F, N, O).
Van der Waalsove sily.
Van der Waalsové sily sú príťažlivé alebo odpudivé interakcie (sily) medzi molekulami. Sú omnoho slabšie ako kovalentná, či vodíková väzba. Vznikajú najmä v nepolárnych molekulách. Rozlišujeme tri druhy:
Podľa druhu interagujúcich častíc vyplýva, že najsilnejšia je Coulombická sila, druhá je indukčná sila a najslabšia je disperzná sila.

</doc>
<doc id="36008" url="https://sk.wikipedia.org/wiki?curid=36008" title="Chemická rovnica">
Chemická rovnica

Chemická rovnica je formálny zápis začiatku a konca chemickej reakcie. 
Na jednej strane (väčšinou vľavo) obsahuje chemické vzorce a počty častíc reaktantov a na druhej strane (vpravo) obsahuje chemické vzorce a počty častíc produktov zúčastňujúcich sa na jednom základnom chemickom obrate.
Rovnica musí vyhovovať zákonu zachovania hmotnosti: Látkové množstvo toho istého prvku musí byť na oboch stranách rovnice rovnaké.
Toto je príklad na chemickú rovnicu vody:
 formula_1
Vzorec čítame dve molekuly vodíka sa zlúčia s molekulou kyslíka a vzniknú dve molekuly vody

</doc>
<doc id="36009" url="https://sk.wikipedia.org/wiki?curid=36009" title="Izomorfia">
Izomorfia

Izomorfia (iné názvy: izomorfizmus, izomorfnosť) je vlastnosť zlúčenín obdobného chemického zloženia kryštalizovať v rovnakých kryštálových sústavach. Zo zmesi nasýtených roztokov alebo tavením takýchto látok vznikajú zmesové kryštály (kamenec, zliatina).
Termín zaviedol v roku 1819 Mitcherlich a jeho pôvodný historický výklad je nasledovný: Izomorfia je prípad, keď dva alebo viac minerálov majú blízke, prípadne zhodné kryštalové tvary, a to na základe analogických vzorcov a štruktúr látok.

</doc>
<doc id="36012" url="https://sk.wikipedia.org/wiki?curid=36012" title="Skull and Bones">
Skull and Bones

Skull and Bones (v preklade z angličtiny: „Lebka a kosti“), je tajná spoločnosť pôsobiaca na Yale University. Univerzita ho financuje a pridelila mu zvláštnu budovu, (tzv. Hrobka).
Založená bolo v roku 1832 dvoma študentmi (William Huntington Russell a Alphonso Taft), ktorí nedostali súhlas na vstup do Phi Beta Kappa. 
Nazýva sa aj "Order of death" (Rád smrti), "The Order" (Rád), "The Eulogian Club" (Eulogiánsky klub) či „Loge 322“ (Lóža 322). Členovia sa nazývajú Bonesmen/Boneswomen (Kostlivci/Kostlivkyne), Knights of Eulogia/Ladies of Eulogia (Rytieri/Dámy Eulógie) alebo Boodle Boys/Boodle Girls. 
Navonok táto tajná spoločnosť vystupuje pod menom "Russel Trust Association". V roku 1999 vlastnila majetok vo výške 4 133 246 amerických dolárov.
Členovia majú údajne podľa niektorých konšpiračných teórii vplyv na riadenie politiky USA, veľa ich je/bolo členmi vlády Georga Busha mladšieho. Členom bol aj samotný George Bush, či jeho prezidentský protikandidát John Kerry.

</doc>
<doc id="36013" url="https://sk.wikipedia.org/wiki?curid=36013" title="Redukcia">
Redukcia

Redukcia (z lat. "reductio" = (u) vedenie späť) môže znamenať:

</doc>
<doc id="36014" url="https://sk.wikipedia.org/wiki?curid=36014" title="Prezidentské voľby v USA">
Prezidentské voľby v USA

Prezidentské voľby v USA určujú, kto nastúpi na post prezidenta a viceprezidenta USA počas štvorročného obdobia, začínajúceho inauguračným dňom (20. január v roku nasledujúcom po voľbách).
Zatiaľ posledné boli prezidentské voľby 2020, ktoré sa uskutočnili 3. novembra 2020.
Priebeh volieb.
Priebeh volieb sa riadi podľa prvej sekcie Druhého článku Ústavy USA, a jeho úpravou v dodatkoch XII, XXII a XXIII. 
Prezident a viceprezident sú volení na rovnakom hlasovacom lístku nepriamo Zborom voliteľov, ktorého členovia sú vybraní priamo vo voľbách v jednotlivých štátoch. Dnes voliči v každom štáte vyberajú z ponúknutých voliteľov, ktorí sa zaväzujú voliť daného prezidentského kandidáta (zväčša sa meno kandidáta zobrazuje na kandidátkach, aj keď sú v skutočnosti volení len volitelia). Víťazom volieb sa stáva ten prezidentský kandidát, ktorý získa aspoň 270 hlasov od voliteľov. Je možné, aby kandidát získal menej hlasov od voličov a napriek tomu sa stal prezidentom. Do schválenia Dvanásteho dodatku k Ústave USA v roku 1804, druhý za víťazom sa stal viceprezidentom.
Voľby sa konajú každé štyri roky v utorok po prvom pondelku v novembri (hoci vo veľa štátoch je umožnené začať voliť niektorým skupinám voličov niekoľko týždňov vopred).
Hlasy zhromaždenia voliteľov sú určované samotnými štátmi. Každý voliteľ má jeden hlas. Volitelia, ktorí hlasujú proti kandidátovi vybranému štátom sú označovaní ako "faithless electors" (nespoľahliví volitelia, volitelia bez viery), a takéto prípady sú zriedkavé. Právne poriadky jednotlivých štátov určujú pravidlá pre svojich voliteľov. Vo všetkých štátoch okrem Maine a Nebrasky, kandidát, ktorý vyhrá v štáte voľby získava hlasy všetkých voliteľov (podľa princípu „víťaz berie všetko“). Od roku 1969 v Maine, a od roku 1991 v Nebraske, dva hlasy voliteľov získava víťaz volieb a zvyšok (2 v Maine, 3 v Nebraske) získava víťaz v každom z kongresových dištriktov.
Výsledky.
† Označuje minoritného prezidenta—teda takého, ktorý dostal menej ako 50% zo všetkých hlasov. 
‡ Označuje prezidenta, ktorý nezískal ani pluralitu z odovzdaných hlasov a jeho protikandidáta. 
Poznámka: Prezidenti John Tyler, Millard Fillmore, Andrew Johnson, Chester Arthur a Gerald Ford slúžili ako prezidenti, aj keď nikdy nevyhrali voľby; Ford nebol zvolený viceprezidentom. Tyler a Johnson nekandidovali, ani ako úradujúci; Fillmore kandidoval neskôr, ale už nie ako úradujúci prezident.
Účasť.
Účasť na prezidentských voľbách v posledných rokoch klesala, hoci ostro vyskočila vo voľbách v roku 2004 po nízkych číslach v rokoch 1996 a 2000. Kým účasť klesá, množstvo zaregistrovaných voličov rastie. Od 60. do 80. rokov sa množstvo zaregistrovaných voličov pohybovalo od 65% do 70% z celej populácie, ktorá môže voliť a vplyvom nových vládnych programov registrácia stúpla na 75% v 1996 a 2000. 
"Zdroje": Federal Election Commission , Office of the Clerk, U.S. Census Bureau
1; Voliacu populáciu tvoria občania nad 18 rokov. Presné pravidlá si však určujú členské štáty, často sú z volebného procesu vylúčení odsúdení alebo dokonca bývalí trestanci. 
Veľký pokles v účasti medzi rokmi 1968 a 1972 môže byť z veľkej časti spôsobený rozšírením volebného práva na vek 18 rokov (predtým obmedzené na 21 a viac).

</doc>
<doc id="36016" url="https://sk.wikipedia.org/wiki?curid=36016" title="Smaragdová tabuľa">
Smaragdová tabuľa

Smaragdová tabuľa alebo Smaragdová doska (po lat. "Tabula smaragdina") Herma Trismegista je krátky kryptický text, ktorý údajne odhaľuje tajomstvá pralátky a jej premien. Až do 20. storočia boli známe len stredoveké latinské rukopisy tohto textu, ale najnovšie výskumy odhaľujú jeho arabských predchodcov.
Dejiny.
Antický text, ktorého pôvod je zahalený legendami, odhaľuje jednoduchými slovami najdôležitejšie zákony hermetizmu. Do češtiny ho v prvej polovici 20. storočia preložil významný český hermetik Pierre de Lasenic. 
Smaragdovú tabuľu údajne napísal egyptský boh Thovt, zvaný Grékmi Hermés Trismegistos. Tento krátky, ale veľavravný traktát bol podľa legendy nájdený Alexandrom Veľkým (podľa iných mýtov Apollóniom z Tyany, alebo Sárou) na smaragdovej doštičke.
V skutočnosti bol jej arabský text prvýkrát uverejnený v 8. storočí. Najstaršia latinská verzia je uložená v Bibliothéque nationale v Paríži a predstavuje ju prepis z 12. storočia. Súčasní experti predpokladajú, že Smaragdová tabuľa je egyptského, perzského, alebo gréckeho pôvodu a vznikla pravdepodobne v epoche helenizmu (možno však už skôr).
Nech je jej pôvod akýkoľvek, Smaragdová tabuľa sa stala základom hermetických náuk a západnej ezoterickej tradície vôbec.
Najstarším doloženým zdrojom je kniha "Kitáb Sirr al-asrár" približne z roku 800, ktorej autorom je Abd al-Kádir al-Džílání. Do latinčiny ju preložil pod názvom "Secretum Secretorum" ("Tajomstvo tajomstiev") Johannes Hispanensis alebo Hispaliensis (Ján zo Sevilly) asi v roku 1140.

</doc>
<doc id="36017" url="https://sk.wikipedia.org/wiki?curid=36017" title="Beta Cygni">
Beta Cygni



</doc>
<doc id="36018" url="https://sk.wikipedia.org/wiki?curid=36018" title="Albireo">
Albireo

Albireo (β Cyg/β Cygni/Beta Cygni) je hviezda súhvezdia Labuť. V obrazci Labute tvorí jej hlavu, čomu zodpovedá aj jej názov („zobák“). (V Arábii nazývali Albireo "„minqār al-dadžādža“" – zobák sliepky.) Názov Albireo vznikol zlým prekladom/prepisom zo slov ab ireo; bol použitý v preklade "Almagestu" z roku 1515 pri opise súhvezdia Labuť.
Je to ľahko rozpoznateľná a veľmi pekná dvojhviezda. Na jej rozlíšenie stačí dobrý triéder alebo amatérsky ďalekohľad. Hlavná, jasnejšia zložka je zlatožltý obor s jasnosťou 3,1 mag. Vo vzdialenosti 25“ je druhá zložka 5,1 magnitúdy. Je to modrobiela hviezda hlavnej postupnosti. Hlavná zložka, obor, je v skutočnosti spektroskopickou dvojhviezdou, takže sústava je vlastne trojhviezdou.

</doc>
<doc id="36020" url="https://sk.wikipedia.org/wiki?curid=36020" title="Delta Ursae Minoris">
Delta Ursae Minoris



</doc>
<doc id="36021" url="https://sk.wikipedia.org/wiki?curid=36021" title="Yildun">
Yildun

Yildun alebo Delta Ursae Minoris (δ UMi / δ Ursae Minoris) je hviezda v súhvezdí Malá medvedica. Od Slnka je vzdialená 183 ly.

</doc>
<doc id="36022" url="https://sk.wikipedia.org/wiki?curid=36022" title="Milan Hejduk">
Milan Hejduk

Milan Hejduk (* 14. február 1976, Ústí nad Labem) je bývalý český hokejista. Od roku 2019 je členom Siene slávy českého hokeja.
Klubový hokej.
S profesionálnym hokejom začínal v Pardubiciach. V roku 1994 bol draftovaný klubom Quebec Nordiques. V NHL však hrá až od sezóny 1998/1999 za tím Colorado Avalanche. K jeho najväčším úspechom patrí zisk Stanley Cupu v roku 2001, zisk Maurice Richard Trophy pre najlepšieho strelca NHL. Na domácej scéne získal titul s Pardubicami roku 2005. Bol členom úspešného výberu na ZOH v Nagane (1998), kde nastúpil až v troch zápasoch play-off a pomohol vybojovať historicky prvú zlatú medailu pre Český hokejový tím. V posledných sezónach nosil na drese kapitánske "C".
6. januára 2018 vyradilo Colorado Avalanche jeho číslo 23 a jeho banner od tohoto dňa visí pri strope haly Pepsi Center.
Reprezentácia.
Milan Hejduk získal s reprezentáciou Česka bronzovú olympijskú medailu na Zimných olympijských hrách 2006 v Turíne. Obliekal reprezentačný dres s číslom 23.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. Milan Hejduk bol s piatimi mínusovými bodmi najhorší hráč svojho mužstva v +/- hodnotení.

</doc>
<doc id="36023" url="https://sk.wikipedia.org/wiki?curid=36023" title="Chris Kelly">
Chris Kelly

Chris Kelly (* 11. november 1980, Toronto, Kanada) je hokejový tréner a bývalý kanadský útočník.
Klubový hokej.
Hrával na ľavom krídle. V úvodnom drafte NHL v roku 1999 ho vybral klub Ottawa Senators v treťom kole ako 94. v poradí. V NHL začal hrať v sezóne 2003/04 za Ottawu Senators. V sezóne 2005/06 má s Ottawou uzavretú zmluvu s ročným príjmom 450 tisíc dolárov. Hrá v drese s číslom 22.

</doc>
<doc id="36024" url="https://sk.wikipedia.org/wiki?curid=36024" title="Zlúčenina">
Zlúčenina



</doc>
<doc id="36025" url="https://sk.wikipedia.org/wiki?curid=36025" title="Brandon Bochenski">
Brandon Bochenski

Brandon Bochenski (* 4. apríl 1982, Blaine, Minnesota, USA) je bývalý americký a kazašský hokejista.
Klubový hokej.
Brandon Bochenski hrával na pravom krídle. Vo vstupnom drafte NHL v roku 2001 ho vybral klub Ottawa Senators v siedmom kole ako 223. v poradí. V NHL začal hrať v sezóne 2005/06 za Ottawu Senators so zmluvou s ročným príjmom 602 tisíc dolárov.
3. februára 2007 prestúpil do klubu Boston Bruins. V priebehu sezóny 2007/2008 bol vymenený do Anaheim Ducks za Shane Hnidy a v tej istej sezóne ho Ducks vymenili do Nashville Predators. Ako voľný hráč v lete 2008 podpísal zmluvu s Tampa Bay Lightning.
V Tampe vytrval do roku 2010. V sezóne 2010/11 prestúpil do Barysu Astana nastupujúcom v KHL. V Astane napokon odohral osem sezón, z toho tri ako kapitán tímu. Kariéru ukončil v roku 2019.
Reprezentácia.
Tréner Mike Sullivan ho nominoval na Majstrovstvá sveta 2007 v Rusku. USA skončili 5. po štvrťfinálovej prehre s Fínskom 4:5 po samostatných nájazdoch.
Na majstrovstvách sveta po druhýkrát štartoval v roku 2016, turnaj sa hral opäť v Rusku. Tentoraz ale Bochenski reprezentoval Kazachstan. V základnej skupine odohral sedem zápasov, ale Kazachovia skončili na poslednom mieste v skupine a zostúpili do nižšej divízie.
Do kazašskej reprezentácie sa vrátil Bochenski v rokoch 2017 a 2019, v oboch prípadoch viedol mužstvo ako kapitán a v roku 2019 pomohol reprezentácii vybojovať postup do elitnej kategórie.

</doc>
<doc id="36027" url="https://sk.wikipedia.org/wiki?curid=36027" title="Christoph Schubert">
Christoph Schubert

Christoph Schubert (* 5. február 1982, Mníchov) je nemecký hokejista.
Klubový hokej.
Christoph Schubert je obranca. V úvodnom drafte NHL v roku 2001 ho vybral klub Ottawa Senators v štvrtom kole ako 127. v poradí. V NHL začal hrať v sezóne 2005/06 za Ottawu Senators so zmluvou s ročným príjmom 450 tisíc dolárov. Na začiatku sezóny (NHL 2009/10) prestúpil do tímu Atlanta Thrashers. Hrá v drese s číslom 5.
Reprezentácia.
Nemecko reprezentoval na MS v ľadovom hokeji v rokoch 2001, 2002, 2005, 2008 a 2009. Zúčastnil sa aj ZOH v rokoch 2002 a 2006

</doc>
<doc id="36030" url="https://sk.wikipedia.org/wiki?curid=36030" title="Oreské">
Oreské

Oreské môže byť:

</doc>
<doc id="36031" url="https://sk.wikipedia.org/wiki?curid=36031" title="Oreské (okres Skalica)">
Oreské (okres Skalica)

Oreské je obec na Slovensku v okrese Skalica.

</doc>
<doc id="36032" url="https://sk.wikipedia.org/wiki?curid=36032" title="Výkal">
Výkal

Výkaly sú zvyšky nestrávenej potravy vylučované organizmom (inak než dávením).
Synonymá.
Všeobecné synonymá sú: fekálie, zastarano výmet, výmetok, vulgárne hovno, sranec a detsky kakanec. Termín exkrement môže zahŕňať napríklad i iné exkréty (pot, moč atp.).
Pri zvieratách sú synonymami aj trus, výtrus, pri jednotlivých typoch zvierat aj bobok (výkal menších prežúvavcov alebo hlodavcov), husacinec (výkal husi), lajno (výkal dobytka), kravinec (výkal kravy), koňacinec/kobylinec (výkal koňa) a kuracinec/kurínec/slepačinec (výkal kury/sliepky).
Pri ľuďoch sú synonymami aj ľudský výkal, ľudské výkaly, stolica (takto najmä v medicíne) a expresívne človečinec.
Všeobecná charakteristika.
Výkaly sú nestráviteľné zvyšky potravy, odumreté črevné bunky a črevné baktérie. 70% výkalov tvorí voda. Objem výkalov sa zväčšuje s obsahom vláknin v potrave. Hnedé sfarbenie je spôsobené obsahom žlčových farbív (napríklad sterkobilín).
Z hrubého čreva sú vyprázdnené defekáciou. Tvar sa líši podľa stavu tráviaceho systému, ovplyvneného potravou a zdravím. Zdravá stolica je polotuhá a v črevách je typicky formovaná. Malé kúsky tuhších, hustejších výkalov sa objavia, ak črevný pohyb nie je kompletný a výkaly sú vrátené z konečníka do čriev, kde sa voda absorbuje. Pri rýchlom prechode črevami sú výkaly vodnaté (tzv. hnačka)
Výkaly z pohľadu medicíny.
V medicíne sa výkaly (lat. "faeces") nazývajú "stolica". Výkony a choroby súvisiace so stolicou sa začínajú na "kopro-" alebo "sterko-".
Vyšetrenie stolice a konečníka je dôležitou súčasťou chirurgických, biochemických, urologických a gynekologických výkonov. Nazýva sa vyšetrenie "per rectum" (z lat. cez konečník) a robí sa v rukaviciach s pomocou mezokainového gélu.
Výkaly sú niekedy potrebné pre mikrobiologické testy na určenie črevných patogénov. Najčastejšie je podrobená mikroskopickému vyšetreniu, kde sú viditeľné časti črevných parazitov, napr. pásomnice.
Chorobná zmena v organizme je často sprevádzaná aj zmenou vzhľadu, konzistencie, pachu a sfarbenia stolice alebo moču a slúži ako jeden z prvých varovných príznakov, že v organizme prebiehajú patologické zmeny. Príkladom môže byť žltá, mastná či neobvykle zapáchajúca stolica, ktorá poukazuje na problémy s trávením tukov, na nedostatočnú činnosť pankreasu, cystickú fibrózu či celiakiu.
Eliminácia výkalov.
Zistilo sa, že dôkladná eliminácia výkalov je z hygienického hľadiska nutná, pretože výkaly prispievajú k rozširovaniu infekcií a črevných parazitov. Toalety poznali už v starovekej Indii (pred asi 4500 rokmi), v Ríme, Egypte a Číne.
Praktické a alternatívne využitie výkalov.
Výkal je v praktickom zmysle odpad pre daný organizmus, z ktorého je vylúčený. Pre iné organizmy, či už z oblasti rastlinnej, alebo živočíšnej ríše, môže takýto odpad znamenať zdroj živín alebo energie. Kravský výkal vzhľadom na špecifickú konzistenciu a vysoký obsah vody je vo voľnej prírode okamžite atakovaný hmyzom, slúži ako zdroj živín a ako miesto pre nakladenie vajíčok hmyzu. Vyliahnuté larvy sa živia rozkladajúcim sa trusom, ktorý ich vďaka hnilobným procesom navyše udržuje v optimálnej teplote. Skarabeus je chrobák, ktorý vyhľadáva trus bylinožravcov. Samička nakladie larvy do guličky z trusu a následne ju zahrabe do zeme. Vyvíjajúca sa larva sa živí trusom.
Podobným príkladom môže byť netopierí trus, ktorý v oblasti výskytu netopierej kolónie znamená nevyhnutné živiny pre šváby, chrobáky a iný hmyz.
Trus zvierat sa (okrem vyššie zmienených príkladov z prírody) často používa ľudmi ako hnojivo, či už priamo (zakomponovaním trusu do pôdy) alebo po spracovaní (napr. kompostovanie).
Výkaly dobytka alebo koní je možné využiť viacerými spôsobmi:

</doc>
<doc id="36033" url="https://sk.wikipedia.org/wiki?curid=36033" title="Duch Svätý">
Duch Svätý

Duch Svätý alebo Svätý Duch (iné slovenské názvy pozri nižšie; , – "rúach hakodeš") je teologický pojem, ktorý označuje v kresťanstve tretiu osobu Božej Trojice, odlišnú od Otca a Syna, zároveň však s nimi rovnakej podstaty.
Slovenské názvy.
Slovenské názvy sú:
Judaizmus.
Židovský Tanach označuje slovným spojením „Duch svätý“ (רוח הקדש rúach hakodeš) Božiu prítomnosť, zvlášť pokiaľ si jej je človek vedomý. 
Toto slovné spojenie sa nachádza na dvoch miestach protokanonických kníh (tých, ktoré judaizmus uznáva), a to v knihe Izajáš /Iz.63,10/ (Roháčkov preklad, ekumenický preklad) a v žalmoch /Žal.51,13/ (len ekumenický preklad).
Duch Svätý v kresťanstve.
Duch Svätý je jednou z troch osôb jediného Boha. O jeho pôsobení môžeme čítať najmä v Biblii. Je známe jeho pôsobenie pri nadprirodzenom počatí Márie, matky Ježišovej, a pri viacerých ľuďoch počas židovského sviatku Letníc. Svätý Duch je veriacim zasľúbený v Jánovom evanjeliu (14. - 15. kapitola) ako radca, pomocník, učiteľ. 
Dôrazom na osobu Svätého Ducha sa vyznačuje najmä letničné a charizmatické hnutie.
Nový zákon.
V gréckom Novom zákone sa výraz „Duch Svätý“ (τὸ πνεῦμα ἅγιον "to pneuma hagion") objavuje presne stokrát. Duch Svätý je v kresťanstve jedna z Božích osôb, presnejšie tretia osoba v trojjedinom Bohu - teda Najsvätejšej Trojici. 
Doktrína o Božej trojici resp. trojjedinom Bohu je doktrínou niektorých kresťanských teológov. 
Výraz Božia trojica alebo Trojjediný Boh sa nikde v Biblii nevyskytuje.
Ako symboly pre spodobenie Svätého Ducha používa Nový zákon aj niektoré diela výtvarného umenia obraz holubice, ohňa alebo ohnivých jazykov.
V Novomm zákone vystupuje Duch Svätý ako samostatná postava. Podľa kresťanskej viery počala Panna Mária svojho syna Ježiša Krista pôsobením Ducha Svätého. Ježiš potom prijíma zvláštnym spôsobom Svätého Ducha pri svojom krste v rieke Jordán (Mt 3,16-17). Prísľub Ducha Svätého tvorí jedno z hlavných tém Ježišovej reči na rozlúčku v Jánovom evanjeliu (kap. 14-16).
Skutky apoštolov popisujú vo svojej 2. kapitole, ako bol Duch Svätý, označovaný tiež ako Pomocník (grécky παράκλητος paraklétos, obhajca, pomocník), zoslaný na apoštolov vo sviatok Letníc (Turíc). Túto udalosť každoročne pripomína liturgia pri slávnosti Zoslanie Ducha svätého. Tento dar Ducha je analogický k starozákonnému daru Desatora Mojžišovi na Sinaji. V Jánovom evanjeliu (20,21-22) je Duch Svätý apoštolom daný samotným Ježišom už v deň svojho vzkriesenia, tj. Veľká noc.
Duch Svätý a Trojica.
Spor ohľadom plnosti Kristovho Božstva, v ktorom bol Areios na Nicejskom koncile v roku 325 porazený, bol prijatím Nicejského vyznania viery vyriešený len zdanlivo. V skutočnosti boli závery tohoto koncilu veľkou väčšinou biskupov a kresťanských mysliteľov odmietané. Východní biskupi a teológovia sa viac prikláňali k niektorému z modifikovaných učení Origena, ktorý hovoril o podriadenom postavení osôb v Trojici. Boj za presadenie Nicejského kréda viedol spočiatku alexandrijský biskup Atanáz, kvôli čomu tiež strávil veľkú časť svojho života vo vyhnanstve. Až od 60. rokov sa darilo priaznivcom Nicejského vyznania viery zblížiť sa s origenistickou väčšinou. Impulz k tomu dal rímsky cisár Julián zvaný Apostata. Ten v roku 362 v snahe uvrhnúť kresťanstvo do chaosu povolal späť na svoje úrady biskupov vo vyhnanstve a tých úradujúcich do vyhnanstva poslal. Tým od dvora odoslal semi-ariánsku hierarchiu a na Alexandrijskej synóde v tom roku začalo zbližovanie priaznivcov Nicejského vyznania a oreginistov.
V tomto zbližovaní vynikli predovšetkým traja východní teológovia nazývaní „kappadonskí otcovia“: Bazil Veľký, Gregor Naziánsky a Gregor z Nyssy. Títo cirkevní otcovia prehĺbili trojičnú teológiu a dokázali ju sformulovať pre origenistov prijateľným jazykom. V ich dielach, predovšetkým u Basila Velikého, nachádzame tiež súvislý výklad o Duchu Svätom, ktorý je inak v Nicejskom vyznaní viery zmienený len letmo. Basil Veliký hájil pojatie Ducha Svätého ako jednej z osôb Najsvätejšej Trojice v obrane proti iným smerom a jeho pojatie pozície Ducha Svätého v Trojici sa presadilo na koncile v Konstantinopoli v roku 381.
"Viac v hlavnom článku Filioque"
Svätodušné hymny.
Kresťanská tradícia dochovala niektoré starobylé hymny, ktoré sa obracajú priamo na Ducha Svätého. Medzi nich patrí napr. "Nunc Sancte nobis Spiritus" sv. Ambróza z Milána, "Veni Creator Spiritus" Rhabana Maura či "Veni sancte Spiritus", ktorý je dodnes používaný napr. pri zahájení školského roku cirkevných škôl a univerzít. V súčasnosti je v používaní určité množstvo nových hymnusov či piesní, ktoré sa obracajú priamo k Duchu Svätému, veľká časť z nich pochádza predovšetkým z prostredia charizmatickej obnovy.
Vo výtvarnom umení je symbolicky zobrazovaný v podobe holubice alebo ohnivého jazyka.

</doc>
<doc id="36034" url="https://sk.wikipedia.org/wiki?curid=36034" title="Nultá termodynamická veta">
Nultá termodynamická veta

Nultá termodynamická veta alebo nultý termodynamický zákon je jednou z termodynamických viet. Dá sa formulovať nasledovne: "Ak telesá A a B sú v rovnovážnom stave a zostanú v ňom aj keď si môžu začať vymieňať teplo, a rovnaké tvrdenie možno povedať aj o telesách B a C, potom aj telesá A a C sú v rovnovážnom stave."
Stav termodynamickej rovnováhy je definovaný tak, že telesá musia mať rovnaké teploty (podľa 2. termodynamického zákona teplo tečie spontánne len z telesa s vyššou teplotou na teleso s nižšou teplotou). Zákon teda možno preformulovať: 
formula_1 
formula_2 
formula_3 
Nultý termodynamický zákon je reflexívny (teleso je v termodynamickej rovnováhe samo so sebou) a navyše aj tranzitívný (ekvivalencie možno otočiť). Pre tu uvedené vlastnosti sa zákon nazýva tiež aj ako zákon teplomera pretože nám vlastne hovorí že ak kalibrujeme teplomer - teleso B podľa telesa A, ktoré slúži ako referencia, možno potom teplomerom zmerať teplotu akéhokoľvek telesa C a nepotrebujeme aby došlo do kontaktu s referenčným stavom (telesom A). Zákon dostal zvláštne očíslovanie (nultý) pretože bol formulovaný až začiatkom dvadsiateho storočia, keď už existovali tri termodynamické zákony. Avšak jeho hlboký význam pre termodynamiku ho posunul na začiatok.

</doc>
<doc id="36035" url="https://sk.wikipedia.org/wiki?curid=36035" title="Druhý termodynamický zákon">
Druhý termodynamický zákon



</doc>
<doc id="36036" url="https://sk.wikipedia.org/wiki?curid=36036" title="Tretí termodynamický zákon">
Tretí termodynamický zákon



</doc>
<doc id="36037" url="https://sk.wikipedia.org/wiki?curid=36037" title="Svätá rodina">
Svätá rodina

Svätá rodina v rímskokatolíckej cirkvi označuje rodinu tvorenú Pannou Máriou, sv. Jozefom a Ježišom Kristom. V rímskokatolíckej cirkvi je uvádzaná ako príklad pre život všetkých rodín, ako vzor lásky a svornosti.
Svätej rodine je na Slovensku zasvätených viacero kostolov. Medzi najznámejšie z nich patrí Kostol Svätej rodiny v Petržalke postavený v roku 2003, ktorý v tom istom roku navštívil pápež Ján Pavol II. a odslúžil pred ním svätú omšu.
V rímskokatolíckej cirkvi na Slovensku sa sviatok Svätej rodiny slávi v nedeľu po Narodení Pána alebo 30. decembra. V gréckokatolíckej cirkvi tento sviatok neexistuje.

</doc>
<doc id="36038" url="https://sk.wikipedia.org/wiki?curid=36038" title="Defekácia">
Defekácia

Defekácia je úkon vylúčenia tuhého alebo polotuhého odpadného materiálu z tráviacej sústavy. Vlny svalových kontrakcií v stenách hrubého čreva, ktoré sa nazývajú peristaltika, posúvajú výkaly zažívacím traktom ku konečníku. Pocit nutkania k vyprázdneniu nastáva ak tlak výkalov v konečníku dosiahne hodnotu 5,3 až 6,6 kPa. Dostavuje sa spravidla po jedle. Ľudia vylučujú odpad rôzne často. V zdraví trikrát týždenne až trikrát denne, pri hnačke i viackrát denne. Silou vôle môže človek vydržať i vyše týždňa bez defekácie.

</doc>
<doc id="36040" url="https://sk.wikipedia.org/wiki?curid=36040" title="Vavrinec Rímsky">
Vavrinec Rímsky

Svätý Vavrinec Rímsky (; * ? – † 10. august 258, Rím) bol jeden zo siedmich diakonov, ktorí boli umučení počas prenasledovania kresťanov rímskym cisárom Valeriánom v roku 258.
Svätý Vavrinec je patrón knihovníkov a archivárov, vzývaný proti ohňu a moru.
Životopis.
Vavrinec sa narodil okolo r. 230 v Španielsku. Ako mladík prišiel do Ríma a tam bol vychovaný.
Dňa 30. augusta 257 na Petrov trón nastúpil kňaz, pôvodom Aténčan, známy pod menom sv. Sixtus II. Vavrinec sa stal jeho najobľúbenejším žiakom v Ríme, neskôr diakonom a archidiakonom. Roku 258 nášho letopočtu tohto mladého človeka nevšednej krásy a urodzeného pôvodu poveril pápež Sixtus II. zodpovednosťou za cirkevné vatikánske klenoty vrátane vzácnych kníh.
Vavrinec bol prvý zo siedmich rímskych diakonov, z ktorých každý mal na starosti jednu štvrť mesta a ako taký sa spolu s pápežom staral o štyridsaťtisíc kresťanov, ktorí boli v polovici 3. storočia v Ríme za panovania cisára Valeriána.
V tom čase bolo právne postavenie cirkvi veľmi slabé, zato majetku mali dosť. Vlastnili kostoly, domy, pozemky. Cisár Valeriána chcel vykoreniť cirkev a získať cirkevné poklady. Predvolal si na výsluch pápeža Sixta. Keďže ten nechcel spolupracovať, cisár ho nechal sťať a Vavrinca uväznil a mučil. Vo väzení pokrstil mnohých pohanov, medzi nimi aj Luculla, ktorému vrátil zrak. Istý Hippolitus bol svedkom zázračného uzdravenia a s celou rodinou sa stal kresťanom. Žiadal, aby Vavrinca prepustili a ten dostal tri dni, aby priniesol všetky cennosti do obecného mestského eráru. Mladý ochranca toto odmietol, majetok rozdal chudobným a chorým, ktorých predviedol pred cisára ako cirkevné bohatstvo. Cisár ho dal bičovať, trhať mu kožu železnými hrebeňmi. Napokon nechali priniesť železnú posteľ a rozžeravili ju. Aj pri tomto opekaní zaživa prosil cisára, aby ho obrátil na druhý bok, keďže tento má už spálený.
Zomrel 10. augusta 258.
Vavrinca pochovali na Tiburtine neďaleko Campa Verana. Nad jeho hrobom postavili baziliku S. Lorenzo fuori le mura, ktorá podnes patrí k siedmim hlavným kostolom v Ríme.
Uctievanie.
Rímske martyrológium uvádza jeho liturgický sviatok na 10. august.
Ako relikvia sa v kostole uchováva i rošt, na ktorom ho umučili. A mnoho ďalších častí kostí uložených v relikviaroch po celom Taliansku.

</doc>
<doc id="36041" url="https://sk.wikipedia.org/wiki?curid=36041" title="Ondrej (apoštol)">
Ondrej (apoštol)

Svätý Ondrej (Andrej) (gr. "Ἀνδρέας", "Andreas", t.j. mužný) bol jedným z apoštolov Ježiša Krista a bratom apoštola Petra. Keďže bol ako prvý spomedzi apoštolov povolaný Ježišom, východné cirkvi ho zvyknú nazývať svätý Andrej Prvopovolaný. Spolu s Petrom, Jánom a Jakubom Starším patrí do štvorice najobľúbenejších Kristových učeníkov.
Svätý Ondrej v Biblii.
Podobne ako jeho brat Peter, aj Ondrej sa narodil v meste Betsaida a rovnako bol rybárom. Spočiatku patril k učeníkom Jána Krstiteľa a bol prvým, ktorý spoznal Ježiša Krista. Bol tiež tým, kto k Ježišovi priviedol svojho brata Petra:
Neskôr sa oženil a spolu s manželkou a bratom Petrom sa usadil v meste Kafarnaum na brehu Genezaretského jazera.
Správy o jeho účinkovaní nachádzame u všetkých štyroch evanjelistov. Prvý raz sa o ňom zmieňuje evanjelista Marek v súvislosti s povolaním Petra a Ondreja Ježišom:
Podobnými slovami udalosť opisuje aj evanjelista Matúš:
V zozname apoštolov je Ondrej u Matúša (Mt 10, 2) a Lukáša (Lk 6, 14-16) uvedený na druhom mieste, ale v Markovom evanjeliu (Mk 3, 16) až na štvrtom.
Ondrej sa tiež spomína pri jednej z najznámejších biblických udalostí – zázračnom rozmnožení chleba a nasýtení zástupu päťtisíc ľudí:
Inokedy sa Ondrejovo meno uvádza v Skutkoch apoštolov, keď sa Ondrej spolu s ďalšími Kristovými učeníkmi a ženami zdržiavali v jednom z jeruzalemských domov po Ježišovom vzkriesení:
Apoštolská činnosť svätého Ondreja.
Po Ježišovom nanebovstúpení sa vydal na apoštolskú cestu. Jeho zastávkami bolo viacero miest: pôsobil medzi Skýtmi na severnom pobreží Čierneho mora a v Achájsku. Podľa cirkevného historika Eusébia (asi 275 - 339) Ondrej pôsobil ako kazateľ v Malej Ázii. Ondrej bol údajne prvým biskupom v Byzancii. Jeho životná púť sa skončila v Grécku, ktoré sa mu stalo osudným. Podľa jednej z legiend tu z ťažkej choroby vyliečil Maximilliu, manželku rímskeho miestodržiteľa Aegea, ktorá z vďaky prestúpila na kresťanskú vieru. Podľa inej z legiend tu odmietol obetovať pohanským božstvám. Nech je skutočnosť akákoľvek, Aegeas ho dal uväzniť. Odsúdili ho na smrť ukrižovaním. Stalo sa to v meste Patras priviazaním na kríž v tvare písmena „X“. Ondrej na kríži trpel údajne dva dni a potom ho obklopil nebeský jas a zomrel. V Patrase bol aj pochovaný.
V roku 357 jeho ostatky však preniesli do Konštantínopolu (podľa inej verzie sa dostali do škótskeho mesta St. Andrews, kde loď stroskotala a námorníci z lode priniesli do Škótska evanjelium) a v roku 1208 do juhotalianskeho mesta Amalfi. Tu dodnes odpočívajú pod oltárom v krypte Baziliky Sant'Andrea, postavenej v arabsko-normandskom štýle. V roku 1462 preniesli relikviár so svätcovou hlavou do Ríma. Pápež Pavol VI. ho v roku 1964 daroval späť do Patrasu. Relikvie Ondrejovho kríža uchovávali v jednom z kláštorov neďaleko francúzskeho Marseille.
Apokryfné knihy uvádzajä dva spisy nesúce Ondrejovo meno – "Skutky Ondrejove" ("Acta Andreae") a "Skutky Ondrejove a Matúšove" ("Acta Andeae et Matthiae").
Ondrejské legendy.
Životné osudy apoštola Ondreja sú bohato popretkávané legendami. Viaceré zachytáva zbierka životopisov svätých tzv. "Zlatá legenda". Kvapkami vody zachránil chlapca z horiaceho domu. V Nicei vyhnal sedem diablov v podobe psov, ale tí v inom meste zabili chlapca, ktorého vzkriesil modlitbou. Tiež potrestal diabla, prezlečeného za kurtizánu. Stolovala s istým biskupom. Ondrej prezlečený za pútnika však diabla odhalil a vyhnal ho.
Postava svätého Ondreja našla svoj odraz aj v ľudových tradíciách. Spája sa s ním viacero pranostík. Sviatkom svätého Onreja (30. november) začína obdobie adventu.
Patronát svätého Ondreja.
Svätý Ondrej je svätcom s jedným z najpočetnejších patronátov spomedzi Kristových apoštolov. Svätého Ondreja si totiž za svojho patróna zvolilo viacero krajín, miest a cirkví. Už v 7. storočí sa stal po synode vo Whitby patrónom keltskej cirkvi. Približne v polovici 10. storočia sa Ondrej stal aj hlavným patrónom Škótska. Podľa jednej legendy sa počas boja v 8. storočí zjavil na nebi mrak v tvare písmena X. Škóti boli presvedčení, že na ich strane je svätý Ondrej a dohliada na nich; po víťaznej bitke vyhlásili Ondreja za svojho patróna. Od tých čias škótski bojovníci niesli do bitiek zástavu s bielym uhlopriečnym krížom na čiernom, neskôr tmavomodrom podklade (od 9. storočia je oficiálnym národným symbolom). V deklarácii z Arbroath z roku 1320, ktorou vyhlásilo Škótsko nezávislosť od Anglicka, sa uvádza prestúpenie Škótska na kresťanstvo. Keď v roku 1707 spojením Škótska a Anglicka vznikla Veľká Británia, škótska vlajka s ondrejským krížom sa dostala do vlajky nového štátu.
Uhlopriečne položený tmavomodrý ondrejský kríž na bielom podklade je dodnes vlajkou vojenského námorníctva Ruskej federácie.
Meno svätého Ondreja nesie aj niekoľko rádov a vyznamenaní. Jedným z nich je Rád Zlatého rúna, ktorý v roku 1430 založil burgundský vojvoda Filip Dobrotivý; neskôr v roku 1540 bol založený Ondrejov rad škótskym kráľom Jakubom V. a v roku 1698 Rad svätého apoštola Andreja Prvopovolaného založený ruským cárom Petrom I.
Meno svätého Ondreja nachádzame aj v názvoch mnohých miest, obcí, farností, cirkevných spoločenstiev a pod. po celom svete – v našich končinách je veľmi známym maďarské mesto Szentendre, na Slovensku napr. Ondrejovce; svätý Ondrej je tiež patrónom napr. Košickej arcidiecézy. O popularite svätca svedčí aj nepreberné množstvo jemu zasvätených sakrálnych stavieb (len v Ríme nesú Ondrejovo patrocínium takmer dve desiatky chrámov a oratórií; k najvýznamnejším patria napr. baziliky Sant'Andrea della Valle, Sant'Andrea delle Fratte či Kostol Sant'Andrea al Quirinale). Na Slovensku k najpozoruhodnejším stavbám patria napr. Bazilika svätého Ondreja v Komárne či Kostol svätého Ondreja v Ružomberku.
Overená relikvia sv. apoštola Ondreja sa nachádza aj v dedine Brehy pri Novej Bani, pod oltárom.
Svätý Ondrej v umení.
Spolu so svätými Petrom a Pavlom je svätý Ondrej po ikonografickej stránke jedným z najlepšie rozpoznateľných svätcov; takmer vždy býva zobrazovaný so svojím najcharakteristickejším atribútom – tzv. svätoondrejským krížom (kríž tvaru písmena „X“). Okrem toho je u Ondreja ustálená predstava o jeho podobe s charakteristickými črtami tváre – väčšinou je zobrazovaný ako starý chudý muž odetý do dlhej tuniky a plášťa, s dlhou a hustou bradou.
Príbeh svätého Ondreja sa stal pomerne častým námetom diel viacerých významných výtvarných umelcov.

</doc>
<doc id="36042" url="https://sk.wikipedia.org/wiki?curid=36042" title="Urban I.">
Urban I.

Svätý Urban I. (; 2. storočie, Rím † 23. máj 230, Rím) bol 17. rímsky pápež. Jeho pontifikát trval v období rokov 222230. Katolíckou cirkvou je uctievaný ako svätý jeho sviatok sa slávi 25. mája.
Údajov o Urbanovom živote je veľmi málo, časť z nich pochádza z legiend spájaných s Urbanom alebo inými svätými danej doby (svätá Cecília).
Často je zamieňaný s galským biskupom a patrónom vinárov, záhradníkov a debnárov, svätým Urbanom z Langres, ktorý nosí biskupskú mitru. 
Život.
Podľa "Liber Pontificalis" bol Urban Rimanom a jeho otec sa volal Pontianus. Po smrti pápeža Kalixta I. (14. októbra 222) bol Urban zvolený za rímskeho biskupa, ktorým bol podľa Eusébia ("Historia Ecclesiastica" VI. 23) osem rokov. Liberiánsky katalóg pápežov kladie začiatok jeho pontifikátu do roku 223 a jeho koniec do roku 230. Urban I. bol pápežom v období vlády Alexandra Severa (222235), ktoré bolo pre kresťanov obdobím relatívneho pokoja bez prílišného prenasledovania. Nárast rozlohy rôznych rímskych katakomb v prvej polovici 3. storočia dokazuje, že počet kresťanov v tomto období do značnej miery vzrástol. 
Za Urbanovho pontifikátu pokračovali spory s protipápežom Hippolytom, pretože Urban I. zastával postoje svojich predchodcov Zefyrina a Kalixta I. Podľa legendy tiež obrátil na vieru Valeriána, manžela svätej Cecílie, a jeho brata Tiburtia. Zdá sa však, že práve v tomto prípade ide o zhodu mien a spomínaný Urban nebol pápež Urban I.
Urban I. zomrel 23. mája 230, ale jeho pamiatku Katolícka cirkev uctieva v deň jeho pohrebu 25. mája. Pretože za vlády Alexandra Severa prakticky nedochádzalo k prenasledovaniu kresťanov, zdajú sa byť legendy o mučeníckej smrti Urbana I. málo pravdepodobné.
Podľa "Liber Pontificalis" bol Urban pochovaný na Pretestatovom cintoríne ("Coemetarium Praetextati"), kde stojí hrobka s menom Urban. Pri výskume v Kalixtových katakombách však taliansky archeológ Giovanni dei Rossi našiel dosku sarkofágu s označením Urban a predpokladal, že Urban pochovaný na Pretestatovom cintoríne bol pravdepodobne iným biskupom. De Rossi tiež našiel zoznam mučeníkov a vyznávačov, ktorí boli pochovaní v Kalixtových katakombách, ktorý obsahoval Urbanovo meno. Dospel preto k záveru, že Urban pochovaný na Pretestatovom cintoríne bol iný biskup. Pochybnosti o poslednom mieste odpočinku pápeža Urbana však pretrvávajú, pretože zoznam svätých pochovaných v Kalixtových katakombách nezahŕňa Urbana medzi pápežmi, ale v zozname zahraničných biskupov. Preto je možné, že pápež Urban je skutočne pochovaný na Pretestatovom cintoríne.
Pozri aj.
Urban z Langres

</doc>
<doc id="36046" url="https://sk.wikipedia.org/wiki?curid=36046" title="Karol Kučera">
Karol Kučera

Karol Kučera (* 4. marec 1974, Bratislava) je bývalý slovenský profesionálny tenista, dlhoročný reprezentant v Davis Cupe a politik. Finálová účasť v tejto súťaži v roku 2005 znamenala jeho rozlúčku s profesionálnym tenisom. Väčšina tenisových fanúšikov predpokladala, že v rozhodujúcom piatom zápase proti Mariovi Ančičovi nahradí Karola Becka obvineného z dopingu práve on, nehrajúci kapitán Miloslav Mečíř sa však intuitívne rozhodol pre Michala Mertiňáka, ktorý neuspel. Jeho najvyššie umiestnenie v ATP Entry Ranking bolo 6. miesto, ktoré dosiahol 14. septembra 1998.
V parlamentných voľbách 2020 kandidoval zo 6. miesta na kandidátke strany OBYČAJNÍ ĽUDIA a nezávislé osobnosti. Vo voľbách získal 14 916 preferenčných hlasov a od 20. marca 2020 je poslancom Národnej rady Slovenskej republiky. 4. júna 2020 bol vymenovaný do funkcie splnomocnenca vlády Slovenskej republiky pre mládež a šport.
Ocenenia.
V roku 2006 mu prezident Ivan Gašparovič udelil štátne vyznamenanie Rad Ľudovíta Štúra II. triedy.

</doc>
<doc id="36047" url="https://sk.wikipedia.org/wiki?curid=36047" title="Kent">
Kent

Kent môže byť:
USA.
Tieto counties:
Táto univerzita:
Tieto sídla:

</doc>
<doc id="36049" url="https://sk.wikipedia.org/wiki?curid=36049" title="Kent (grófstvo)">
Kent (grófstvo)

Kent je nemetropolitné, ceremoniálne a tradičné grófstvo v Anglicku.

</doc>
<doc id="36050" url="https://sk.wikipedia.org/wiki?curid=36050" title="Lancashire">
Lancashire

Lancashire je nemetropolitné, ceremoniálne a tradičné grófstvo v Anglicku.

</doc>
<doc id="36051" url="https://sk.wikipedia.org/wiki?curid=36051" title="Lincolnshire">
Lincolnshire

Lincolnshire môže byť :

</doc>
<doc id="36052" url="https://sk.wikipedia.org/wiki?curid=36052" title="Lincolnshire (grófstvo)">
Lincolnshire (grófstvo)

Lincolnshire (skrátene Lincs) je nemetropolitné, ceremoniálne a tradičné grófstvo v Anglicku.

</doc>
<doc id="36053" url="https://sk.wikipedia.org/wiki?curid=36053" title="Norfolk">
Norfolk

Norfolk môže byť:
Pozri aj:

</doc>
<doc id="36054" url="https://sk.wikipedia.org/wiki?curid=36054" title="Norfolk (Anglicko)">
Norfolk (Anglicko)

Norfolk je nemetropolitné, ceremoniálne a tradičné grófstvo v Anglicku.

</doc>
<doc id="36055" url="https://sk.wikipedia.org/wiki?curid=36055" title="Northamptonshire">
Northamptonshire

Northamptonshire (skrátene Northants alebo N'hants) je nemetropolitné, ceremoniálne a tradičné grófstvo v Anglicku.

</doc>
<doc id="36056" url="https://sk.wikipedia.org/wiki?curid=36056" title="Northumberland">
Northumberland

Northumberland môže byť: 
V Spojenom kráľovstve:
V Kanade:
V USA:

</doc>
<doc id="36057" url="https://sk.wikipedia.org/wiki?curid=36057" title="Northumberland (grófstvo)">
Northumberland (grófstvo)

Northumberland je nemetropolitné, ceremoniálne a tradičné grófstvo v Anglicku.

</doc>
<doc id="36058" url="https://sk.wikipedia.org/wiki?curid=36058" title="North Yorkshire">
North Yorkshire

North Yorkshire je nemetropolitné, ceremoniálne a tradičné grófstvo v Anglicku.

</doc>
<doc id="36059" url="https://sk.wikipedia.org/wiki?curid=36059" title="Nottinghamshire">
Nottinghamshire

Nottinghamshire (skrátene Notts) je nemetropolitné, ceremoniálne a tradičné grófstvo v Anglicku.

</doc>
<doc id="36060" url="https://sk.wikipedia.org/wiki?curid=36060" title="Oxfordshire">
Oxfordshire

Oxfordshire (skrátene Oxon, z lat. "Oxonia") je nemetropolitné, ceremoniálne a tradičné grófstvo v Anglicku.

</doc>
<doc id="36061" url="https://sk.wikipedia.org/wiki?curid=36061" title="Shropshire">
Shropshire

Shropshire (skrátene Salop alebo Shrops) je nemetropolitné, ceremoniálne a tradičné grófstvo v Anglicku.

</doc>
<doc id="36062" url="https://sk.wikipedia.org/wiki?curid=36062" title="Somerset">
Somerset

Somerset môže byť:
V Spojenom kráľovstve:
V USA:
V Austrálii:
Na Bermudách:
V Kanade:
V TV:

</doc>
<doc id="36063" url="https://sk.wikipedia.org/wiki?curid=36063" title="Staffordshire">
Staffordshire

Staffordshire (skrátene Staffs) je nemetropolitné, ceremoniálne a tradičné grófstvo v Anglicku.

</doc>
<doc id="36064" url="https://sk.wikipedia.org/wiki?curid=36064" title="Suffolk">
Suffolk

Suffolk môže byť:

</doc>
<doc id="36065" url="https://sk.wikipedia.org/wiki?curid=36065" title="Suffolk (grófstvo)">
Suffolk (grófstvo)

Suffolk je nemetropolitné, ceremoniálne a tradičné grófstvo v Anglicku.

</doc>
<doc id="36066" url="https://sk.wikipedia.org/wiki?curid=36066" title="Surrey">
Surrey

Surrey môže byť:

</doc>
<doc id="36067" url="https://sk.wikipedia.org/wiki?curid=36067" title="Surrey (Anglicko)">
Surrey (Anglicko)

Surrey je nemetropolitné, ceremoniálne a tradičné grófstvo v Anglicku.

</doc>
<doc id="36068" url="https://sk.wikipedia.org/wiki?curid=36068" title="Warwickshire">
Warwickshire

Warwickshire je nemetropolitné, ceremoniálne a tradičné grófstvo v Anglicku.

</doc>
<doc id="36069" url="https://sk.wikipedia.org/wiki?curid=36069" title="West Sussex">
West Sussex

West Sussex je nemetropolitné, ceremoniálne a tradičné grófstvo v Anglicku.

</doc>
<doc id="36070" url="https://sk.wikipedia.org/wiki?curid=36070" title="Wiltshire">
Wiltshire

Wiltshire (skrátene Wilts) je nemetropolitné, ceremoniálne a tradičné grófstvo v Anglicku.

</doc>
<doc id="36071" url="https://sk.wikipedia.org/wiki?curid=36071" title="Worcestershire">
Worcestershire

Worcestershire (skrátene Worcs) je nemetropolitné, ceremoniálne a tradičné grófstvo v Anglicku.
Grófstvo Worcestershire hrančí s grófstvom Herefordshire na západe, s Shropshire na severozápade, na severe s Staffordshire, na severovýchode je jeho susedom West Midlands, na východe je to Warwickshire a na juhu hraničí s Gloucestershire.

</doc>
<doc id="36072" url="https://sk.wikipedia.org/wiki?curid=36072" title="Bath and North East Somerset">
Bath and North East Somerset

Bath and North East Somerset je administratívny jednostupňový celok (formálne aj okres) v Anglicku.

</doc>
<doc id="36073" url="https://sk.wikipedia.org/wiki?curid=36073" title="Bournemouth">
Bournemouth

Bournemouth je prímorské rekreačné sídlo a zároveň administratívny jednostupňový celok (formálne aj okres typu borough) v Anglicku.

</doc>
<doc id="36074" url="https://sk.wikipedia.org/wiki?curid=36074" title="Bristol">
Bristol

Bristol môže byť:

</doc>
<doc id="36075" url="https://sk.wikipedia.org/wiki?curid=36075" title="Blackburn with Darwen">
Blackburn with Darwen

Blackburn with Darwen je jednostupňový celok (a formálne aj okres typu borough) v Anglicku

</doc>
<doc id="36076" url="https://sk.wikipedia.org/wiki?curid=36076" title="Blackpool">
Blackpool

Blackpool môže byť:

</doc>
<doc id="36077" url="https://sk.wikipedia.org/wiki?curid=36077" title="Blackpool (Anglicko)">
Blackpool (Anglicko)

Blackpool je prímorské mesto v Anglicku a zároveň administratívny jednostupňový celok (a formálne aj okres typu borough).
História.
V stredoveku a na začiatku novoveku bol Blackpool prímorskou dedinkou, ktorou zostal až do polovice 18. storočia, kedy v Anglicku začalo byť módne cestovať v lete k moru. V roku 1781 začali návštevníci, ktoré do mestečka prilákala 11 km dlhá piesočná pláž, využívať novo vzniknutú súkromnú cestu, ktorú vybudovali Thomas Clifton a sir Henry Hoghton. V tom istom roku sem začali jazdiť pravidelné dostavníky z Manchestru. Počas jedného storočia vzrástla populácia miesta z menej ako 500 obyvateľov v roku 1801 na viac ako 2 500 obyvateľov v roku 1851.
Blackpool sa stal význačným anglickým turistickým strediskom, keď tu bola v 40. rokoch 19. storočia vybudovaná železnica, ktorá letovisko spojila s priemyselnými mestami severného Anglicka. Železnica znamenala jednoduchší a lacnejší spôsob dopravy a mestečko sa stalo populárnym strediskom pre chudobnejších manuálnych pracovníkov severských miest. V roku 1881 už bol Blackpool prosperujúcim letoviskom s 14 000 obyvateľmi a prímorskou promenádou s mólami, púťovými veštcami, krčmami, električkou, jazdami na oslíkoch, stánkami s fish and chips a divadlami. V roku 1901 tu žilo už 47 000 a mesto sa stalo „typickým príkladom britského prímorského letoviska“. Vďaka zmenám v spoločnosti a možnosti cestovať do zahraničia, začal v druhej polovici 20. storočia záujem o Blackpool upadať."
V dnešnej dobe je obľúbený najmä medzi turistami zo severného Anglicka, ktorí sem prichádzajú napríklad na víkend vďaka blízkosti, ale aj medzi skupinkami mladých, ktorí sa do tunajších početných ubytovacích a reštauračných zariadení jazdia lúčiť so slobodou.

</doc>
<doc id="36078" url="https://sk.wikipedia.org/wiki?curid=36078" title="Brighton and Hove">
Brighton and Hove

Brighton &amp; Hove je jednostupňový celok s postavením mesta (City) v Anglicku. 

</doc>
<doc id="36079" url="https://sk.wikipedia.org/wiki?curid=36079" title="Anna (svätica)">
Anna (svätica)

Svätá Anna (hebr. Hannah, חַנָּה, t. j. "milostiplná", "milá") bola podľa raných apokryfných evanjelií matka Panny Márie a manželka svätého Joachima. Žiadne z novozákonných kánonických evanjelií svätú Annu vôbec nespomína.
Život svätej Anny.
Podľa tradície Anna pochádzala z rodovej línie starozákonného proroka a prvého veľkňaza Árona a jej manželom bol svätý Joachim. Manželia žili v Nazarete a obaja boli už vo veľmi pokročilom veku. Boli bezdetní, čo ich veľmi trápilo. Joachim preto odišiel hlboko do púšte, kde v modlitbách k Bohu a držaním pôstu strávil štyridsať dní. Vtedy sa mu zjavil anjel a oznámil mu, že jeho modlitby boli vypočuté a jeho manželka čoskoro porodí vytúžené dieťa (tento námet sa v biblických textoch objavuje aj v ďalších prípadoch, napr. Abrahám a Sára, Zachariáš a Alžbeta). Narodenie dcéry vyvolalo v ich okolí veľký údiv.
Joachim umrel krátko po Máriinom narodení. Podľa "Zlatej legendy", zbierky životopisov svätých z rokov 1255 – 1266, sa Anna po Joachimovej smrti vydala ešte dvakrát. Druhým manželom bol Kleofáš (jeden zo sedemdesiatich apoštolov) a tretím muž menom Šalamún. Legenda uvádza, že s každým z mužov mala jednu dcéru (obe sa volali Márie). Umrela vraj ako sedemdesiatdeväťročná a spolu s Joachimom sú pochovaní v hrobke v Getsemanskej záhrade.
Úcta svätej Anny.
Jej sviatok sa v liturgickom kalendári rímskokatolíckej cirkvi slávi 26. júla, v liturgickom kalendári gréckokatolíckej cirkvi je 25. júla sviatok "Zosnutie svätej Anny, matky presvätej Bohorodičky" a 9. septembra sviatok "Svätí a spravodliví Boží predkovia Joachim a Anna".
Napriek nevierohodným svedectvám sa kult svätej Anny rozšíril pomerne rýchlo po celom kresťanskom svete; vo východných cirkvách ho možno doložiť od šiesteho, v kresťanských cirkvách na Západe od ôsmeho storočia. Na Západe bol najintenzívnejší v 15. a 16. storočí zásluhou pápeža Sixta IV., ktorý v roku 1481 prijal Annu do rímskeho kalendára. O storočie neskôr, v roku 1584, nariadil rímsky pápež Gregor XIII. slávenie sviatku svätej Anny. Šíreniu kultu svätej Anny pomohlo uctievanie matky Panny Márie viacerými rehoľnými spoločenstvami.
O mimoriadnej obľúbenosti tejto svätice svedčí nepreberné množstvo umeleckých diel s námetom svätej Anny a jej rodiny. Prvé spodobnenia svätej Anny nachádzame na freskách v kresťanských chrámoch z 8. – 10. storočia. Takmer všetci velikáni výtvarného umenia neskorších období zanechali diela s námetom svätej Anny; v drvivej väčšine ide o diela, ktoré zachytávajú tri postavy Svätej rodiny (okrem svätej Anny Pannu Máriu a malého Ježiša, odtiaľ pomenovanie "Svätá Anna samotretia", od staršieho "samotretí" = sám jeden v skupine troch ľudí). Ich autormi sú majstri výtvarného umenia takmer všetkých výtvarných epoch a štýlov – Giotto, Jacopo Pontormo, Leonardo, Agnolo Bronzino, Caravaggio, Peter Paul Rubens, Albrecht Dürer a ďalší.
Svätej Anne je zasvätených viacero sakrálnych stavieb, k najznámejším patria vatikánsky Kostol svätej Anny a jeruzalemská Bazilika svätej Anny. Meno svätej Anny nesie jedna z vatikánskych mestských brán. Na Slovensku je niekoľko kostolov a farností zasvätených sv. Anne. Napr. Sušany, Oravská Lesná, Vavrečka, Medvedzie, Oravice, Zemianska Dedina (filiálka farnosti Nižná), Veľký Grob, Vranov nad Topľou – Čemerné, Štefultov, Dlhé nad Cirochou a Kluknava.
Ikonografické zobrazenie.
Podľa kresťanskej ikonografie býva svätá Anna zobrazovaná v dlhých šatách, s hlavou zahalenou závojom. Na Západe k jej atribútom patria kniha ako symbol učenosti a múdrosti (pomerne časté zobrazenie, ako svätá Anna vyučuje mladú Máriu) alebo ľalia ako odkaz na nepoškvrnenosť Panny Márie. Zvláštnym ikonografickým typom je "Svätá Anna samotretia" (zobrazenie spolu s Pannou Máriou a Ježišom). V byzantskom ikonografickom kánone sa zobrazuje s malou Máriou na rukách, resp. na ikone sviatku Narodenia presvätej Bohorodičky v ležiacej polohe alebo polosede a na ikone sviatku Počatia presvätej Bohorodičky svätou Annou (9./8. december) v objatí so svätým Joachimom.

</doc>
<doc id="36080" url="https://sk.wikipedia.org/wiki?curid=36080" title="Ján Nepomucký">
Ján Nepomucký

Sv. Ján Nepomucký je mučeník katolíckej cirkvi a jeden z patrónov českej zeme.
Život.
Ján z Pomuku sa narodil niekedy okolo roku 1340 v dedine Pomuk, ktorá patrila neďalekému cisterciánskemu kláštoru pod Zelenou Horou. V mieste, kde dnes stojí barokový kostol sv. Jána Nepomuckého, stál podľa ústneho podania domček, kde sa Ján narodil. Jánov otec Velflín (či Welflin) bol v Pomuku v rokoch 13551367 richtárom, o matke nie je nič známe. Základne vzdelanie získal zrejme v škole zriadenej v roku 1344 pri kostole sv. Jakuba. Ďalšie štúdiá nie sú s istotou doložené, ďalej študoval na pražskej univerzite. 
Od roku 1369 pôsobil ako verejný notár v Prahe a od roku 1380 bol u sv. Víta oltárnikom. Medzi rokmi 1383 a 1387 študoval cirkevné právo v Padove. Po návrate sa stáva kanonikom u sv. Jiljí a doktorom dekrétov. O dva roky neskôr je už kanonikom vyšehradskej kapituly a generálnym vikárom pražského arcibiskupa vo veciach duchovných. Nasledujúceho roku mení Ján svoju farnosť u sv. Havla za úrad žateckého arcidiakona. Dňa 20. marca 1393 Ján umiera počas mučenia (v dnešnom dome č. 12 na rohu ulíc "Rytířská" a "Na Můstku"), pravdepodobne okolo pol deviatej, jeho telo je zhodené z dnešného Karlovho mosta do Vltavy. 17. apríla nachádzajú Jánovo telo zachytené na pravom brehu Vltavy (v mieste dnešného Čechovho mosta) cyriaci, ktorí ho pochovávajú v kostole sv. Kríža pri svojom kláštore.
Okolnosti Jánovej smrti.
Dôvodov, ktoré zapríčinili Jánovu smrť, existuje viac. Kvôli veľkej západnej schizme vzniká nepriateľstvo medzi českým kráľom Václavom IV. a arcibiskupom Janom z Jenštejna. Ich spor bol tiež sporom o menovanie biskupov a vôbec vysokých cirkevných úradov. Tieto spory sa vyhrotili na začiatku roku 1393 kvôli voľbe nového opáta kláštora v Kladruboch. Ján z Pomuku bol Jenštejnovým úradníkom, a túto voľbu potvrdil tak rýchlo, že kráľ čakajúci niekoľko rokov na smrť predchádzajúceho opáta, nestačil vzniesť formálnu námietku a dosadiť svojho človeka.
Podľa katolíckych prameňov z 15. storočia Ján z Pomuku kritizoval samého kráľa a nechcel vyzradiť kráľovi spovedné tajomstvo kráľovnej, ktorej mal byť spovedníkom. Podľa katolíckej cirkvi svedčí o tom, že dôvodom umučenia je posledný z uvedených, i kráľova neobvyklá aktivita v mučiarni. Kráľ mal osobne Jána páliť na boku pochodňou, a tak ho nútiť, aby vyzradil potrebné informácie. Opačný názor je, že kráľ sa pomstil predovšetkým za zmarenie svojich mocenských plánov.
Ján Nepomucký ako legenda.
Osudy Jána z Pomuku nekončia jeho smrťou, ale osud jeho života je v priebehu ďalších českých dejín veľmi zaujímavý a vrtkavý. 
Po Jánovej smrti podáva Jan z Jenštejna k rímskej kúrii sťažnosť na Václava IV., v ktorej už Jána označuje ako mučeníka. Už niekoľko rokov po jeho smrti (1401) jeho životopis uvádza zázračné okolnosti nájdenia jeho tela a opäť ho označuje za mučeníka. Augustiniánsky opát Ludolf okolo roku 1398 označuje Jána z Pomuku za „ctihodného muža, milého Bohu i ľuďom, Čechom i Nemcom“. Pred rokom 1416 je telo bývalého generálneho vikára pochované v katedrále sv. Víta. V roku 1449 zverejňuje Tomáš Ebendorfer z Haselbachu domnienku, že Ján bol zabitý kvôli spovednému tajomstvu. Majster Pavel Žídek vo svojej "Spravovně" uvádza v roku 1471 príbeh o doktorovi Johánkovi, spovedníkovi kráľovnej. Okolo roku 1480 zachytáva inventár svätovítskeho pokladu votívny dar ku cti „blahoslaveného Jána z Pomuku“. Jan z Krumlova, dekan svätovítskej kapituly zaznamenáva v roku 1483 omylom nesprávny dátum smrti Jána z Pomuka – rok 1383. Tieto svedectvá hovoria o tom, že spomienka na Jána z Pomuku zostávala počas husitského hnutia v českých zemiach živá.
Václav Hájek z Libočan vo svojej "Kronike českej" (1541) rozlišuje dvoch Jánov, Jána Nepomuckého a doktora Jána z Pomuku. Obaja podľa neho boli utopení, jeden však v roku 1383, druhý v roku 1393. Tento názor z veľmi populárnej kroniky svojej doby nakoniec prevládol, i keď pravdepodobne šlo o omyl zo strany kronikára. V roku 1599 však zaraďuje Jiří Barthold Pontanus z Breitenberka "Jána Spovedníka" medzi patrónov českých zemí. To potvrdzuje domnienku J. Pekařa, že kult sv. Jána by sa v Čechách najskôr presadil, i keby nebolo Bielej hory.
Druhá polovica 17. storočia je obdobím dvoch dôležitých životopisov Jána Nepomuckého – v jazyku latinskom od kanonika Jana Ignáca Dlouhoveského (1668) a od Bohuslava Balbína z roku 1680. V roku 1683 bola na pražskom moste, terajšom Karlovom, vztýčená socha Jána Nepomuckého od Jana Brokofa. V roku 1708 bol v Hradci Králové sv. Jánovi Nepomuckému zasvätený prvý kostol. Už v roku 1639 bola v Nepomuku, Jánovom rodisku začatá stavba chrámu na údajnom mieste jeho rodného domu, zasvätenému samozrejme Jánovi Krstiteľovi.
Kanonizácia.
Snaha o kanonizáciu Jána z Pomuku začína v druhej polovici 17. storočia. Odporcovia tohto svätorečenia boli predovšetkým jezuiti, ktorí sa držali Balbínovho životopisu sledujúceho Hájkovu kroniku. Dôvodom snahy o svätorečenie, ak by k tomu došlo až v tejto dobe, kedy bola rekatolizácia Čiech už v podstate skončená, potom ale zjavne nemohla byť snaha jezuitov použiť si sv. Jána ako nástroj katolíckej reformácie (Pekař, 288). 
Rím sa k snahe o kanonizáciu staval od začiatku veľmi skepticky a až v roku 1715 pražský arcibiskup Ferdinand Khünburg začal beatifikačný proces Jána Nepomuckého. 31. mája 1721 vyhlásil pápež Inocent XIII. (17211724) Jána za blahoslaveného. Nasledujúceho roku bol zahájený kanonizačný proces, kanonizácia pápežom Benediktom XIII. prebehla 19. marca 1729. V roku 1736 bolo inštalované strieborné mauzóleum Jána Nepomuckého v katedrále sv. Víta. 
Katolíci vysvetľujú omyl uskutočnený pri beatifikačnom a kanonizačnom procese tým, že v otázke kanonizácie došlo pri stave vtedajšieho dejepisectva a zmätenosti prameňov k tomu, že základom obrazu svätého, ktorého sa kongregácia rozhodla kanonizovať, bola osoba, ktorú Hájek a Balbín líčia ako Jána z Nepomuku, ktorý bol utopený v roku 1383.
Spor o sv. Jána až do 20. storočia.
V roku 1747 Eliáš Sandrich vyvrátil Hájkov omyl, ktorý rozdelil Jána do dvoch postáv a datuje Jánovu smrť do roku 1393. O päť rokov neskôr sa do Prahy dostáva text Jenštejnovej žaloby z doby tesne po Jánovej smrti. Gelasius Dobner v roku 1784 kritickým skúmaním prameňov na konci 18. storočia potvrdzuje nespoľahlivosť Hájkovej kroniky a konkrétne odhalil tiež Hájkove chybné čítanie dobových prameňov. Podľa neho je teda historický vikár Ján z Pomuku totožný s legendárnym mučeníkom spovedného tajomstva. S Dobnerom polemizuje Josef Dobrovský, ktorý vylučuje spoveď ako dôvod Jánovej smrti. Dobnerovho názoru sa neskôr pridrží napr. František Palacký.
V roku 1849 publikoval Ferdinand Břetislav Mikovec teóriu, podľa ktorej pravým dôvodom „umelého vytvorenia“ postavy sv. Jána, jeho kanonizácia v 18. storočí a podporovaného kultu bola snaha zatieniť touto postavou pamiatku Jána Husa. Základom argumentácie odporcov kultu sv. Jána sa stáva v roku 1855 kniha Otta Abela "Legenda o svätom Jánovi Nepomuckom". Po vzniku Československej republiky dochádza v rokoch 19191920 k vlne ničenia nepomuckých pamiatok. 
V reakcii na toto ničenie a celé ideové pozadie uverejňuje v roku 1921 Josef Pekař sériu novinových článkov, neskôr zhrnutých do spisu "Tri kapitoly z boja o sv. Jána Nepomuckého", kde sa bráni tomu, aby sa osoba sv. Jána Nepomuckého stavala proti osobe Jána Husa. V roku 1925 zrušila československá vláda sviatok sv. Jána Nepomuckého ako deň pracovného pokoja.
V 70. rokoch je uskutočnený antropologický prieskum pozostatkov Jána z Pomuku, ktorý potvrdzuje ich autenticitu. Ten istý výskum zároveň potvrdzuje, že domnelý svätcov jazyk je v skutočnosti pozostatkom mozgového tkaniva. Tento pozostatok Jánovho tela hral svoju roľu pri kanonizačnom procese, pretože bol mylne považovaný za zázračný a mal potvrdzovať, že dôvodom Jánovej smrti bolo nevyzradenie spovedného tajomstva.
Kategorizácia chápania Jána Nepomuckého.
August Amrhein delí účastníkov spor o Jána Nepomuckého takto:
Toto všeobecne prijímané delenie modifikoval roku 1922 František Stejskal.
Úcta k sv. Jánovi.
Sv. Ján Nepomucký má vďaka jezuitským misiám dobrý zvuk po celom svete, predovšetkým v Bavorsku a krajinách Latinskej Ameriky. Je uctievaný ako mučeník spovedného tajomstva a patrón pri prírodných pohromách a povodniach (vďaka spôsobu jeho smrti). Jeho vyobrazenie možno nájsť na mnohých miestach, predovšetkým na mostoch. 
Tieto sochy sú väčšinou obmenou Brokofovho vyobrazenia – kňaz v rochete, s biretom na hlave a piatimi hviezdami okolo nej, v ruke drží kríž, prípadne tiež palmovú ratolesť. Palma je symbolom víťazstva, hviezdy zastupujú legendu, podľa ktorej vltavskí rybári našli po smrti Jánove telo, prípadne päť rán Kristových či písmená latinského "tacui" (mlčal som). Nevyzradenie spovedného tajomstva je symbolizované prstom na ústach. Hviezdy okolo hlavy sú atribút medzi svätcami veľmi zvláštny, pretože s hviezdami okolo hlavy je zobrazovaná iba Panna Mária. Iným atribútom je jazyk, ktorý mal byť nájdený v 18. storočí v Janovej lebke neporušený; podľa nových výskumov však išlo o mozgové tkanivo. Ďalšími atribútmi sú paládium Zeme českej v Starej Boleslavi (podľa barokovej legendy sem sv. Ján putoval), most, kotva či chudák, ktorému Ján dáva almužnu.
Kult sv. Jána Nepomuckého je nerozlučne spojený s českým barokom, kedy patril k najvýznamnejším svätcom. Je patrónom Čiech a Bavorska. So stovkami kostolov a kaplniek zasvätených sv. Jánovi Nepomuckému sa môžeme stretnúť nielen v Česku, ale aj za hranicami. Svätojánske sochy patria k typickým atribútom tradičnej českej krajiny. Nájdeme ich najmä na mostoch (patrón vôd), ale i na ďalších miestach. 

</doc>
<doc id="36081" url="https://sk.wikipedia.org/wiki?curid=36081" title="Najsvätejšia Trojica">
Najsvätejšia Trojica

Najsvätejšia Trojica alebo skrátene Trojica alebo Svätá Trojica alebo Presvätá Trojica je v kresťanstve spoločné pomenovanie pre tri Božské osoby – Otca, Syna a Svätého Ducha. Podľa kresťanov existuje len jeden, jediný Boh, ktorý je však v troch osobách. Je to tajomstvo viery, ktoré sa ľudským rozumom nedá pochopiť.
Kresťanstvo.
V súčasnosti doktrínu o Najsvätejšej Trojici prijíma väčšina kresťanov na celom svete.
Doktrínu svätej Trojice a jej spochybnenie alexandrijským diakonom Áriusom riešil v roku 325 ekumenický Nicejský koncil (zhromaždenie) kresťanských biskupov Rímskej ríše, ktorý zvolal cisár Konštantín I. Veľký do mesta Nikaia (teraz İznik, Turecko). Nezúčastnil sa ho pápež, iba jeho zástupcovia. Hlasmi asi 300 biskupov schválili na základe vyznania niektorej z východných cirkví, pravdepodobne z Cézarejskej Palestíny, tzv. Nicejské vyznanie viery o jednote troch osôb jediného Boha: Boha Otca, Boha Syna a Boha Ducha svätého.
V Biblii sa výrazy ako Najsvätejšia trojica, Svätá trojica alebo Trojjediný nevyskytujú. Na niektorých miestach sa však spomínajú tri Božské osoby spolu, hlavne v Matúšovom evanjeliu (Mt 28,19): „"Choďte teda, učte všetky národy a krstite ich v mene Otca i Syna i Ducha Svätého a naučte ich zachovávať všetko, čo som vám prikázal."“ a na niektorých ďalších miestach, napr. na začiatku Prvého Petrovho listu (1 Pt 1, 2): „"[…] ktorých Boh Otec vopred poznal a Duchom posvätil, aby boli poslušní a pokropení krvou Ježiša Krista: Milosť vám a pokoj v hojnosti."“ alebo nepriamo na konci Druhého listu Korinťanom (2 Kor 13, 13): „"Milosť Pána Ježiša Krista a láska Božia i spoločenstvo Svätého Ducha nech je s vami všetkými."“
Iné náboženstvá.
V iných náboženstvách uctievali trojicu bohov starí Babylončania (Nimrod – Semiramis – Tammuz), Egypťania (Osiris – Isis – Horus) antický Rím (Jupiter – Juno – Minerva) a uctievajú ju hinduisti (Brahma – Višnu – Šiva). Rozdiel oproti kresťanstvu je však ten, že kresťanstvo neuctieva troch bohov, ale len jedného Boha v troch osobách. 

</doc>
<doc id="36082" url="https://sk.wikipedia.org/wiki?curid=36082" title="Anton Padovský">
Anton Padovský

Svätý Anton Padovský rod. Fernando Martins de Bulhões (bežne aj "sv." Anton Paduánsky, Anton z Padovy, Anton Lisabonský; * 15. august 1195, Lisabon – † 13. jún 1231, Padova) bol portugalský rímskokatolícky kňaz, rehoľník – františkán a predtým augustinián, kazateľ a teológ. Dňa 30. mája 1232 bol vyhlásený pápežom Gregorom IX. za svätého, roku 1946 bol svätým otcom Piom XII. vyhlásený za učiteľa cirkvi. 
Bol obdarovaný schopnosťou bilokácie, prorokovania a čítania v svedomí ľudí. Ako prvý vo svojej reholi učil bratov teológiu.
Bol prezývaný aj ako „"Kladivo na kacírov"“ napriek tomu, že sa k nim nesprával hrubo, ba práve naopak si dokázal získať ich záujem a úctu svojou vľúdnosťou a výrečnosťou. Pápež Gregor IX. o ňom povedal, že je „"Archou Písma svätého"“.
Biografia.
Mladosť.
Narodil sa v bohatej lisabonskej rodine ako Fernando Martins de Bulhões. Jeho matka Mária pochádzala zo slávneho rodu "Treverského". No aj napriek tomu svojho syna vychovala viac po kresťansky než po šľachticky.
Rehoľník.
Augustinián.
V pätnástich rokoch ho prijali do Rádu svätého Augustína. Táto rehoľa sa venuje najmä štúdiu Svätého Písma v čom Fernando vynikal. V Lisabonskom kláštore ho ale pri štúdiách vyrušovali návštevy príbuzných, a preto sa rozhodol požiadať o preloženie inam. Bol preložený do Coimbry, kde získal teologické vzdelanie. Vtedy mal 25 rokov.
O niekoľko rokov neskôr zomrelo mučeníckou smrťou v Maroku niekoľko františkánov a ich ostatky boli prevezené do Portugalska, kde sa konal aj ich pohreb, na ktorom sa Fernando zúčastnil. Príbeh františkánov naňho prudko zapôsobil a prial si ich nasledovať. V dôsledku toho odišiel od augustiniánov.
Františkán.
Začiatky.
Po tom čo ho zasiahol príbeh františkánskych mučeníkov sa pridal k Menším bratom – františkánom v Coimbre a prijal meno "Anton." Chcel ísť šíriť vieru medzi africké národy, preto sa aj do Afriky vybral. Po krátkom pobyte na africkom kontinente však ochorel a musel sa liečiť, preto sa musel vrátiť do Európy. Loď, na ktorej sa plavil do Európy ale stroskotala a búrka ju vrhla na pobrežie Sicílie.
Anton potom prebýval v kláštore v Messine.
Kláštor pri Forli.
Potom čo sa aspoň čiastočne uzdravil sa odobral do Assisi, aby spoznal zakladateľa rehole – svätého Františka Assiského. Stretol sa s ním a prosil ho, aby ho prijal do niektorého z talianskych kláštorov, no neuspel lebo ešte nebol dostatočne uzdravený.
Nakoniec bol predsa len prijatý. Vstúpil do malého kláštora pri talianskom Forli, kde v tom čase žili len štyria bratia. Anton bol veľmi pokorný, mlčal o svojom pôvode a vykonával aj tie najhoršie práce. Po čase bol poslaný priamo do Forli, aby tam prijal kňazskú vysviacku. V meste bolo zhromaždených množstvo rehoľných čakateľov na sviatosť kňazstva, františkáni a dominikáni. Pred slávnostným jedlom boli vyzvaní, aby predniesli duchovnú reč. Nikto nenabral dostatok odvahy prehovoriť, a tak sa slova ujal novokňaz Anton. Sprvu hovoril jednoducho a nesmelo ale po chvíli sa osmelil a začal hovoriť veľmi výrečne a so značnou učenosťou. Všetci žasli. Následne bol vyslaný na štúdiá a venoval sa kázaniu.
Kazateľ.
Anton kázal v kostoloch, na námestiach a dokonca aj na plážach. Niekedy ho údajne počúvalo až 30-tisíc ľudí.
Legenda hovorí, že keď kázal v talianskej Rimini pri pobreží a nikto ho nechcel počúvať, ryby vystrkovali z vody hlavy, aby mohli počuť jeho hlas. Všetci Riminčania sa po tomto zázraku obrátili. Iná legenda zase hovorí, že raz sa svätý Anton nestihol vrátiť do svojho kláštora, a zostal teda ako hosť grófa Zina Camposampiera v Padove. Hostiteľ videl Antona ako v rukách choval malého Ježiška (takto býva často vyobrazený). 
V talianskej Padove sa stávalo, že ľudia si chodili do kostola zaistiť miesta blízko kazateľnice už v noci, len aby Antona dobre počuli. Nikto nechodil na kázanie v drahom oblečení, pretože sa vedelo, že to Anton nemal rád.
Vo francúzskom meste Toulouse bolo v tom čase stredisko sekty katarov a aj tu mali Antonove kázne veľkú odozvu. Svätého Antona Paduánskeho začali prezývať „"Kladivo na kacírov"“ napriek tomu, že proti nekresťanom nebol násilný ani vulgárny, naopak si dokázal získať ich záujem a úctu svojou vľúdnosťou a výrečnosťou, čím ich priviedol na súhlas s autoritou cirkvi.
Založil mnoho kláštorov a napokon sa usadil v Padove.
Jeho kázeň raz počul pápež Gregor IX. a Antona nazval „"Archou Písma svätého"“. Po vypočutí Antonovho kázania zhýralci zanechávali svojho dovtedajšieho života a kajali sa, dlžníci boli prepustení z väzenia. Niektoré z jeho kázaní sa zachovali. 
Záver pozemského života.
V roku 1231 sa celkovo vyčerpaný so slabým zdravím usadil v Campo di San Pietro blízko Padovy a tam aj zomrel 13. júna nasledujúceho roku vo veku len 36 rokov.
Svätec a učiteľ cirkvi.
Po najkratšom procese kanonizácie v dejinách bol vyhlásený za svätého už po 11 mesiacoch od začiatku procesu, 30. mája 1232, pápežom Gregorom IX. Atribúty Antona Padovského sú františkánsky odev, ľalie a držanie v malého Ježiša v rukách. 16. januára 1946 ho pápež Pius XII. vyhlásil za učiteľa cirkvi.
V umení.
Kedže z františkánskej rehole vzišlo mnoho svätcov, inkonografia sa snaží svätého Antona Paduánskeho spomedzi nich odlíšiť. Na to slúžia atribúty – veci úzko spojené s daným človekom. Svätý Anton z Padovy je teda najčastejšie zobrazovaný tak, ako asi všetci františkáni v hnedom habite. Špecifické sú preňho tieto atribúty: keďže je s ním spojená legenda o zázraku, že ryby vystrkovali hlavy z vody, aby ho počuli, niekedy sa to používalo ako jeho atribút; veľmi často je v umeleckých dielach zobrazovaný so steblom bielych ľalií, ktoré reprezentujú jeho čistotu; iné zvyky zase odkazovali na Antonovo vizionárstvo; jeden čas sa ako jeho atribút používalo aj horiace srdce.
V roku 1511 taliansky renesančný umelec Titan vytvoril v Scuola del Santo v talianskej Padove tri veľké fresky zobrazujúce zázraky zo života svätého Antona Paduánskeho: "Zázrak Žiarlivého manžela, Dieťa svedčiace o nevine svojej matky," 
Ďalší, azda najčastejší, symbol svätého Antona je zobrazenie ako medituje nad otvorenou knihou, v ktorej sa objaví postava malého Ježiška. Postupom času sa v umení postava Božieho Syna zväčšovala, až sa došlo k tomu, že niekedy zakrýva celú knihu alebo kniha vôbec nie je prítomná. Je teda preňho typické držanie novorodeniatka Ježiša v jednej ruke a kríža alebo ľalie v ruke druhej.
Digitálna rekonštrukcia tváre.
Dňa 10. júna 2013 bola zverejnená najhodnovernejšia digitálna rekonštrukcia tváre sv. Antona Paduánskeho. Na jej tvorbe sa podieľalo Antropologické múzeum Univerzity sv. Antona Paduánskeho spolu s medzinárodným tímom forenzných bádateľov. Bola vytvorená za pomoci najmodernejšej 3D techniky s použitím digitálnej kópie lebky svätca.

</doc>
<doc id="36083" url="https://sk.wikipedia.org/wiki?curid=36083" title="Gama Aquilae">
Gama Aquilae



</doc>
<doc id="36084" url="https://sk.wikipedia.org/wiki?curid=36084" title="Tarazet">
Tarazet

Tarazet (Tarazed, Terazed, Gama Aquilae, γ Aql/γ Aquilae) je hviezda v súhvezdí Orol. Jeho názov znamená „orol“ a pochádza z perzského "Šahin Tarazed", čo bol pôvodne názov celého súhvezdia Orol. Tarazed je výrazne červenkastý. Je to nadobor spektrálnej triedy K.

</doc>
<doc id="36085" url="https://sk.wikipedia.org/wiki?curid=36085" title="Beta Lyrae">
Beta Lyrae



</doc>
<doc id="36086" url="https://sk.wikipedia.org/wiki?curid=36086" title="Sheliak">
Sheliak

Sheliak alebo Beta Lyrae (β Lyr / β Lyrae) je hviezdny systém v súhvezdí Lýra. Je to zákrytová premenná polodotyková viacnásobná hviezda. Názov pochádza z arabského Sulahfá = korytnačka, lýra z korytnačieho panciera.
V malom ďalekohľade možno vidieť jej modravého vizuálneho sprievodcu, ktorý má jasnosť 7,8 mag. V skutočnosti leží tento sprievodca od Sheliaku veľmi ďaleko. Samotný Sheliak je veľmi tesnou dvojhviezdou, ktorú nerozlíšia žiadne ďalekohľady. Je to zákrytová premenná typu W Serpentis, no niekedy sa označuje ako prototyp premenných hviezd typu Sheliak. Mení svoju jasnosť medzi 3,4 a 4,3 mag s periódou 12,91 dňa. V rámci tejto periódy sa vyskytuje sekundárne minimum, pri ktorom jasnosť poklesne o 0,4 mag. Hlavná zložka je obor spektrálnej triedy B9, druhá zložka má spektrálny typ buď A8 alebo B0,5. Obe hviezdy svojím vzájomným gravitačným pôsobením vytvárajú spoločný plynový obal, ktorý ich obklopuje a rozpína sa. Vzniká únikom prúdu plazmy z obra. Obal sa rozpína rýchlosťou 75 km/s.
Sheliak je veľmi žeravá hviezda, takže sa v spektre prejavuje širokými emisnými čiarami, ktorých intenzita sa počas svetelných zmien dvojhviezdy len nepatrne mení. Zmeny jej jasnosti sa dajú ľahko pozorovať voľným okom. Vhodné porovnávacie hviezdy sú Sulafat (magnitúda 3,24) a kappa Lyrae (4,33).

</doc>
<doc id="36089" url="https://sk.wikipedia.org/wiki?curid=36089" title="Vlajka Indie">
Vlajka Indie

Vlajka Indie – tvoria ju tri vodorovné pásy: šafranová, biela a zelená. V bielom páse je modré koleso – čakra (slnko s lúčmi). Vlajka je podobná vlajke Nigeru, vlajke Írska a vlajke Pobrežia Slonoviny.
Historické súvislosti.
V 19. storočí založili Briti v Indii kolóniu a spravovali ju až do roku 1947, keď India získala nezávislosť. Vlajka vznikla práve počas zápasu o nezávislosť, ktorý viedol Mahatma Gándhí. Pôvodná britská kolónia sa rozdelila na dve nezávislé krajiny – prevažne hinduistickú Indiu a prevažne moslimský Pakistan.
Interpretácie.
Šafranovo žltý pruh vlajky predstavuje hinduistickú vieru, zelený pruh zastupuje moslimov a biela na strednom pruhu je farbou mieru. 
Iná interpretácia vraví, že šafranová je farbou odvahy a obetovania, biela je farbou mieru a pravdy a zelená farbou viery a rytierskosti. Koleso v strede je starobylým znakom brahmanizmu. Nazýva sa aj "Dharma Chakra" (Koleso zákona) a jedným z atribútov boha Višnu. Jeho dvadsaťštyri vnútorných polí predstavuje počet hodín dňa, nekončiaci chod života a modrá farba kolesa je farbou mora a oblohy.

</doc>
<doc id="36090" url="https://sk.wikipedia.org/wiki?curid=36090" title="Rímsky Tref">
Rímsky Tref

Rímsky Tref () je taliansky bridžový licitačný systém, ktorý používali Walter Avarelli a Georgio Belladonna, hráči slávneho bridžového družstva Blue Team.
Otvorenia v tomto systéme sú nasledujúce:
1 12-16 HCP pravidelná rozloha
21-22 HCP pravidelná rozloha
25-25 HCP pravidelná rozloha
17-20 HCP 4 trefy a bočná päťlistá farba 
alebo ľubovoľný list forsujúci do celej hry
1 12-20 HCP 4+ kára, canapé
1 12-20 HCP 4+ srdcia, canapé
1 12-20 HCP 4+ piky, canapé
1BT 17-20 HCP pravidelná rozloha
2 12-16 HCP ľubovoľné 4-4-4-1 alebo 5-4-4-0
2 17-20 HCP ľubovoľné 4-4-4-1 alebo 5-4-4-0
2 12-16 HCP 5+ sŕdc a 4 trefy
2 12-16 HCP 5+ pikov a 4 trefy
2BT 23-24 HCP pravidelná rozloha
Po otvorení 1 - 1 je umelým negatom po otvoreniach 1// (forsujúcich na jedno kolo) odpoveď na najbližšom stupienku je negatívna s 0-9 HCP.

</doc>
<doc id="36091" url="https://sk.wikipedia.org/wiki?curid=36091" title="Fáza (termodynamika)">
Fáza (termodynamika)

Fáza (iné názvy: termodynamická fáza, fáza termodynamickej sústavy) je v termodynamike homogénna časť termodynamickej sústavy s rovnakými vlastnosťami. Pojem homogenita sa rozumie na makroskopickej úrovni, teda napríklad viaczložkový tuhý (alebo aj iný) roztok sa považuje za jedinú fázu. Pri roztokoch sa "nehomogenita" prejavuje až na atomárnej úrovni, kde však už nemá zmysel hovoriť o makroskopických vlastnostiach (teplota, magnetické vlastnosti, mechanické vlastnosti atď.). K najbežnejším príkladom patrí fáza plynná, kvapalná a pevná (teda skupenstvá), k menej známym napríklad feromagnetická alebo paramagnetická fáza. Pri zmene tzv. stavovej veličiny (napríklad teploty, tlaku, magnetického poľa či iných) dochádza v mnohých látkach k fázovým prechodom.

</doc>
<doc id="36092" url="https://sk.wikipedia.org/wiki?curid=36092" title="Canapé">
Canapé

Canapé je bridžová licitačná metóda, keď s dvojfarebným listom licitujeme najprv kratšiu farbu a v nasledujúcom kole dlhšiu farbu (oproti prirodzeným zásadám, podľa ktorých sa najprv licituje dlhšia farba). V niektorých licitačných systémoch otvorenia na prvom stupni sú vždy "canapé", v iných systémoch otvorenia na prvom stupni môžu, ale nemusia byť "canapé".
Metóda "canapé" bola vypracovaná francúzskym bridžovým teoretikom Pierrom Albarranom.

</doc>
<doc id="36093" url="https://sk.wikipedia.org/wiki?curid=36093" title="Fáza">
Fáza

Fáza môže byť:

</doc>
<doc id="36094" url="https://sk.wikipedia.org/wiki?curid=36094" title="Carnotov cyklus">
Carnotov cyklus

 
Carnotov cyklus, presnejšie vratný Carnotov cyklus, Carnotov obeh (vratný Carnotov obeh) alebo Carnotov proces (vratný Carnotov proces) je ideálny tepelný obeh pozostávajúci z vratných zmien (dvoch adiabát a dvoch izoteriem), ktorý prebieha medzi dvoma zásobníkmi tepla rôznej teploty. Má najvyššiu možnú tepelnú účinnosť v danom rozsahu teplôt.
Carnotov cyklus opisuje prácu ideálneho tepelného stroja a vyvodzuje jeho maximálnu teoretickú účinnosť. Teoreticky tento cyklus prvýkrát opísal Nicolas Léonard Sadi Carnot, po ktorom je aj pomenovaný.
Diagramy Carnotovho cyklu.
Jednotlivé fázy Carnotovho cyklu je možné podľa potreby znázorniť v rôznych diagramoch. p-V diagram vyjadruje závislosť tlaku od objemu, T-S diagram vyjadruje závislosť teploty od entropie. 
V oboch typoch diagramov krivky jednotlivých zmien ohraničujú oblasť ktorej obsah zodpovedá práci vykonanej strojom. 
formula_1 
Energetická bilancia Carnotovho cyklu.
úsek 1-2 izotermická expanzia (indexy podľa obrázku):
 formula_2
úsek 2 -3 adiabatická expanzia
 formula_3   ;   formula_4
úsek 3-4 izotermická kompresia:
 formula_5
úsek 4-1 adiabatická kompresia:
 formula_6   ;   formula_7
 formula_8
Účinnosť Carnotovho cyklu.
a po zjednodušení:
 formula_9
Účinnosť Carnotovho cyklu závisí iba od teplôt v stavoch 1,2 a 3,4.
Realizácia Carnotovho cyklu.
Teoretickou realizáciou Carnotovho cyklu je ideálny "Carnotov tepelný motor".

</doc>
<doc id="36096" url="https://sk.wikipedia.org/wiki?curid=36096" title="Indická vlajka">
Indická vlajka



</doc>
<doc id="36097" url="https://sk.wikipedia.org/wiki?curid=36097" title="Jozef Dekret-Matejovie">
Jozef Dekret-Matejovie

Jozef Dekret-Matejovie alebo Jozef Decrett (* 12. júl 1774, Dobroč pri Čiernom Balogu – † 18. január 1841, Banská Bystrica) bol slovenský horár, ktorý na strednom Slovensku (Horehronie) zaviedol v ťažbe dreva pílu namiesto sekier, ale predovšetkým bol priekopníkom v obnove lesov.
Jeho zásluhou sa na Slovensku začalo s výsevom v lesoch z vlastných zdrojov, spúšťaním dreva rigolmi a zaviedlo všeobecné používanie ručnej píly. Jeho národné cítenie bolo porovnateľné so štúrovcami. J. D. Matejovie vyrastal v drevorubačskom prostredí. Bol samouk, lesný praktik a obhajca progresívnych myšlienok pri obhospodarovaní lesov. Založil tradíciu lesnej prvovýroby. Významnosť lesného hospodárstva videl v zachovaní, zabezpečovaní a všestrannom zveľaďovaní lesov. V tom je aj jeho odkaz pre súčasnosť "„Zachovať lesy potomstvu, lebo oni sú predpokladom udržania života na Zemi“".
Život.
Jozef sa narodil v rodine lesného robotníka Jána Decretta a jeho manželky Márie, neskôr lesného dozorcu a nakoniec strážcu hrabieľ (česiel na zachytávanie dreva, plaveného po riekach). Absolvoval piaristické gymnázium v Brezne a v roku 1787 nastúpil do lesnej služby, najskôr ako nádenník, potom pomocný horár a horár. V roku 1807 bol vymenovaný za hlavného horára a v roku 1808 za lesného pojazdného v Brezne. Od roka 1814 až do dôchodku 1837 vykonával funkciu komorského lesmajstra. V tom čase uskutočňoval vymeriavanie pozemkov a spracoval štatút lesných osád v okolí Čierneho Hrona, ktorý platil takmer ďalších 150 rokov.
V roku 1825 pozval robotníkov z oblasti rakúskeho Štajerska, aby naučili miestnych konzervatívnych drevorubačov používať nové metódy ťažby dreva a predovšetkým prekonali ich odpor k práci s pílou. Pre drevorubačov, ktorí sa odhodlali používať pílu presadil vyššie mzdy a za nízke pne príplatky.
No hlavná Dekretova zásluha nie je zefektívnenie ťažby, ale plánovité zalesňovanie hôr, zdevastovaných niekoľkými storočiami ťažby dreva pre potreby miestneho rozvinutého baníctva, hutníctva a sklárstva. Dovtedy sa odlesňovanie bránilo len úradným obmedzovaním ťažby dreva a zákazmi pasenia kôz na holinách. Zalesňovanie inak ako prirodzenou cestou (náletmi) bolo neznáme. Dekretovi sa podarilo presadiť plánovitú výsadbu a sám ju aktívne realizoval, opätovné zalesňovanie pokladal za najvýznamnejšiu prácu. Do roku 1838 zalesnil , ktoré boli predtým bez porastu.
V jeho práci pokračovali aj jeho nástupcovia a podarilo sa tak na začiatku dvadsiateho storočia opäť zalesniť prakticky celú oblasť.

</doc>
<doc id="36099" url="https://sk.wikipedia.org/wiki?curid=36099" title="Blue Team">
Blue Team

Blue Team bolo legendárne talianske bridžové družstvo, ktoré mnoho rokov panovalo na svetovej bridžovej scéne.
Talianska bridžová federácia menovala v roku 1950 za trénera reprezentačného družstva Carla A. Perrouxa. Ten usporiadal kvalifikačné zápasy vybraných, väčšinou mladých, hráčov. Vytvoril rôzne tímy, ktoré pre účely kvalifikácie boli pomenované farbami. Z kvalifikačných zápasov vyšiel víťazne "Modrý tím", ktorý zvíťazil nad "Červeným tímom", a ktorý sa pod týmto názvom stal najznámejším družstvom v histórii bridžu. Družstvo tvorili hráči z Ríma a Neapolu. Dvaja rímski hráči z tímu, Avarelli a Belladonna, vytvorili nový licitačný systém, ktorý nazvali Rímsky Tref (Fiori Romano / Roman Club). Okrem viacznačného otvorenia 1 tref, boli použité mnohé konvenčné otvorenia, ktoré na druhom stupni, okrem silových vlastností, vyjadrovali aj rozlohové vlastnosti listov (dvojfarebných a trojfarebných). Základným princípom systému sa stala dražba metódou canapé. Podstatou tohto systému je dražba najprv kratšej dlžky, a pokiaľ sa nenájde zhoda, draží sa skutočná dlžka (aspoň päťlistá) v druhom kole. Takto sa stávalo, že otvorenie jedným vo farbe bolo učinené aj na trojliste – aj v drahej farbe. Rímsky tref zaviedol do dražby aj mnohé iné nové prvky, napr. na hodnotenie sily farebných listov systém nepoužíval bodovacie metódy ani hracie ani rýchle zdvihy, ale hodnotil ich stratovými zdvihmi; ako odpoveď na informačnú kontru dražil partner, vo väčšine prípadov, svoju najkratšiu farbu ap.
Dôkladná príprava priniesla svoje ovocie. V roku 1957 vyhral Blue Team v New Yorku vysoko nad americkou reprezentáciou, ktorá sa skladala zo samých hviezd, včítane Ch. Gorena, a Taliansko sa stalo Majstrom sveta. Na tomto zápase bola evidentná prevaha licitačného systému Talianov, ktorí často končili v lepších záväzkoch. Až na rok 1960, keď na Olympiáde v Turíne vyhrali reprezentanti Francúzska, obhajoval Blue Team titul až do roku 1969 (vrátane dvoch olympiád), keď sa rozpadol. Viacerí hráči prešli do profesionálneho bridžového cirkusu, ktorý založila svetoznáma egyptská filmová hviezda a jeden z najlepších hráčov sveta, Omar Sharif.
Po rozpade tímu bridžovú scénu ovládli Američania, menovite Dallaské esá. Celá vec mala ale jeden háčik. Legendárny Blue Team sa medzitým rozpadol a svet ani Američania nedostali odpoveď na otázku, kto je na svete najlepší a nikto nevedel povedať, ako by dopadlo stretnutie týchto dvoch gigantov. Našli sa viacerí fanúšikovia a organizátori, ktorí tieto otázniky chceli odstrániť. Ich snaženie bolo nakoniec korunované úspechom a Blue Team sa zišiel znovu, aby sa stretol s Dallaskými esami na "Stretnutí storočia" v decembri roku 1971 v Las Vegas. Za obrovského záujmu celého sveta porazil Blue Team Aces of Dallas vysoko. Svoje víťazstvo potvrdil Blue Team o rok na Bridžovej olympiáde v Miami, keď sa vo finále znovu stretol s Dallaskými esami a opäť vysoko zvíťazil. V rokoch 1973 až 1975 si pripísal Blue Team ešte ďalšie 3 tituly majstra sveta.

</doc>
<doc id="36102" url="https://sk.wikipedia.org/wiki?curid=36102" title="Filoktétes">
Filoktétes

Filoktétes alebo Filoktétés alebo Filoktetes (po grécky "Filoktétes"/iný prepis: Filoktétés) bol v starogréckej mytológii tesálsky kráľ a jeden z argonautov, o ktorom hovorila veštba, že bez jeho luku a šípov, ktorý zdedil od Herkula/Herakla pretože bol členom jeho družiny, nemožno dobyť Tróju. 
Na ceste do Tróje ho náhodou uhryzol had, a keďže bolo jeho zranenie pre výpravu neznesiteľné, Odyseus ho vysadil na ostrove Lemnos. Po desiatich rokoch trójskej vojny sa však poňho vrátili, lebo sa dozvedeli spomínanú veštbu. A veštba sa naplnila: Filokteta Odyseus lsťou dopravil do Tróje, kde otráveným šípom, ktorý nikdy neminul cieľ, zasiahol pôvodcu vojny Parida, na ktorého preniesol jeho chorobu.

</doc>
<doc id="36106" url="https://sk.wikipedia.org/wiki?curid=36106" title="Zmydelňovanie">
Zmydelňovanie

Zmydelňovanie, alebo saponifikácia (zmydelňovanie esterov) je alkalicky katalyzovaná hydrolýza esterov za vzniku príslušného alkoholu a alkalickej soli mastnej kyseliny (vyššej karboxylovej kyseliny). Reakcia alkoholu a karboxylovej kyseliny na ester a späť je rovnovážna reakcia, ktorej pri zmene podmienok môžeme ovplyvniť posunutie rovnováhy v prospech produktov alebo reaktantov.
 R-COOH + R'OH ↔ R-COO-R' + H2O
Ak je reakcia posúvaná na stranu produktov, ide o esterifikáciu, ak na stranu reaktantov ide o hydrolýzu esterov. Ide o dve navzájom opačné reakcie. Ak sa hydrolýza katalyzuje zásadou ide o zmydeľňovanie. Zmydeľňovanie môžeme rozdeliť na dve reakcie, samotnú hydrolýzu esteru na mastnú kyselinu a alkohol a reakciu mastnej kyseliny so zásadou, za vzniku soli:
 R-COO-R' + H2O → R-COOH + R'OH
 R-COOH + MeOH → R-COOMe + H2O
 Celkovo:
 R-COO-R' + MeOH → R-COOMe + R'OH
 , kde Me je alkalický kov (Na, K).
Dej dostal názov podľa postupu pri výrobe mydla, pri ktorom je esterom tuk a ako hydrolytické činidlo sa používajú roztoky hydroxidov (zásad NaOH alebo KOH). Vzniká sodná alebo draselná soľ kyseliny (sodné mydlo a draselné mydlo) a alkohol (glycerol).
 palmitylglycerol + hydroxid sodný → palmitát sodný + glycerol + voda

</doc>
<doc id="36107" url="https://sk.wikipedia.org/wiki?curid=36107" title="Najsvätejšia Trojica (rozlišovacia stránka)">
Najsvätejšia Trojica (rozlišovacia stránka)

Najsvätejšia Trojica alebo Svätá Trojica je náboženský termín, pozri Najsvätejšia Trojica.
Svätá Trojica môže byť aj:

</doc>
<doc id="36108" url="https://sk.wikipedia.org/wiki?curid=36108" title="Teplota topenia">
Teplota topenia

Teplota topenia alebo teplota tavenia je teplota, pri ktorej látka mení skupenstvo z tuhého na kvapalné. Kryštalická látka, ktorá sa skladá z jediného prvku, alebo jedinej zlúčeniny má svoju charakteristickú teplotu topenia. Celá premena z tuhej látky na kvapalnú prebehne pri konštantnej teplote. Niekedy sa označuje i ako teplota tuhnutia, čo je teplota zmeny skupenstva v opačnom smere: z kvapalného na tuhé skupenstvo. Mnohé látky majú teplotu topenia a tuhnutia rovnakú, pri niektorých sa však vyskytuje rozdiel, ktorý sa nazýva hysterézou.
Kryštalické látky z viacerých fáz (zliatina) alebo amorfné látky (sklo, keramické látky, termoplasty, tuky) nemajú určitú teplotu topenia, mäknú a menia sa na kvapalinu v rozmedzí určitých teplôt tzv. "intervale tavenia".
Teplota topenia mierne závisí od tlaku, menej ako teplota varu. Chemickým prvkom s najvyššou teplotou topenia je volfrám – 3 410 °C. Naproti tomu hélium existuje v tuhom skupenstve iba pri teplotách blízkych absolútnej nule a tlaku 20-krát vyššom ako je atmosférický tlak. 
Teplota tavenia zliatin.
Pri zliatinách je teplota (interval teplôt) tavenia závislá od zloženia zliatiny. Pri zliatinách dvoch v sebe úplne rozpustných zložiek plynulo prechádza od teploty tavenia jednej k teplote tavenia druhej. Pri zliatinách s čiastočnou rozpustnosťou, alebo s úplnou nerozpustnosťou, ktoré tvoria eutektikum je vo väčšine prípadov táto teplota pre akékoľvek zloženie nižšia ako teplota tavenia čistých zložiek z ktorých je zliatina zložená. Minimum sa dosiahne práve pri eutektickom zložení, pri ktorom sa zároveň interval teplôt zúži na jednu teplotu tzv. "eutektický bod". Napríklad pre zliatinu železa s uhlíkom platí:
Význam.
Teplota tavenia má význam pre mnohé technické oblasti, napríklad: odlievanie, zváranie alebo pokovovanie. V minulosti slúžila teplota topenia ľadu (tuhnutia vody) ako jedna z referenčných hodnôt pre stanovenie teplotných stupníc: Celziovej – 0 °C, upravenej Fahrenheitovej – 32 °F a Réaumurovej – 0°R.
Príklady teplôt topenia.
Tabuľka uvádza teploty topenia vybraných látok v "°C a "kelvinoch" (pri normálnom tlaku).

</doc>
<doc id="36109" url="https://sk.wikipedia.org/wiki?curid=36109" title="Teplota varu">
Teplota varu

Teplota varu alebo teplota sýtosti je teplota, pri ktorej tlak nasýtených pár sa vyrovná tlaku plynu nad povrchom kvapaliny. Pri vare látky je vyparovanie veľmi silné a pary sa tvoria aj vnútri kvapaliny. Teplota varu látky závisí od tlaku a od čistoty látky.
Teploty varu.
Tabuľka udáva teploty varu látky (pri normálnom tlaku)

</doc>
<doc id="36110" url="https://sk.wikipedia.org/wiki?curid=36110" title="Obor (hviezda)">
Obor (hviezda)

Obor je hviezda, v ktorej sa zastavili termonukleárne reakcie premeny vodíka na hélium v jej jadre. Obry patria do triedy svietivosti III Yerkesovej spektrálnej klasifikácie. Hviezdy malej hmotnosti ostanú na rovnakej jasnosti, kým sa z nich stanú biele trpaslíky. Z masívnejších hviezd sa stanú omnoho jasnejšie jasné obry alebo nadobry.
Medzi najznámejšie obry patria:

</doc>
<doc id="36111" url="https://sk.wikipedia.org/wiki?curid=36111" title="Sústava (termodynamika)">
Sústava (termodynamika)

Sústava alebo systém je súhrn častíc vyplňujúcich určitý priestor, ktorý je predmetom skúmania. Sústava je ohraničená od svojho okolia skutočnými alebo iba myslenými stenami.
Rozlišujeme sústavy:

</doc>
<doc id="36112" url="https://sk.wikipedia.org/wiki?curid=36112" title="Uzavretá sústava">
Uzavretá sústava

Uzavretá sústava alebo uzavretý systém môže byť:

</doc>
<doc id="36114" url="https://sk.wikipedia.org/wiki?curid=36114" title="Podobor">
Podobor

Podobor je trieda hviezd, ktoré sú jasnejšie ako hviezdy hlavnej postupnosti alebo trpaslíky, ale nie také jasné ako obry. Predpokladá sa, že sú to hviezdy, ktoré prestali spaľovať vodík na hélium v jadre a stávajú sa z nich obry. Podobry majú väčší priemer a nižšiu teplotu ako hviezdy podobnej hmotnosti v hlavnej postupnosti. V Yerkesovej spektrálnej klasifikácii je ich trieda svietivosti IV.

</doc>
<doc id="36117" url="https://sk.wikipedia.org/wiki?curid=36117" title="Alfa Draconis">
Alfa Draconis



</doc>
<doc id="36118" url="https://sk.wikipedia.org/wiki?curid=36118" title="Thuban">
Thuban

Thuban (α Dra/α Draconis/Alfa Draconis) je dvojhviezda v súhvezdí Drak. 
Táto hviezda bola pred 5000 rokmi Severkou. V jej blízkosti bol totiž v tých časoch Severný svetový pól, ktorý sa neskôr dôsledkom precesie presunul k Polárke. Severný svetový pól bol od Thubanu vzdialený iba 10´, čiže asi tretinu mesačného priemeru. Vtedy začínali Egypťania stavať pyramídy. Thuban bol vraj stále viditeľný priezorom Chufuovej pyramídy. Dnes to už tak nie je; pól sa posunul k Polárke a Thuban obieha okolo pólu tak ako ostatné hviezdy.
Thuban je spektroskopická dvojhviezda s obežnou dobou 51, 38 dňa. Je zaujímavé, že podľa starého označenia gréckym písmenom bol Thuban označený ako najjasnejšia hviezda súhvezdia (α Dra). Jeho jasnosť odvtedy pravdepodobne značne poklesla. Najjasnejšou hviezdou je teraz Etamin.

</doc>
<doc id="36119" url="https://sk.wikipedia.org/wiki?curid=36119" title="Poľský tref">
Poľský tref

Poľský tref (poľský názov "Wspólny Język"; akronym WJ; doslovný preklad "Spoločný jazyk"; angl. Polish Club) je najpopulárnejší poľský licitačný systém. Prvá verzia systému vznikla v šesťdesiatych rokoch 20. storočia. Systém bol odvtedy neustále modifikovaný a modernizovaný.
Základné charakteristiky systému: 
Otvorenie 2 podobne ako v systéme Precision – ukazuje dlhé trefy a môže obsahovať drahý štvorlist so silou 11-14 HCP.
V závislosti od verzie systému, otvorenie 1 je so štvorlistom alebo s päťlistom.
Jednou zo základných konvencií je „odvrátka“, umelá otázka na silu a rozlohu listu odpovedajúceho po otvorení 1 a odpovedi 1 alebo 1. „WJ“ používa tiež iné populárne konvencie ako Blackwood alebo Stayman. Novodobé varianty systému využívajú mnohé postupy prevzaté zo systému „Náš Systém“.
Verzie systému z roku 1995, 1998, 2000, 2005 vypracoval Krzysztof Jassem opierajúc sa o výsledky ankety čitateľov poľského časopisu "Brydż". 
Jednotlivé verzie sa zvyknú skrátene označovať: WJ95, WJ98, WJ2000, WJ2005.
Skrátený opis "WJ2005" na základe „System licytacyjny Wspólny Język 2005 - opis skrócony“ Krzysztofa Jassema:
1- 1
1/1 - 3/3 (druhá drahá) = „chcem hrať 3BT z tvojej ruky”

1- 1
2 = fors do celej hry bez dvojfarby

1- 1
3/3/4= fors do celej hry s dvojfarebným listom:
Otvorenie 1.
Odpovede 1/1.
Od 7 HCP, najmenej štvorlist
 1- 1/1
1NT - slabý variant, bez štvorlistu licitovaného partnerom
 2= Bubrotka
Odpoveď 1BT.
9–11 HCP bez drahého štvorlistu
1- 1BT
2= od 15 na trefoch; forsuje do celej hry.
Odpoveď 2BT.
12+ bez drahého štvorlistu, fors do celej hry
Odpovede 3, 3.
Invit do celej hry na dobrej farbe (9–11)
Odpovede 3, 3.
Sedem kariet s dvomi Top figúrami, nič bokom
Otvorenie 1.
12–17 na štvorliste. So silou 12–14 je možná rozloha štyri kára a päť trefov
Odpoveď 2.
Päťlist trefový, forsuje na jedno kolo.
Otvárajúci licituje 2 s päťlistom károvým, bez upresnenia sily. Hlášky 2, 2, 2BT oznamujú štvorlist káro a silu 12–14. V prípade licitovania drahej farby 4 list v licitovanej farbe.
Odpoveď 2.
Od 10 HCP so štvorlistom károvým
V nasledujúcom kole otvárajúci licituje prirodzene, a odpovedajúci oznamuje zádrže.
Odpoveď 3.
Blokujúca
Odpovede bez tromfa.
Štandardné (1BT = 7–10, 2BT = 11–12)
Otvorenia 1, 1.
12–17 HCP na päťliste
Odpoveď 3/3.
Blokujúce
Odpoveď 2BT.
Invit z fitom (najmenej „blokinvit”)
Forsujúce 2BT.
Po zopakovaní drahej farby:
1♥ - 1♠/1BT
2♥ - 2BT = otázka o krátkosť; forsuje na jedno kolo.
1♥ - 3♠ = slabý Splinter: ľubovoľná krátkosť so silou 9–12
1♠ - 3BT = slabý Splinter: ľubovoľná krátkosť so silou 9–12
1♥ - 3BT = silný Splinter pikový: krátkosť v pikoch so silou 12–16
1♥/1♠ - 4♣/4/4♥ (po 1♠) = silný Splinter (12–16)
Drury (2♣).
S fitom po otvorení na treťom a štvrtom mieste. Návrat na farbu je najslabší.
Skok novou farbou po pase.
Invit na vlastnej šesťlistej farbe (9–11)
Otvorenie 1BT.
Stayman 2♣.
Ďalšia licitácia je prirodzená. Nová farba odpovedajúceho na treťom stupni forsuje, a po pase invituje.
1BT - 2♣
2 - 2♠ = invit (7–9) na piatich pikoch a štyroch srdciach
1BT - 2♣
2♥/2♠ - 3/3♥ = silné uzhodnenie sŕdc/pikov texasom
Transfery 2♦/2♥.
Nová farba na treťom stupni forsuje do celej hry.
1BT - 2
2♥ - 2♠ forsuje do 3♥ (od 8 PC)
Transfer 2 nevylučuje päť pikov.
Transfer 2♠.
Na trefy. V ďalšom kole odpovedajúci môže ukázať farbu krátkosti.
Odpoveď 2BT.
Prirodzená.
Odpoveď 3♣.
Transfer na kára; slabý alebo silný. Otvárajúci vždy licituje 3. So silným variantom odpovedajúci môže ukázať farbu krátkosti.
Odpoveď 3♦.
Prirodzené na šesťliste károvom, invit do celej hry
Odpovede 3♥/3♠.
Konvencia 5431
Otvorenie 2♣.
Precision: 5 trefov – drahý štvorlist alebo 6 trefov (11–14)
Odpoveď 2♦.
Relay, forsuje do 3♣.
Odpovede 2♥ a 2♠.
Neforsujúce na päťliste
Odpoveď 2BT.
Slabá podpora s trefami alebo sila, dvojfarebná rozloha bez trefov. Otvárajúci povinne licituje 3♣, a odpovedajúci alebo pasuje, alebo oznamuje dvojfarbu (ako v konvencii Wilkosz): 3 = kára a srdcia, 3♥ = srdcia a piky, 3♠ = piky a kára.
Odpoveď 3♣.
Invitujúca podpora
Odpovede 3♦, 3♥, 3♠.
Invit do celej hry na dobrej farbe
Otvorenie 2♦.
Multi – 6–11 na drahom šesťliste
Odpovede 2♥/2♠.
Do farby (pasuj so srdcami/pikami)
Odpoveď 2BT.
Otázka
3= horný limit otvorenia (3 = otázka, 3♥ = piky, 3♠ = srdcia)
3 = srdcia, dolný limit otvorenia
3♥ = piky, dolný limit otvorenia
Odpoveď 3♣.
Fors na ľubovolnej farbe
Odpoveď 3♦.
Invit s fitmi v oboch drahých
Prijatie invitu – podvojným texasom: 4= srdcia, 4 = piky.
Odpoveď 3♥.
Blok z fitmi v oboch drahých
Odpoveď 4♣.
„Ukáž svoju farbu texasom”
Odpoveď 4♦.
„Zalicituj svoju farbu prirodzene”
Otvorenia 2♥ a 2♠.
"Poľské dvojfarby" so silou 6–11
2♥ = 5-5 srdcia a ľubovoľná päťka
2♠ = päť pikov a lacná päťka
Odpoveď 2♠ po otvorení 2♥.
„Do farby”
Odpoveď 2BT.
Ukáž lacnú farbu
Iné odpovede sú prirodzené.
Otvorenie 2BT.
6–11 HCP na lacných
Otvorenie 3BT.
Gambling
Otvorenia 4♣ a 4♦.
Prirodzené
Konvencie v jednostrannej licitácii.
Preskok novou farbou.
Silný na veľmi dobrej farbe (slemové ašpirácie )
Štvrtá farba.
Po odpovedi one-over-one štvrtá farba najmenej invituje do celej hry. V ďalšej licitácii pred celou hrou môže spasovať iba hráč, ktorý licitoval štvrtú farbu. Po odpovedi two-over-one štvrtá farba forsuje do celej hry.
Tretia farba.
Zvýšenie tretej farby oznamuje štvorlist a chýbanie zádrže v štvrtej farbe. 3BT po tretej farbe na druhom stupni hovorí o štvorliste v tretej farbe a zádrži vo farbe nelicitovanej.
Forsujúce 2BT.
Po odpovedi two−over−one
2 vo farbe odpovede = slabý z fitom
2 v druhej drahej farbe = silný z fitom
5= 1 alebo 4 es
5= 0 alebo 3
5♥ = 2 es bez kráľov
5♠ = 2 es a 1 kráľ atď.
Slemová zóna.
Excluzívny Blackwood.
Otázka na esá s vylúčením esa v licitovanej farbe.
Hoyt.
Otázka na kráľov (nasledujúci stupienok po odpovedi na Blackwooda)
5BT.
Tromfová otázka na počet Top figúr (Eso, kráľ alebo dáma) v tromfoch. Odpovede: 6= 0, 6♦ = 1, atď.
Cue bidy.
Prvej a druhej triedy sú hlásené ekonomicky (po poradí)
Autosplinter.
Neprirodzený skok novou farbou uzhodňuje vlastnú farbu iba v prípade, keď partner nelicitoval prirodzene žiadnu farbu.
Šesť vo farbe Splintera.
Otázka na šikenu.
DOPI.
Keď súper vstúpi do licitácie po Blackwoode: kontra = 0 es, pas = 1 eso, nasledujúca farba = 2 esá, atď.

</doc>
<doc id="36120" url="https://sk.wikipedia.org/wiki?curid=36120" title="Štruktúrny vzorec">
Štruktúrny vzorec

Štruktúrny vzorec vyjadruje počet atómov jednotlivých prvkov a ich usporiadanie v molekule. Väzby medzi atómami sa značia spojovacími čiarami (rozvinutý štruktúrny vzorec). Ak sú vyznačené spojovacími čiarami iba väzby medzi význačnými skupinami atómov, ide o racionálne vzorce. Každá spojovacia čiara medzi atómami znamená spoločný elektrónový pár sprostredkujúci väzbu (väzbový molekulový orbitál).

</doc>
<doc id="36122" url="https://sk.wikipedia.org/wiki?curid=36122" title="Obrie hviezdy">
Obrie hviezdy



</doc>
<doc id="36123" url="https://sk.wikipedia.org/wiki?curid=36123" title="Anton Paduánsky">
Anton Paduánsky



</doc>
<doc id="36124" url="https://sk.wikipedia.org/wiki?curid=36124" title="Obor">
Obor

Obor môže znamenať:

</doc>
<doc id="36130" url="https://sk.wikipedia.org/wiki?curid=36130" title="Maurícius (svätec)">
Maurícius (svätec)

Svätý Maurícius († 209, Agaunum) bol veliteľ legendárnej rímskej tébskej légie v 3. storočí.
Podľa kresťanskej tradície táto légia úplne tvorená kresťanmi bola povolaná z egyptských Téb na územie dnešného Švajčiarska na pomoc cisárovi Maximianovi. Légia bojovala udatne, ale odmietla splniť Maximianov rozkaz, ktorým prikázal týrať miestnych kresťanov. Maximianus prikázal za trest popraviť každého desiateho člena légie. Keď aj po tomto treste vojaci povzbudzovaní Mauríciom odmietli jeho rozkaz, prikázal druhýkrát popraviť každého desiateho. Keďže ani tento trest neprinútil légiu k poslušnosti, prikázal Maximianus popraviť všetkých jej zostávajúcich 6 600 členov. Táto udalosť sa odohrala v dnešnom Švajčiarsku, na mieste nazývanom Agaunum, teraz Saint Maurice-en-Valais. 
Uctievanie.
Rímske martyrológium z roku 2004 uvádza jeho spomienku na 22. september. Podľa svätého Maurícia boli napríklad pomenované mesto St. Moritz vo Švajčiarsku alebo ostrov Maurícius v Indickom oceáne.

</doc>
<doc id="36131" url="https://sk.wikipedia.org/wiki?curid=36131" title="Štefan Prvomučeník">
Štefan Prvomučeník

Svätý Štefan (po grécky "Stefanos", po latinsky "Stephanus") (? – † 33 ukameňovaním v Jeruzaleme), tzv. Prvomučeník bol prvý kresťanský mučeník a jeden zo siedmich diakonov druhej cirkvi (archidiakon).
Bol podľa knihy Nového zákona Skutky apoštolov ukameňovaný pre vieru v Ježiša Krista na smrť. (Sk 6-7)
Svätý Štefan je uctievaný v katolíckej, pravoslávnej aj anglikánskej cirkvi. Sviatok sv. Štefana sa v západnej cirkvi slávi 26. decembra, hneď po vianočných sviatkoch. V byzantskom obrade (v gréckokatolíckej i pravoslávnej cirkvi) sa slávi o deň neskôr – 27. decembra. 
Na Západe sú jeho atribúty palma, kniha a kamene. V byzantskom obrade býva neraz znázorňovaný aj na diakonských dverách ikonostasu, keďže bol archidiakonom, často s kadidlom v ruke.

</doc>
<doc id="36132" url="https://sk.wikipedia.org/wiki?curid=36132" title="Tábor padlých žien">
Tábor padlých žien

Tábor padlých žien (angl. "The Camp of Fallen Women") slovenský film natočený podľa rovnomenného románu Antona Baláža.
Príbeh z roku 1949 odohravajúci sa v tábore určenom na prevýchovu bratislavských prostitútok.

</doc>
<doc id="36133" url="https://sk.wikipedia.org/wiki?curid=36133" title="Zákon zachovania">
Zákon zachovania



</doc>
<doc id="36134" url="https://sk.wikipedia.org/wiki?curid=36134" title="Svätý Štefan">
Svätý Štefan

Svätý Štefan môže byť:

</doc>
<doc id="36135" url="https://sk.wikipedia.org/wiki?curid=36135" title="Jakub starší">
Jakub starší

Svätý Jakub starší (tiež Jakub Väčší, Svätý Jakub z Compostely, Jakub Zebedeov), (* ? - † okolo 44, Jeruzalem) bol jedným z apoštolov Ježiša Krista.
Účinkovanie.
Jakub bol synom rybára Zebedea a Salome a teda bratom apoštola Jána. Nazýva sa aj Starší, Väčší alebo Zebedeov, kvôli odlíšeniu od svojho menovca Jakuba Alfeovho. Patril medzi trojicu najobľúbenejších Kristových apoštolov a jedného z prvých mučeníkov viery. Zo všetkých apoštolov zahynul vôbec ako prvý.
Rovnako ako sv. Peter a sv. Ondrej zaoberal sa rybolovom na Genezaretskom jazere. Bol známy svojou výbušnou povahou.
Zvláštnej úcty sa mu dostalo aj prostredníctvom evanjelií. V nich sa spomína pri dôležitých udalostiach Ježišovho pôsobenia - napr. pri vzkriesení Jairovej dcéry, k vlastnému Premeneniu či okamihoch úzkosti v Getsemanskej záhrade.
Po Ježišovom Nanebovstúpení putoval rôznymi krajinami; za najznámejšie miesta jeho pôsobenia sa považuje Jeruzalem, Samária a Španielsko.
Smrť.
Zo Španielska sa vrátil do Jeruzalema, kde ho zatkli a uväznili vojaci kráľa Heroda Agrippu I. Pravdepodobne v roku 44 ho tu aj popravili sťatím, čím sa stal prvým zahynutým z Ježišových apoštolov.
Podľa legendy cestou na popravisko uzdravil chorého muža. Účinok jeho zázraku zapôsobil na jedného z katov, ktorý padol na kolená a verejne sa vyznal z kresťanstva. Na mieste Jakubovej popravy bol neskôr vybudovaný jemu zasvätený chrám.
Strastiplnú „púť“ vykonali Jakubove ostatky. Po smrti boli uložené v Jeruzaleme, odkiaľ sa podľa legendy okolo roku 70 dostali na Sinaj na miesto, na ktorom dnes stojí známy Kláštor svätej Kataríny. Keď bolo miesto pohrebu ohrozené Saracénmi, preniesli ich v 8. storočí kresťanskí pútnici do Španielska. Miestom ich prvého uloženia bolo malé mesto Padrón. O storočie neskôr bola hrobka objavená. Ostatky vybrali a uložili ich v neďaleko postavenej kaplnke, na mieste, ktoré nazvali Santiago (dnešné Santiago de Compostela). V rokoch 814 - 816 na mieste kaplnky vyrástli základy dnešnej honosnej barokovej katedrály a mesto sa stalo jedným z najznámejších pútnických miest na svete. Údajne bolo vo svojej dobe príťažlivejším než Rím či Jeruzalem. Do dnešných čias je púť do Compostely považovaná za jednu z najvýznamnejších pútnických „akcií“.
Časť ostatkov sa dostala do mesta Mérida v juhovýchodnom Španielsku.
Legendy spojené so sv. Jakubom.
Účinok Jakubových zásahov sa prejavoval i po jeho smrti. Podľa legiend, ktoré vznikli najmä v Španielsku, objavuje sa ako rytier v brnení s koruhvou ako sediac na koni poráža svojich nepriateľov. Španieli si časom vytvorili akýsi súbor príbehov, spojených s údajným pôsobením sv. Jakuba v ich krajine a zázrakmi, ktoré sa udiali dávno po jeho smrti.
Jedna z legiend opisuje Jakubovu záchranu mladíka odsúdeného na smrť za údajnú krádež. Našli u neho totiž podstrčený strieborný pohár, za čo ho odsúdili na smrť obesením. Chlapec visiaci na povraze na šibenici však nezahynul, pretože ho vraj pri živote udržiaval svätý Jakub. Rodičia chlapca bežali k sudcovi, ktorý nariadil popravu. Práve obedoval, keď mu oznamovali čo sa stalo. Sudca sa iba zasmial a poznamenal, že "„nie je živý viac ako tieto kurčatá na mojom tanieri“". Vtedy kurčatá zázračne ožili a sudca bol nútený mladíka oslobodiť.
Iný zázrak sa viaže do obdobia bojov Španielov proti Saracénom, kedy sa v predvečer bitky pri meste Clavijo prisnil kráľovi Ramirovi I. sen, v ktorom Jakub prisľúbil kráľovi víťazstvo. Sen sa naplnil keď sa na bojisku objavil rytier na bielom koni a viedol vojsko do víťazného boja. Podľa rytierovho bojového pokriku - "„Santiago“" - dnes v španielčine svätého Jakuba volajú.
Svätý Jakub v umení.
Popularita svätého Jakuba Väčšieho našla odozvu aj v množstve umeleckých diel s námetom tohto svätca. Počnúc gotikou cez renesanciu až po barokové umenie sa podobizne sv. Jakuba obajvujú v početných dielach významných umelcov - napr. Fra Angelica, Hansa Memlinga, Francisca de Goyu, Albrechta Dürera, Rembrandta a ďalších. Nám najbližšie je veľmi známe rezbárske spodobnenie sv. Jakuba v nadživotnej veľkosti v skrini hlavného oltára farského Chrámu svätého Jakuba v Levoči, dielo Majstra Pavla z Levoče (na oltárnom krídle okrem toho Majster Pavol vo výjave "Sťatie svätého Jakuba" zvečnil okamih apoštolovej smrti).
Svätému Jakubovi je vo svete zasvätených veľké množstvo sakrálnych stavieb. Okrem spomenutej Katedrály svätého Jakuba v Santiagu de Compostela a levočského farského kostola medzi najznámejšie kostoly zasvätené sv. Jakubovi patria na Slovensku napr. Kostol svätého Jakuba v Trnave alebo Kostol svätého Jakuba v Banskej Bystrici. Veľmi známou je i Katedrála svätého Jakuba v chorvátskom meste Šibenik či Katedrála svätého Jakuba v Jeruzaleme.
Jakubovo meno nesie i kresťanská rehoľa, rytiersky Rád svätého Jakuba založený v roku 1170 na ochranu pútnikov smerujúcich do Santiaga de Compostela.

</doc>
<doc id="36136" url="https://sk.wikipedia.org/wiki?curid=36136" title="Stefanos">
Stefanos



</doc>
<doc id="36137" url="https://sk.wikipedia.org/wiki?curid=36137" title="Juraj Kukura">
Juraj Kukura

Juraj Kukura (* 15. marec 1947, Prešov) je slovenský herec.
Po ukončení stavebnej priemyslovky v Bratislave vyštudoval herectvo na VŠMU (1973). Začínal v Divadle na Korze, neskôr na Novej scéne (1971 – 1976). V rokoch 1976 – 1984 pôsobil v Činohre SND v Bratislave, až kým neodišiel do Nemecka. Zo začiatku účinkoval v mníchovskom divadle Kammerspiele, neskôr v Bazileji, Bonne a od roku 1985 v Schauspielhause v Hamburgu, kde dodnes žije. V roku 2002 sa stal riaditeľom bratislavského Divadla Aréna. Je ženatý a má jedného syna. 
V Nemecku patrí k obľúbeným divadelným a televíznym hercom. Hral v niekoľkých dieloch seriálu Miesto činu, v seriáloch Via Mala, Hotel Raj Helicops, Kobra 11.
Ocenenia.
Za postavu "Martina" v hre "Koza alebo Kto je Sylvia" bol ocenený cenou "Dosky 2004" za najlepší mužský herecký výkon. Za hlavnú rolu v inscenácii pražského Činoherného klubu "Bratři Karamazovi" získal prestížnu cenu Divadelních novin za najlepší herecký výkon sezóny 2014/2015, ktorá sa udeľuje bez ohľadu na žáner. Za postavu "Fjodora Karamazova" bol nominovaný na výročnú "Cenu Thálie" českej Hereckej asociácie a na "Cenu divadelnej kritiky 2015", udeľovanej renomovaným českým časopisom Svět a divadlo. Roku 2017 prevzal z rúk českého prezidenta Miloša Zemana štátne vyznamenanie medailu Za zásluhy. Roku 2025 mu prezident Peter Pellegrini udelil štátne vyznamenanie Pribinov kríž I. triedy - za mimoriadne zásluhy o kultúrny rozvoj Slovenskej republiky.

</doc>
<doc id="36138" url="https://sk.wikipedia.org/wiki?curid=36138" title="Jakub väčší">
Jakub väčší



</doc>
<doc id="36142" url="https://sk.wikipedia.org/wiki?curid=36142" title="Stefanus">
Stefanus



</doc>
<doc id="36143" url="https://sk.wikipedia.org/wiki?curid=36143" title="Liter">
Liter

Liter je jednotka objemu. Označuje sa pomocou dvoch oficiálnych značiek: malého písmena l a veľkého písmena L. Liter je metrická jednotka, ale nie je jednotkou sústavy SI. Keďže však ide o dekadický násobok jednotky SI, môže sa používať so sústavou SI. Jednotkou sústavy SI pre objem je kubický meter (m³).
Pôvod.
Názov jednotky je odvodený od staršej francúzskej jednotky "litron", ktorej meno sa dostalo z gréčtiny cez latinčinu.
Prevody.
Jeden liter 
≈ 0,879 876 99 britských štvrťgalónov 
Opačne: Jeden britský štvrťgalón ≡ 1,136 522 5 litrov 
≈ 1,056 688 amerických tekutinových štvrťgalónov 
Opačne: Jeden americký tekutinový štvrťgalón ≡ 0,946 352 946 litrov 
≈ 0,035 314 666 7 kubických anglických stôp 
Opačne: Jedna kubická anglická stopa ≡ 28,316 846 592 litrov 
Jeden mililiter 
≈ 0,035 195 079 727 854 046 00 britských tekutinových uncí 
Opačne: Jedna britská tekutinová unca ≡ 28,413 062 5 mL 
≈ 0,033 814 022 701 842 997 168 6 amerických tekutinových uncí 
Opačne: Jedna americká tekutinová unca ≡ 29,573 529 562 5 mL 
≈ 0,000 035 314 666 7 kubických anglických stôp 
Opačne: Jedna kubická anglická stopa ≡ 28 316,846 592 mL 
Vysvetlenie.
Liter sa najčastejšie používa pre meranie objemu telies, alebo veľkosti ich nádob (napríklad pre tekutiny, alebo sypké materiály), zatiaľ čo kubické metre (a od nich odvodené jednotky) sa najčastejšie používajú pre telesá merané podľa ich rozmerov, alebo výtlaku. Liter sa taktiež často používa pre niektoré vypočítané veličiny, ako napríklad hustota (kg/L), čo umožňuje jednoduché porovnávanie s hustotou vody.
Jeden liter vody váži takmer presne jeden kilogram. Podobne: 1 ml vody váži približne 1 g, 1000 litrov vody váži približne 1000 kg (1 tonu). Tento vzťah vyplýva z historickej definície jednotky, ale od roku 1964 nie je súčasťou definície.
Značka.
Pôvodne, nasledujúc pravidlá SI, podľa ktorých iba značky jednotiek, ktoré sú skratkou z mena osoby, začínajú veľkým písmenom, bola pre liter iba jedna značka l (malé písmeno l).
V mnohých anglicky hovoriacich krajinách je najzvyčajnejší tvar ručne písanej arabskej číslice 1 iba jeden vertikálny ťah,
t. j. chýba mu ťah smerom hore, ktorý bol pridaný v mnohých iných kultúrach.
Z tohto dôvodu sa dá číslica 1 ľahko pomýliť s písmenom l. Na niektorých písacích strojoch, hlavne starších, sa musel používať kláves l na napísanie číslice 1. Navyše v niektorých písmach sú tieto dva znaky takmer nerozoznateľné. Toto spôsobovalo čiastočné znepokojenie, hlavne v lekárskej obci. Ako dôsledok bola v roku 1979 pre liter prijatá alternatívna značka L (veľké písmeno L).

</doc>
<doc id="36144" url="https://sk.wikipedia.org/wiki?curid=36144" title="Juraj Kubánka">
Juraj Kubánka

Juraj Kubánka (* 31. október 1928, Turie, ČSR – † 19. júl 2021) bol slovenský choreograf a tanečník, jeden z priekopníkov choreografie ľudového tanca na Slovensku. Základné prvky ľudového tanca spojil s novým moderným náhľadom na tanec a jeho vyjadrovacie možnosti.
V rokoch 19471949 študoval na Lekárskej fakulte UK v Bratislave. V roku 1957 absolvoval štúdium choreografie tanca na VŠMU v Bratislave. Od roku 1949 pôsobil v SĽUK-u ako choreograf, tanečník a režisér. Príležitostne si zahral vo filme.

</doc>
<doc id="36148" url="https://sk.wikipedia.org/wiki?curid=36148" title="Šimon Jurovský">
Šimon Jurovský

Šimon Jurovský pôvodným menom Weiss-Nägel (* 8. február 1912 Ulmanka (dnes Uľanka) časť Banskej Bystrice † 8. november 1963 Praha, pochovaný v Bratislave) bol slovenský hudobný skladateľ, autor baletov, spevohier, komornej, scénickej a filmovej hudby.
Životopis.
V roku 1922-1928 študoval na gymnáziu v Banskej Bystrici a v Ružomberku, 1928-1931 na Učiteľskom ústave v Banskej Bystrici. V 1931-1936 nastúpil na Hudobnú a dramatickú akadémiu v Bratislave, kde u profesora Alexandra Moyzesa študoval kompozíciu, u Jozefa Vincoureka dirigovanie a u E. Suchoňa klavír. V rokoch 1937-1939 pracoval ako referent gramofónového a snímkového archívu v Slovenskom rozhlase. Z rozhlasu odišiel v roku 1939 do Viedne, aby tam u J. Marxa študoval kompozíciu na "Hochschule für Musik und darstellende Kunst".
Ako dirigent účinkoval v "Speváckom zbore bratislavských učiteliek" (1939-1942) a v "Bratislavskom robotníckom spevokole" (1945-1947). Medzitým pracoval ako hudobný režisér v Slovenskom rozhlase. V roku 1948 sa tam stal vedúcim hudobného odboru, kým ho v roku 1951 menovali vedúcim hudobného odboru na Povereníctve školstva a osvety. Z povereníctva prešiel v roku 1955 za riaditeľa SĽUKu. 1. októbra roku 1956 sa stal umeleckým šéfom Opery Slovenského národného divadla. Túto funkciu vykonával až do svojej smrti v roku 1963.
Vo svojich skladbách nadviazal na postimpresionistickú orientáciu slovenskej medzivojnovej tvorby, pričom inklinoval k zužitkovaniu typických prvkov hudobného folklóru. Po 1948 jeho hudobný prejav ideovo ovplyvnilo obdobie socialistického schematizmu. Jeho vrcholné diela sa však stali progresívnou súčasťou slovenskej hudobnej kultúry, v ktorých prevládli moyzesovské folklórne prvky s prevahou lyrických melódií. Autor jedného z prvých slovenských baletov "Rytierska balada" (1956-1960), skomponoval aj spevohru "Vietor od Poľany" (inscenovaná 1973), nedokončená ostala opera "Kapitán Nálepka". V skladateľskej činnosti sa systematicky venoval aj hudobno-dramatickej tvorbe, čo dokumentovali jeho scénické kompozície k rozhlasovým i divadelným hrám a najmä k celovečerným i dokumentárnym filmom. S jeho pôsobením v SND sa spájalo inscenačné stvárnenie pôvodných slovenských i inonárodných opier.

</doc>
<doc id="36151" url="https://sk.wikipedia.org/wiki?curid=36151" title="Vladimír Karfík">
Vladimír Karfík

Prof. Dr. h. c. Ing. arch. Vladimír Karfík (* 26. október 1901, Idrija, Slovinsko – † 6. jún 1996, Brno) bol česko-slovenský architekt a vysokoškolský profesor. Venoval sa navrhovaniu viacerých druhov stavieb, osobitne priemyselných, dopravných, administratívnych a distribučných. Jeho práce charakterizuje vyspelé technické, funkčné a konštrukčné poňatie.
Životopis.
Detstvo.
Narodil sa 26. októbra 1901 v Idriji, v dnešnom Slovinsku, v rodine českého závodného lekára Františka Karfíka, ktorý liečil choroby z povolania a úrazy pracovníkov tamojších baní na ortuť, a jeho manželky Hermíny (rod. Gemperlovej). Bol najstarší z troch súrodencov: brat Václav (*1904) sa stal profesorom Lekárskej fakulty UK v Prahe, sestra Jarmila (*1903) bola právnička.
V roku 1904 sa rodina presťahovala do Prahy.
Štúdium a kariéra.
V rokoch 1911 – 1919 navštevoval žižkovskú reálku v Prahe. V rokoch 1919 – 1924 študoval architektúru na Fakulte architektúry a pozemného staviteľstva Českého vysokého učenia technického v Prahe u profesorov Fantu, Engela a Menzla, a čiastočne na Akadémií výtvarných umení. 
Po absolutóriu odišiel na študijný pobyt do Paríža, kde sa zoznámil s českou umeleckou komunitou i s poprednými parížskymi architektmi – Augustom Perretom, André Lurçatom a najmä Adolfom Loosom. Prax absolvoval u legendárneho Le Corbusiera, pre ktorého tiež krátko pracoval ako československý stážista (1925 – 1926). U Le Corbusiera sa zoznámil so základnými princípmi, ktoré postupne ovládli modernú architektúru i urbanizmus. Z Paríža odišiel do Anglicka, kde sa zoznámil s novými stavebnými metódami (používanie ocele a celkové vyľahčovanie stavieb).
Po návrate do Prahy pracoval ako projektant v stavebnej kancelárii A. Beladu v Prahe. Čoskoro však získal v konkurze trojročnú platenú prax v USA (1927 – 1930). Prvým pôsobiskom bol ateliér firmy Smith-Gardner-Erickson v Chicagu (Karfík tu zoznámil kolegov s československým vynálezom verzatilkou, ktorá sa tak dostala i do Ameriky). Neskôr prešiel mladý architekt do ateliéru Holabird and Root, špecializovaného na projekty mrakodrapov. Záverečné a najcennejšie dva roky americkej stáže strávil u slávneho Franka Lloyda Wrighta v Talliesin East a Talliesin West, kde sa mohol podieľať na niektorých projektoch a realizáciách (napr. Gordonovo planetárium v Sugar Soaf).
V roku 1930 sa oženil s Jaroslavou Žižkovou (†1946) 
Počas hospodárskej krízy sa Karfík rozhodol pre návrat domov; priamo v Chicagu dostal totiž lukratívnu ponuku od Tomáša Baťu.
Pôsobenie v zlínskej Stavebnej a projekčnej kancelárii firmy Baťa v rokoch 1930 – 1946 predstavuje významnú etapu jeho života. Čoskoro sa v Zlíne presadil (aj vďaka svojmu renomé spolupracovníka svetových hviezd Le Corbusiera a Wrighta) a stal sa vedúcim kancelárie. Získal a realizoval množstvo jedinečných zákaziek: hotel Spoločenský dom (prvý európsky model hotelovej izby s WC a kúpeľňou), prvú výškovú budovu v Európe – 17-podlažnú administratívu Baťových závodov s pojazdnou pracovňou Jana Baťu, jedno z vrcholných diel českej medzivojnovej architektúry, firemné obchodné domy v Bratislave, Amsterdame, Borove v Chorvátsku, Liberci, továrenské areály azda na všetkých kontinentoch, rodinné domy v zlínskej Baťovej kolónii, školy, sieť obchodov, Spoločenský dom v Otrokoviciach, evanjelický kostol v Zlíne a ďalšie. Na začiatku zlínskej kariéry stál projekt Baťovho obchodného domu v Brne na Kobližnej ulici. Mal mať pôvodne 28 podlaží, pre statické problémy a Baťove nezhody s mestskou správou však zostal pri siedmich poschodiach. 
Z veľkej časti to bol práve on, kto vytvoril charakter tzv. „zlínskej architektúry“. Prudký rozvoj Baťovho závodu vyvolal aj rýchlu stavebnú činnosť. V prostredí, kde sa projektovalo v rýchlom tempe, sa mohli uplatniť nové stavebné metódy, ktoré si Karfík priniesol zo zahraničia.
V období 1931 – 1956 bol členom medzinárodného združenia CIAM. 
Zlatá éra zlínskej architektúry sa po 2. svetovej vojne skončila a Vladimír Karfík odchádza na pozvanie prof. Emila Belluša do Bratislavy, kde bol na Fakulte architektúry Slovenskej vysokej školy technickej (SVŠT) od roku 1946 vymenovaný za profesora pre priemyselné, dopravné, administratívne a distribučné stavby. Krátko po vojne sa teda presťahoval do Bratislavy. Vychoval niekoľko generácií architektov a prispel k rozvoju slovenskej architektúry. V rokoch 1955 – 1957 bol dekanom fakulty.
Súčasne projektoval a realizoval stavby. V tomto období navrhol množstvo vysokých škôl, priemyselných stavieb a závodov, administratívnych budov a bytových sídlisk po celom Slovensku. V Novom Meste nad Váhom navrhol prvý panelový dom vo vtedajšej Československej republike. Popri pedagogickej činnosti pokračoval i vo svojej projekčnej práci (Chemickotechnologická fakulta VŠT Bratislava na Kollárovom námestí, Vysoká škola ekonomická, Farmaceutická fakulta Univerzity Komenského v Bratislave, kúpele v Bojniciach). 
Počas pôsobenia na Fakulte architektúry a pozemného staviteľstva Slovenskej vysokej školy technickej v Bratislave vydával knihy i skriptá pre poslucháčov. Dostal takisto početné pozvania zahraničných fakúlt: Varšava (1960), Leningrad (1962), Moskva (1963), Drážďany (1963, 1967), Braunschweig (1964), Viedeň (1966, 1983, 1990), Záhreb (1969) a ďalšie. 
V roku 1948 sa oženil so Švédkou Elsou Melinovou, asistentkou na UK v Bratislave, ktorá však v roku 1956 odišla do Švédska.
Roku 1956 bol vyznamenaný Štátnou cenou. Spolupracoval aj so Slovenskou akadémiou vied.
V roku 1961 sa tretíkrát oženil so Světou Fialovou.
Dôchodok.
Roku 1971, po odchode do dôchodku, sa stal vedeckým pracovníkom URBIONu v Bratislave a venoval sa prednáškovej a konzultačnej činnosti. 
V rokoch 1979 – 1983 pôsobil ako profesor architektonickej tvorby na technickej univerzite na Malte (The Old University v La Vallette), kde projektoval a realizoval niekoľko stavieb – o. i. projekt vily prezidenta Maltskej republiky. V tomto období tu budoval katedru architektúry, prednášal a vychovával svojich nástupcov. Navrhol tam zlievarenský závod, štadión pre 30 000 divákov, letné sídlo hlavy štátu na ostrove Gozo, rádiolokačnú stanicu, prístavbu Múzea krásnych umení a ďalšie.
Po návrate zo Stredomoria do Československa sa usadil v Brne. Po návrate sa zaoberal predovšetkým posudkovou činnosťou, bol pozývaný odbornými inštitúciami na prednášky. Bol literárne činný – vydal veľa odborných kníh, skriptá a písal články v odborných časopisoch. V roku 1993 dokončil knihu svojich spomienok "Architekt si spomína", ktorú vydalo vydavateľstvo SAS v Bratislave.
Roku 1985 bol vymenovaný za čestného člena AIA (American Institute of Architects). 
Bol vyznamenaný Jurkovičovou cenou Zväzu slovenských architektov Slovenska za rok 1991 a titulom „Doctor honoris causa“ Vysokého učenia technického v Brne a Prahe. Udelené mu bolo čestné občianstvo mesta Brna, Bratislavy, Bystřice pod Hostýnem a Otrokovíc. Vtedajší prezident ČSFR Václav Havel ho v roku 1992 vyznamenal zlatou medailou. Stal sa „Čestným obuvníkom“ podniku Baťa, pre ktorý vykonal obrovský kus práce.
Aj v pokročilom veku ešte prednášal na univerzite v Drážďanoch, v roku 1993 v USA, aktívne sa zúčastňoval domácich odborných akcií a konferencií.
Dňa 6. júna 1996 zomrel v Brne vo veku nedožitých 95 rokov, až do poslednej chvíle bol mimoriadne aktívny a vitálny. V priebehu svojho života sa nakoniec stačil trikrát oženiť a mal štyri deti.
Projekty.
Prof. Karfík je autorom projektov obchodných budov „Veľkého“ a „Malého“ Baťu v Bratislave. Budova predajne „Veľkého“ Baťu bola postavená na mieste, kde ešte v 20. rokoch minulého storočia stála baroková budova s hostincom. Vzhľadom na skutočnosť, že architekt Karfík plánoval postaviť budovu služieb Baťa v centre Bratislavy, usiloval sa zachovať otvorený pohľad na Michalskú bránu, jednu z dominánt Starého Mesta. To sa mu podarilo kompozíciou dvoch častí budovy, štvorposchodovej a jednoposchodovej na nároží. V súčasnosti je budova rekonštruovaná a upravená na luxusný obchodný dom Alizé s konfekciou renomovaných značiek. 
Projektoval aj administratívnu budovu firmy Dynamit Nobel v Bratislave, obchodný dom Centrum v Brne (1931), obchodné domy v Liberci, Olomouci, Piešťanoch i Amsterdame. Jeho dielom sú projekty výstavných pavilónov v Prahe, Bruseli a Paríži. Jedným z významných progresívnych urbanistických projektov v URBIONe bolo v roku 1973 riešenie priemyselného pásma Martin-Sever pri železničnej magistrále Bratislava – Košice, medzi Vrútkami a Sučanmi, ktoré prof. Karfík vypracoval spolu s mladšími architektmi. Podľa jeho mienky mal Martin veľmi priaznivé podmienky pre rozvoj priemyslu.
Projekty školských budov.
Súčasne s pedagogickou činnosťou na Fakulte architektúry a pozemného staviteľstva SVŠT projektoval budovu Priemyselnej školy chemickej, neskôr Chemickotechnologickej fakulty SVŠT (dnes Fakulta chemickej a potravinárskej technológie STU), ako aj budovu Vysokej školy ekonomickej a Farmaceutickej fakulty UK v Bratislave. 
Projekty obytných komplexov.
Prof. Karfík spolupracoval pri zrode prvého montovaného panelového domu v Československu v Bratislave. Počas svojej činnosti na SVŠT projektoval v Bratislave obytné kolónie Vistra a Biely kríž. 
Karfíkove tvorivé schopnosti sa uplatnili pri výstavbe baťovských miest Zlín, Baťovany (teraz Partizánske) a Svit. Sú to ukážky funkcionalistickej architektúry, moderného urbanizmu a súčasne vtedajšieho prístupu k riešeniu sociálnych problémov Baťových robotníkov. Tam je zdokumentovaná najplodnejšia etapa jeho života v podobe celého Baťovho mesta. Svoj rodinný dom si postavil v Brne.
Projekty kostolov.
Dielom prof. Karfíka je aj projekt kostola v Bratislave-Petržalke (starý kostol) a v Baťovanoch (dnešné Partizánske).
Zoznam stavieb realizovaných podľa jeho projektov.
Zlínske obdobie (1930 – 1946)
Bratislavské obdobie 1946 - 1978

</doc>
<doc id="36152" url="https://sk.wikipedia.org/wiki?curid=36152" title="Bartolomej (apoštol)">
Bartolomej (apoštol)

Svätý Bartolomej, nazývaný tiež "Natanael", (žil asi začiatkom 1. stor. v galilejskej Káne) bol jedným z dvanástich apoštolov Ježiša Krista. Pravdepodobne pochádzal z rodiny roľníka o čom svedčí jeho plné meno. V aramejčine znelo Natanael Bar-Tolmai, pričom hebrejské „bar tolmai“ znamená oráčov syn.
V evanjeliách podľa Matúša, Marka a Lukáša sa Bartolomej spomína vždy s Filipom. Ani v jednom z týchto troch evanjelií sa však v súvislosti s Bartolomejom nevyskytuje pomenovanie Natanael. Naproti tomu v Jánovom evanjeliu je zasa nazývaný Natanaelom a ani raz Bartolomejom.
Celkovo možno povedať, že z hľadiska verejného účinkovania, zachyteného v Novom zákone, zohral nie veľmi dôležitú úlohu. Jeho meno sa vyskytuje iba v zozname apoštolov a ako svedok Ježišovho nanebovstúpenia po zmŕtvychvstaní.
Medzi apoštolov sa dostal Filipovou zásluhou. O prvom stretnutí Ježiša Krista s Bartolomejom hovorí šesť veršov prvej kapitoly Jánovho evanjelia:
Podľa legiend po Kristovom nanebovstúpení účinkoval na Strednom východe, od Malej Ázie až po Indiu; správy o jeho pôsobení sa objavili dokonca v Etiópii. Zomrel pravdepodobne v Arménsku kam priniesol kresťanstvo. Pohanských obyvateľov krajiny si pohneval šírením viery, uzdravovaním chorých a „posadnutých“, za čo bol umučený. Podľa tradície ho vraj zaživa stiahli z kože a potom ukrižovali dolu hlavou. Táto hrozná smrť je dôvodom, prečo je patrónov garbiarov.
V 10. storočí sa jeho ostatky dostali do Ríma a boli uložené v kostole San Bartolomeo all'Isola. Neskôr, v roku 1238, sa Bartolomejova lebka dostala do Frankfurtu nad Mohanom, kde je uložená v svätcovi zasvätenej katedrále. Inú svätcovu relikviu, rameno, vlastní Canterburská katedrála.
Utrpenie svätého Bartolomeja našlo svoj odraz i v dielach výtvarných umelcov. Zrejme najznámejším z nich je Michelangelov Bartolomej na freske "Posledného súdu" v Sixtínskej kaplnke ako postava so stiahnutou vlastnou kožou v ľavej ruke (a s umelcovou podobizňou).
Bartolomejovi je po celej Európe zasvätených množstvo kostolov a chrámov (na Slovensku napr. v Čadci, Prievidzi, Košiciach, v Česku napr. majestátna gotická katedrála v Plzni).

</doc>
<doc id="36153" url="https://sk.wikipedia.org/wiki?curid=36153" title="Bazil Veľký">
Bazil Veľký

Svätý Bazil Veľký alebo Vasilij Veľký (ďalšie mená pozri nižšie; * asi 330, Caesarea (dnes Kayseri)†1. január 379, Caesarea) bol biskup v kapadóckej Caesarei a jednou z vedúcich osobností kresťanstva v 4. storočí. Je autorom početných teologických spisov a organizátorom výchovy mníšstva. Pripisuje sa mu jedna z hlavných liturgií gréckokatolíckej a pravoslávnej cirkvi. Nadviazal na náuku sv. Atanáza o rovnakej božskej podstate Boha Otca a Krista a zdôrazňoval aj rovnakú božskú podstatu Svätého Ducha.
Iné varianty mena.
Ďalšie pomenovania tejto historickej osoby sú (svätý) Basil Veľký, (svätý) Basileios Veľký, (svätý) Vasilios Veľký, (svätý) Basilios Veľký; svätý Bazil/Basil/Basileios/Vasilios/Basilios; po grécky Ο Μέγας Βασίλειος - O Megas Basileios/iný prepis: O Megas Vasilios, alebo Ο Αγιός Βασίλειος - O Hagios Basileios/iný prepis: O Ajos Vasilios.
Životopis.
V útlom veku vychovávala Bazila jeho stará matka, sv. Makrína. V tomto období prekonal Bazil ťažkú chorobu, ktorej takmer podľahol. Chatrné zdravie sa potom prejavovalo v celom jeho živote. Keď získal základné školské vzdelanie začal študovať rétoriku. Prvým učiteľom mu bol otec, ktorý mal rétorickú školu. Po jeho smrti pokračoval v štúdiu v Cézarei, potom v Carihrade (dnešný Istanbul) a nakoniec v Aténach, kde sa zrodilo jeho trvalé priateľstvo s sv. Gregorom Naziánským.
V Aténach študoval Bazil päť rokov rétoriku, filozofiu a medicínu. Práve tu v ňom vznikla túžba po asketickom živote. Z Atén sa vrátil do Kapadócie a nejakú dobu účinkoval ako rétor. Potom odišiel do Egypta, Sýrie a Palestíny, kde poznával rôzne typy mníšskeho života. Krst prijal ako tridsaťročný v rieke Jordán (v roku 359).
Po návrate do Kapadócie vytvoril mníšsku komunitu na púšti v Ponte, ku ktorej sa pridal i jeho priateľ - sv. Gregor Naziánsky. Obaja vzdelaní Kappadočania sa okrem modlitby, fyzickej práce a skutkov kajúcnosti venovali štúdiu svätého Písma a starších cirkevných spisovateľov, obzvlášť Origena. Pretože počet bratov stále vzrastal, vypracovali pravidlá spoločného života, ktoré sa neskôr stali základom mníšskych pravidiel na Východe no i na Západe. V púšti žil Bazil počas takmer celej vlády Juliána Apostatu. S nástupom cisára Valensa sa situácia kresťanov ešte zhoršila. Bazil bol povolaný k cézarejskému biskupovi Eusebiovi, aby ako teológ bránil božstvo Ježiša Krista proti arianizmu. Roku 364 bol Bazil vysvätený na kňaza. To preňho znamenalo priame začlenenie do cirkevnej a pastoračnej činnosti. Keď potom nastal v Kappadócii hlad a neúroda, zastával sa Bazil chudobných a donútil úžerníkov s obilím, aby otvorili sýpky, a boháčov povzbudzoval k štedrosti. Sám každodenne sýtil mnoho ľudí, a to nielen kresťanov, ale aj židov. Úcta k nemu bola všeobecná, a tak bol po smrti biskupa Eusebia v roku 370 zvolený jeho nástupcom na cézarejskom stolci. Situácia v metropolii však bola zložitá a časť obyvateľov odmietla metropolitovi poslušnosť.
Hlavnou Bazilovou úlohou bolo dosiahnuť na svojom území pokoj. To vyžadovalo silnú osobnosť. Bazil bol považovaný za vynikajúceho duchovného, temperamentného a s pevnou vôlou. V jeho povahe bola určitá prísnosť, ktorú niektorí považovali za tvrdosť a pýchu. To vyvolalo nielen nepriateľstvo heretikov a cisára Valensa, ale i nepochopenie niektorých cirkevných predstaviteľov. Veľkým sklamaním bol pre Bazila nedôverčivý ba až odmietavý postoj rímskeho pápeža Damasa, od ktorého žiadal pomoc pre herézou a nepokojmi zmietanú východnú cirkev. Bazil sa tiež venoval reforme bohoslužieb (je autorom anafory liturgie sv. Bazila), šíreniu mníšstva, zakladaniu rôznych ústavov pre chorých, starých, siroty a pocestných. Zakladal tiež školy. I keď mal Bazil mnoho nepriateľov, mal tak veľkú autoritu, že ho ani ariánsky zameraný cisár Valens nedokázal zbaviť katedry. Keď cisár vyslal k biskupovi vojvodu Modesta, ktorý mu hrozil zabavením majetku, vyhnanstvom a smrťou, Bazil mu odpovedal: „Aj keď mi vezmeš majetok, sám sa neobohatíš a mňa tím neochudobníš. Predpokladám, že nepotrebuješ tieto moje vetché šaty a niekoľko kníh, čo je celé moje bohatstvo. Vyhnanstvo pre mňa neexistuje, však nie som viazaný miestom a všade, kam ma pošlú, je zem Hospodinova. A čo mi môže urobiť mučenie? Však som tak slabý, že po prvom údere zomriem. A smrť je pre mňa darom, lebo ma skôr privedie k Bohu.“ Prekvapený vojvodca mu povedal: „Doteraz so mnou tak nikto nehovoril!“ Bazil odpovedal: „Áno, však si ešte nikdy nehovoril s biskupom. Vo všetkom inom sme poslušní a pokorní, ale ak ide o Božie veci, vtedy hľadíme len na Boha a plníme jeho vôľu.“ Dvakrát bol cisár rozhodnutý poslať Bazila do vyhnanstva, ale po prvýkrát mu vážne ochorel syn, ktorý bol údajne zachránený Bazilovou modlitbou, a druhýkrát sa cisárovi údajne trikrát zlomilo v ruke pero, ktorým chcel listinu podpísať. A tak radšej zmenil svoje rozhodnutie. Prísny asketický život a mnoho utrpenia podkopalo i tak slabé svätcovo zdravie.
Zomrel ako 50-ročný 1. januára 379. Najväčšia Bazilova zásluha je v tom, že v dobe, keď boli rovnako mysliaci biskupi rozptýlení, dokázal mnohých zjednotiť okolo Nicejského vyznania viery. Vypracoval terminológiu, ktorá sa stala celocirkevnou. Svojich protivníkov nehanobil, ale snažil sa objasniť pozitívne učenie Cirkvi. Jeho telo bolo križiakmi prenesené do Flámska, avšak jeho hlava sa nachádza v athoskom monastieri sv. Atanáza a jeho ruka je uchovávaná v Benátkach. Hlavnou Bazilovou úlohou bolo dosiahnuť na svojom území pokoj. To vyžadovalo silnú osobnosť. Bazil bol považovaný za vynikajúceho duchovného, temperamentného a s pevnou vôlou. V jeho povahe bola určitá prísnosť, ktorú niektorí považovali za tvrdosť a pýchu. To vyvolalo nielen nepriateľstvo heretikov a cisára Valensa, ale i nepochopenie niektorých cirkevných predstaviteľov. Veľkým sklamaním bol pre Bazila nedôverčivý ba až odmietavý postoj rímskeho pápeža Damasa, od ktorého žiadal pomoc pre východnú cirkev zmietanú herézou a nepokojmi. Bazil sa tiež venoval reforme bohoslužieb (je autorom anafory liturgie sv. Bazila), šíreniu mníšstva, zakladaniu rôznych ústavov pre chorých, starých, siroty a pocestných.
Dielo.
Z jeho rozsiahleho diela bolo v slovenskom preklade publikované:
Uctievanie.
Katolícka cirkev si tohto svätca pripomína podľa Rímskeho martyrológia 2. januára. Zároveň mu udelila titul Učiteľ cirkvi.

</doc>
<doc id="36155" url="https://sk.wikipedia.org/wiki?curid=36155" title="Martin Toursky">
Martin Toursky

Svätý Martin Toursky [vyslov: túrsky] (iný názov: (svätý) Martin z Tours; na kresťanskom Východe: Martin Milosrdný; lat. Martinus; * 316 alebo 317, Sabaria (dnes Szombathely) – † 8. november 397, Candes-Saint-Martin) je jeden z najznámejších a najpopulárnejších svätcov rímskokatolíckej cirkvi. Bol synom pohanského rímskeho dôstojníka, mníchom a neskôr biskupom v Tours. 
Život sv. Martina.
Mladosť.
Narodil sa v Panónii (v dnešnom Maďarsku). Otec mu dal meno po starorímskom bohu Marsovi - boh vojny. Po stopách svojho otca rovnako vstúpil do armády. Pravdepodobne bol iba brancom medzi 15. - 17. rokom života. Od mladosti chcel byť kresťanom, zapísal sa medzi katechumenov a bol presvedčený, že oddanosť Bohu mu bráni, aby mohol byť zároveň kresťanom a slúžiť aj ako vojak. Za tieto myšlienky sa dostal do väzenia, z ktorého ho neskôr prepustili. Krst neprijal hneď, biskup sa bál nepríjemností zo strany jeho otca, preto Martin pristupuje k sviatosti neskôr, pravdepodobne na Veľkú noc v roku 339.
Vojenský plášť.
Po prepustení sa mu stala známa príhoda v Amiens, ktorú umelci často znázorňujú vo svojich dielach. Martin mečom rozrezal svoj vojenský plášť, aby ochránil polonahého žobráka pred zimou. V noci sa mu vo sne zjavil Kristus zaodetý polovicou plášťa, ktorú daroval Martin žobrákovi.
Život mnícha.
Po tomto sne sa Martin stal žiakom sv. Hilária v Poitiers a prijal krst a stáva sa pustovníkom v Ligugé v prvom kláštore na území Galie. Už po prvých mesiacoch svojím životom oslovoval ľudí tak, že sa k nemu pridávali ďalší a Martin sa tak stal „priekopníkom západného mníšskeho stavu“ až do roku 371, keď ho vymenovali za biskupa v Tours ako následníka po biskupovi sv. Litoriovi.
Život biskupa.
Keďže videl veľkú potrebu zasväteného života, ako prostriedok pokresťančovaní vidieckych oblastí, založil niekoľko kláštorov. Dovtedy bolo kresťanstvo sústredené predovšetkým v mestách.
Martinovi sa pripisuje ničenie pohanských chrámov a posvätných stromov. Rovnako jemu sa pripisujú prvé „vizitácie“ diecéz. Jeho 25-ročná biskupská služba sa vyznačovala slávou, ktorá vyšla z dogmatických debát (debaty sa týkali prisciliánov), zo zázračných uzdravení malomocných, a dokonca sa vraví, že vzkriesil mŕtveho k životu.
Koniec života.
Martin tušil čas blížiacej sa smrti a prosil svojich spolubratov, aby mohol zomrieť v kláštore medzi nimi. Zomrel vo veku asi 80 rokov 8. novembra v Candes-Saint-Martin a pochovali ho 11. novembra 397 v Tours. Na jeho biskupské miesto bol vymenovaný sv. Brictius.
Uctievanie.
Uctievanie sa po jeho smrti veľmi rýchlo šírilo nielen vďaka jeho zázrakompočas života a po smrti, ale aj vďaka životopisu, ktorý napísal Sulpicius Severus. Tento životopis sa stal najobľúbenejším v stredoveku a vzorom pre všetkých vtedy žijúcich hagiografov.
Jeho kult je veľmi rozšírený po celom svete. Dosvedčuje to 500 dedičských a 4 000 farských kostolov, ktoré sú zasvätené sv. Martinovi, iba vo Francúzku. Jeho hrob sa stal hlavným pútnickým miestom Frankov. Onedlho boli vysvätené nové kostoly na jeho počesť v Ríme, Ravenne a v Canterbury. Vo veľkej úcte ho mali v Španielsku, Nemecku a Holandsku. Okolo roku 1800 už 173 starobylých kostolov nieslo jeho meno.
Rímskokatolícka cirkev slávi jeho sviatok 11. novembra. Gréckokatolícka a pravoslávna cirkev si ho pripomína 12. októbra.
Uctievanie na Slovensku.
Tomuto svätcovi je na Slovensku zasvätených mnoho chrámov. Medzi najznámejší patrí katedrála sv. Martina v Bratislave, ako aj katedrála v Spišskej Kapitule.
O veľkej úcte a obľúbenosti tohto svätca svedčia početné pranostiky, napr. "Dážď martinský znamená mráz a suchotu." alebo "Na svätého Martina drž sa, synku, komína."
Život Martina v umení.
Najobľúbenejším výjavom je scéna, keď Martin je na bielom koni a delí sa o svoj plášť so žobrákom. Je ešte veľa ďalších zobrazení v knihách a vitrážach v Tours, Chartres, Beauvais a Bourges.
Jeho atribútom je buď ohnivá guľa, ktorá sa zjavila nad jeho hlavou, keď slúžil sv. omšu, alebo hus (z 15. stor.) – ľudia chceli z Martina spraviť biskupa, ale on nechcel – utekal pred nimi na gazdovstvo, kde sa skryl medzi husami, tie ho však svojím gagotom prezradili a ľudia Martina nasilu vytiahli spomedzi husí a ustanovili za biskupa. Vtedy Martin pochopil, že je to Božia vôľa a viac sa nebránil.

</doc>
<doc id="36156" url="https://sk.wikipedia.org/wiki?curid=36156" title="Svätý Basilios">
Svätý Basilios



</doc>
<doc id="36157" url="https://sk.wikipedia.org/wiki?curid=36157" title="Svätý Martin z Tours">
Svätý Martin z Tours



</doc>
<doc id="36158" url="https://sk.wikipedia.org/wiki?curid=36158" title="Svätý Martin">
Svätý Martin

Svätý Martin môže byť:

</doc>
<doc id="36159" url="https://sk.wikipedia.org/wiki?curid=36159" title="Katolíctvo">
Katolíctvo

Katolíctvo môže byť:

</doc>
<doc id="36163" url="https://sk.wikipedia.org/wiki?curid=36163" title="WJ">
WJ



</doc>
<doc id="36165" url="https://sk.wikipedia.org/wiki?curid=36165" title="Jozef Markuš">
Jozef Markuš

Jozef Markuš (* 13. marec 1944, Níreďháza, Maďarsko – † 3. marec 2025, Bratislava) bol slovenský ekonóm, prognostik a politik, predseda Matice slovenskej (19902010). Od 12. decembra 1989 do 26. júna 1990 bol podpredsedom slovenskej vlády národného porozumenia.
Životopis.
Rodina Jozefa Markuša sa spolu s ďalšími slovenskými rodinami z okolia Nyíreďházy presťahovala do Hornej Seče v apríli 1947 v rámci výmeny obyvateľstva. Na výmenu bolo 47 rodín maďarskej národnosti násilne vysťahovaných do Maďarska.
Vyštudoval Strednú poľnohospodársku školu technickú v Zlatých Moravciach. Vysokoškolské štúdium absolvoval v roku 1968 na vtedajšej Vysokej škole ekonomickej (VŠE) v Bratislave, študijný odbor ekonomika poľnohospodárstva. V rokoch 19681972 bol odborný asistent vo Výskumnom ústave oblastného plánovania v Bratislave. V rokoch 19691972 externá vedecká ašpirantúra na VŠE. V rokoch 19721988 ako vedecký pracovník Ekonomického ústavu SAV viedol práce na dlhodobej súhrnnej prognóze vývoja Slovenska. V rokoch 19881989 riadil Prognostický ústav SAV.
Od 12. decembra 1989 do 26. júna 1990 bol podpredsedom slovenskej vlády národného porozumenia, kde pod vedením Milana Čiča, bol (ad interim do 11. 1. 1990) bol ministrom Ministerstvo zdravotníctva a sociálnych vecí Slovenskej republiky.
Ako predseda Matice slovenskej (19902010) sa zviditeľnil už v roku 1990. V októbri 1990 Matica organizovala kampaň „Za tú našu slovenčinu“. Napriek tomu 25. októbra 1990 bol prijatý jazykový zákon (o úradnom jazyku), ktorý podľa Matice „nehumánnym spôsobom diskriminuje slovenský národ...“ a tak v novembri Matica organizovala hladovku pred budovou SNR. V pamätnom televíznom dialógu, v ktorom Vladimír Mečiar búchal po stole, sa Markuš rozplakal. Mečiar obviňoval Markuša (a Mórica), že burcujú ľudí proti SNR, proti Federálnemu zhromaždeniu (federácii) a „už nejde o jazyk, tu už ide o rozvrat“. Markuš bol už vtedy zástanca samostatnosti a pri ňom Mečiar pôsobil ako zástanca federácie. Situácia sa zmenila po voľbách v júni roku 1992, v ktorých vyhralo HZDS. Mečiar prevzal Markušovu agendu a viedol Slovensko od aklamatívnemu schváleniu Deklarácie o zvrchovanosti Slovenskej republiky (17. júla 1992) až k rozdeleniu Česko-Slovenska. 1. januára 1993 už vznik samostatnej Slovenskej republiky oslavovali Mečiar aj Markuš. Podobná situácia sa opakovala v roku 1994, keď sa pripravoval zákon o štátnom jazyku. Schválená verzia bola ďaleko vzdialená od návrhov Matice. Vzťah Matice a štátu (vtedy vedenom V. Mečiarom) sa vyrovnal v roku 1997, prijatím zákona, ktorý deklaruje Maticu ako verejnoprávnu ustanovizeň, ktorá hospodári s vlastným a s majetkom štátu (§ 6 tohto zákona, kde podľa ods.1).
Trestné oznámenia po odchode z funkcie.
Od odchodu z funkcie predsedu Matice slovenskej v roku 2010 čelil viacerým trestným oznámeniam z majetkovej trestnej činnosti. Trestné oznámenie v roku 2011 na neho podalo vedenie Matice Slovenskej na čele s Mariánom Tkáčom. V októbri 2014 ho polícia obvinila z porušovania povinnosti pri správe cudzieho majetku, ktorý mal spáchať ako predseda a štatutárny orgán Matice. Podozrenia sa týkali údajného prevzatia dlhu skrachovaného Matičného fondu a.s., ktorý spravoval zbierku na národný poklad, organizovanú po vzniku samostatnej SR v roku 1993 a poskytnutia prostriedkov nebankovej spoločnosti, ktorá takisto zbankrotovala. Zmluvu o prevzatí dlhu Matičného fondu 202-tisíc eur Markuš podpísal v roku 2007. Dlh bol splatený v dvoch splátkach zo ziskov tlačiarenskej spoločnosti Neografia, v ktorej mala Matica 80-percentný podiel. Národný poklad mal pôvodne hodnotu asi 30 miliónov slovenských korún (zhruba milión eur). Matica z "pokladu" "investovala" približne 23 miliónov korún (takmer 870-tisíc eur) do Podielového družstva Slovenské investície, ktoré v roku 2011 skrachovalo a s ním zmizla aj značná časť národného pokladu.
Jozef Markuš proti obvineniu podal sťažnosť, ktorú však prokurátor Generálnej prokuratúry SR zamietol. Okresný súd Bratislava III ho 9. decembra 2016 uznal vinným a odsúdil na jeden rok s dvojročnou podmienkou. Proti rozhodnutiu sa obe strany odvolali. V septembri 2017 Krajský súd v Bratislave zrušil odsudzujúci rozsudok a prípad vrátil späť prvostupňovému súdu. Podľa jeho obhajcu Jakubčíka: „exšéfa Matice vnímajú ľudia ako osobu, ktorá urobila pre Maticu slovenskú veľa a je smutné, že na sklonku života sa ocitol pred sudom“. Pojednávanie naplánované na Okresnom súde Bratislava III na 11. júna 2018 sa neuskutočnilo. Na súd doručil obhajca obžalovaného písomné ospravedlnenie jeho neúčasti zo zdravotných dôvodov a žiadosť o určenie nového termínu hlavného pojednávania. V októbri 2018 súd odročil pojednávanie na neurčito. Dôvodom bol zdravotný stav obžalovaného, ktorý navyše cez svojho advokáta žiadal prerušiť trestné stíhanie. Ďalšie pojednávanie sa uskutočnilo v septembri 2023. 22. septembra senát Mestského súdu Bratislava I ukončil dokazovanie na hlavnom pojednávaní.
Vzťah s ŠtB.
V Registračných protokoloch agentúrnych a operatívnych zväzkov Štátnej bezpečnosti, uverejnených na webovej stránke Ústavu pamäti národa, sa nachádza zväzok agenta s krycím menom "Ekonóm", pod registračným číslom 20489, ktorému prislúcha meno Jozef Markuš s dátumom narodenia 13. marec 1944.
Externé odkazy.
 

</doc>
<doc id="36166" url="https://sk.wikipedia.org/wiki?curid=36166" title="Os (geometria)">
Os (geometria)

Os je priamka, vzhľadom na ktorú sa určujú geometrické alebo fyzikálne vzťahy bodov, či telies. Os môže rozdeliť teleso (napr. uhol) na dve rovnaké časti.

</doc>
<doc id="36167" url="https://sk.wikipedia.org/wiki?curid=36167" title="Agent Štátnej bezpečnosti">
Agent Štátnej bezpečnosti

Agent Štátnej bezpečnosti, skrátene agent ŠtB, bol tajný spolupracovník ŠtB, ktorý plnil úlohy pri odhaľovaní, rozpracovávaní a dokumentovaní protištátnej trestnej činnosti a úlohy, ktoré mali zabrániť takejto trestnej činnosti.
V širšom slova zmysle je to vedomý spolupracovník ŠtB. Toto pomenovanie sa používa ako najdôležitejšia kategória v Registračných protokoloch agentúrnych a operatívnych zväzkov Štátnej bezpečnosti. Ďalšie kategórie, ako napr. informátor ŠtB a dôverník ŠtB, mohli byť aj nevedomí spolupracovníci.
V užšom ponímaní bol agent vedomým tajným spolupracovníkom kontrarozviedky ŠtB v rokoch 19481989.
Úlohy agenta ŠtB.
Agenti ŠtB tvorili operačnú sieť po celom území Česko-Slovenska a činnosť vykonávali vo všetkých prostrediach spoločenského, kultúrneho a hospodárskeho života. Ku koncu obdobia komunistickej totality evidovala Hlavná správa kontrarozviedky ŠtB 1 575 aktívnych agentov, regionálne správy evidovali ďalších cca 7 300. Budúci agent vstupoval do vzťahu s ŠtB tzv. viazacím aktom, ktorý bol fixovaný písomným záväzkom alebo ústnym súhlasom, podpisom záväzku mlčanlivosti, príp. podpisom potvrdenia o prevzatí odmeny. Agenta riadil profesionálny operatívny pracovník ŠtB, ktorý určil krycie meno, inštruoval o spojení, dával konkrétne úlohy, preberal informácie, príp. odovzdával odmeny.
Spôsob práce agenta.
Agent získaval poznatky :
Agentúrna sieť dodávala svoje poznatky ojedinele aj po Novembri 1989 až do rozpustenia ŠtB 15. februára 1990. Obmedzenia pre uplatnenie sa bývalých agentov ŠtB vo verejnom živote po páde komunistickej totality mal riešiť lustračný zákon.

</doc>
<doc id="36168" url="https://sk.wikipedia.org/wiki?curid=36168" title="Stavec">
Stavec

Stavec (iné názvy: vertebra, zastarano "obrateľ"; lat. "vertebra, -ae", gr. "spondylus") je jedna z kostí, ktoré tvoria základné stavebné a funkčné jednotky chrbtice (lat. "columna vertebralis").
Stavce človeka.
Stavba.
Typický stavec môžeme anatomicky i funkčne rozdeliť na tri časti:
Telo stavca.
Telo je uložené vpredu a je nosnou časťou. Smerom nahor a nadol končí rovnou plochou (lat. "facies intervertebralis"), na ktorú sa pripája medzistavcová platnička (lat. "discus intervertebralis"). Telo stavca je typická nepravidelná kosť, vyplnená spongiózou a červenou kostnou dreňou. Výška tela stavcov od krčnej k driekovej oblasti narastá, ďalej ku kostrči sa znižuje.
Oblúk stavca.
Zozadu sa pripája na telo stavca a jeho hlavnou funkciou je ochrana miechy. Kostená platnička (lat. "lamina arcus vertebrae") - hlavná časť oblúka, sa pripája na telo pomocou dvoch nožičiek - pediklov (lat. "pediculus arcus vertebrae").
Spojením tela s oblúkom je vytvorený stavcový otvor (lat. "foramen vertebrale") a otvory všetkých stavcov pod sebou, spolu so zadnými plochami medzistavcových platničiek a s väzmi, vytvárajú chrbticový kanál (lat. "canalis vertebralis").
Každá nožička stavcového oblúka má na svojej hornej a spodnej hrane zárez (lat. "incisura vertebralis superior et inferior"), ktorý je medzi telom a kĺbovým výbežkom stavcov. Spojením týchto zárezov vznikajú medzistavcové otvory (lat. "foramina intervertebralia"), ktorými z miechy vystupujú miešne (spinálne) nervy.
Výbežky stavca.
Výbežky vystupujú z oblúka stavca a slúžia na spojenie stavcov a ich pohyby.
Osifikácia stavcov.
Osifikácia stavcov začína od 3. mesiaca plodu v dolných hrudných stavcoch a postupne sa pridávajú ďalšie stavce nad i pod. Začína v dvoch osifikačných centrách v oblúku stavca a jednom v tele stavca. Z jadier oblúka osifikujú i výbežky, výnimkou sú tie, ktoré sú pôvodom rudimentárne rebrá. Chrupavky medzi jadrami tvoria rastové zóny stavca.
Oblúk stavca sa spája osifikačne v oblasti processus spinosus v 1. roku života. Oblúk sa spojí s telom medzi 3. - 8. rokom.
Rozdiely v stavcoch.
Každá časť chrbtice má špecifický tvar stavcov. Rozoznávame:
Krčné stavce - vertebrae cervicales (C1 - C7).
Krčné stavce sú skratkou označované ako C1 - C7. Prvé dva krčné stavce (C1 a C2) sú odlišné od ostatných. Nosič (C1, lat. "atlas") je prispôsobený na otáčanie hlavy pozdĺž zvislej osi. Čapovec (C2, lat. "axis") umožňuje vďaka svojmu zubu (lat. "dens axis") kývavé pohyby hlavy.
Stavce C3 - C7 majú nízke telá, oblúky predozadne skrátené a do strán široké. Pri pohľade spredu je viditeľné zakrivenie do tvaru sedla. Stavcový otvor je trojhranný. Tŕňové výbežky krčných stavcov (okrem C1 a C7) sú na konci rozdvojené, priečne výbežky C1 - C6 majú v strede otvor (lat. "foramen processus transversi, foramen transversarium"), ktorým prebieha vertebrálna tepna ("arteria vertebralis") a vertebrálna žila ("vena vertebralis", prechádza i otvorom v C7), zásobujúce krvou mozog. Predná časť priečnych výbežkov ("tuberculum anterius processus transversi") predstavuje rudimentárne rebro. Popisujú sa na nich ešte nasledovné anatomické štruktúry:
Hrudné stavce - vertebrae thoracicae (Th1 - Th12).
Najviac sa podobajú všeobecnému popisu stavca. Stavcový otvor je okrúhly. Na telách sa nachádza rebrová jamka (lat. "fovea costalis"), ktorá slúži na pripojenie rebier. Podobná sa nachádza aj na priečnych výbežkoch (lat. "fovea costalis processus transversi").
Driekové stavce - vertebrae lumbales (L1 - L5).
Sú zo všetkých najväčšie. Stavcový otvor má trojuholníkovitý tvar. Priečne výbežky sú predĺžené (lat. "processus costarius") ako pozostatok rebier. Telo stavca L5 je vpredu vyššie ako vzadu, čo umožňuje prechod na krížovú kosť.
Krížová kosť.
"Pozri hlavný článok Krížová kosť."
Kostrč.
"Pozri hlavný článok Kostrč."

</doc>
<doc id="36169" url="https://sk.wikipedia.org/wiki?curid=36169" title="Štátna bezpečnosť">
Štátna bezpečnosť

Štátna bezpečnosť (skr. ŠtB, po česky "Státní bezpečnost", "StB") bola štátna politická tajná služba Ministerstva vnútra ČSSR v povojnovom období. Predstavovala neuniformovanú zložku polície, ktorej príslušníci boli hovorovo nazývaní eštebáci.
Dejiny.
Na Slovensku od 1. januára 1940 až do jari 1945 (konca vojnovej Slovenskej republiky) existovala Ústredňa štátnej bezpečnosti (ÚŠB). Po konci druhej svetovej vojny významnú politickú moc získali komunisti, ktorí ovládli aj rezort bezpečnosti (ministrom vnútra sa stal komunista Václav Nosek). Už v roku 1945 kritizovali nekomunistickí politici nezákonnosti, ktorých sa dopúšťali príslušníci Bezpečnosti. Kritika sa zmenila na trvalý „zápas o Bezpečnosť“ (napríklad spor o bezpečnostného referenta). Komunisti už v tom období mali sieť agentov, informátorov a tajných členov KSČ v ostatných stranách Národného frontu s cieľom ich ovládnuť. Historici preto datujú vznik ŠtB do roku 1945 (30. júna 1945)
V lete 1947 sa legislatívne ŠtB stala organizačnou zložkou Zbor národnej bezpečnosti (ZNB). Zákon 149/1947 Zb. z 11. júla 1947 o národnej bezpečnosti v oddiele 3, § 8. odstavec 4) prvý krát zákonne definoval ŠtB nasledovne: ZNB sa skladá z troch zložiek: z poriadkovej, kriminálnej zložky a zo štánobezpečnostnej zložky (ŠtB), ktorá je školená a cvičená predovšetkým na stíhanie trestných činov, namierených proti štátu. Zákon č. 149/1947 Zb. zároveň umožnil, na pokyn vlády, zlúčenie kriminálnej a štátnej bezpečnosti. Okrem existencie však činnosť ŠtB nebola vôbec zákonne regulovaná, ba dokonca bola zákonom explicitné vybraná z právomoci kriminálnej polície. ŠtB sa riadila nižšími normami, čo napríklad znamenalo, že operatíva vykonávala vyšetrovania, odpočúvania alebo sledovania z vlastného rozhodnutia. K decembru 1947 boli k ŠtB pričlenené spravodajské zložky a novelizovaný zákon o národnej bezpečnosti 286/1948 Zb. ešte rozšíril jej právomoci.
V tomto období už bolo jej úlohou identifikovať, vyšetrovať a spracovávať (prípadne aj likvidovať) oponentov KSČ a komunistického režimu. ŠtB predstavovala od začiatku komunistický útvar, ktorý už v rokoch 19451948 preukázateľne vykonával protizákonné operácie v prospech KSČ, napríklad sledovanie a odpočúvanie významných členov ostatných strán či vytváranie falošných dôkazov, ktoré mali očierniť a zlikvidovať odporcov KSČ.
Podľa F. Blaščáka úlohou tajnej služby v totalitnom režime bolo zbierať informácie o oponentoch režimu a na ochranu režimu mala k dispozícii beztrestnosť a všemocnosť a všetky možné nástroje ako sledovanie korešpondencie, výsluchy a odpočúvania, preventívno-rozkladné opatrenia. Zameranie na ochranu KSČ svedčí aj to, že ŠtB nemohla verbovať do svojich radov vyššie postavených kádrov KSČ (tzv. nomenklatúra), pretože tí ju vlastne riadili. Na jeseň 1947 bol G. Husák hlavným režisérom onej „generálky na február“, ktorej sa hovorilo slovenská politická kríza. Organizoval politické provokácie proti demokratom, nátlakovými akciami vyháňal nekomunistických povereníkov z ich úradov. Iste sa domnieval, že na dlhú dobu posilňuje aj svoju moc. Veď na Slovensku priamo riadil ako ZNB, tak aj ŠtB. Nemohol tušiť, že aj on sám sa čoskoro stane predmetom záujmu posledne menovanej inštitúcie.
Akcie ŠtB boli neúspešné v prípadoch českých politikov Sergeja Ingra, Vladimíra Krajinu, Prokopa Drtinu alebo Petra Zenkla, avšak úspešné u predstaviteľov Demokratickej strany (Ján Kempný, Miloš Bugár). Obaja títo poslanci sa dobrovoľne nechali z parlamentu vydať trestnému stíhaniu, aby sa pred súdom očistili. Samotný predseda česko-slovenskej vlády V. Široký ich obvinil za „pakt s ľudáctvom umožňujúci šíriť myšlienky ľudáckej emigrácie“. Podstatou obvinenia bola takzvaná spolupráca so zahraničnou „protičeskoslovenskou“ emigráciou. Na základe vyfabrikovaných dôkazov a po februárovom prevrate (rozsudky boli vynesené 15. mája 1948) bol Kempný odsúdený na šesť rokov a Bugár na jeden rok väzenia.
Po novembri 1989.
ŠtB zanikla rozkazom ministra vnútra Richarda Sachera 1. februára 1990.
V rokoch 19911992 boli prijaté dva lustračné zákony – „veľký“ (č. 451/1991 Zb.) a v Česku aj „malý“ (č. 279/1992 Zb.), ktoré zakazovali bývalým príslušníkom a agentom Štátnej bezpečnosti, členom Ľudových milícií alebo vysoko postaveným komunistom účasť v dôležitých štátnych funkciách, na niektorých súdoch alebo vo verejnoprávnych médiách. Zákony sa nevzťahovali na volené funkcie. Niektorí ľudia kvôli lustračným zákonom museli svoje posty opustiť alebo naopak niektoré funkcie nezískali. Normy priniesli aj množstvo súdnych sporov. Mnoho ľudí sa napríklad cítilo poškodených tým, že ich Štátna bezpečnosť evidovala ako konfidentov údajne bez ich vedomia. Niektoré súdne spory pretrvali desiatky rokov.
V októbri 1992 demokratický režim odsúdil troch bývalých najvyšších funkcionárov. Alojz Lorenc, náčelník ŠtB z rokov 19851989, dostal štyri roky väzenia (ktorému sa však vyhol presunom na Slovensko), niekdajší náčelník Hlavnej správy kontrarozviedky Karel Vykypel tri a pol roka a bývalý minister vnútra František Kincl tri roky odňatia slobody.
V máji 2021 bol niekdajší kapitán Štátnej bezpečnosti Vladimír Mareček odsúdený na 5,5 roka do väzenia. Je to najprísnejší právoplatný trest, ktorý české súdy uložili bývalému príslušníkovi ŠtB.
V septembri 2021 uznal súd v Česku vinnými Karla Hájka, Rudolfa Peltana, Zbynka Dudka a Jiřího Šimáka, bývalých príslušníkov ŠtB, za šikanovanie disidentov pri takzvanej akcii Asanácia.
Počet príslušníkov a spolupracovníkov.
Význam tajnej polície narastal, čo súviselo súviselo s prenasledovaním a začiatkom politických procesov s oponentami. Začiatkom roku 1948 mala ŠtB na Slovensku 248 príslušníkov ale začiatkom roku 1953 už 2 508 príslušníkov. Podľa Mikloviča z Ústavu pamäti národa dosiahla ŠtB vrchol v 50. rokoch minulého storočia. V útvaroch ŠtB vtedy v celom Česko-Slovensku slúžilo približne 12 000 príslušníkov.
V poslednom desaťročí komunizmu pre ŠtB pracovalo viac než 17-tisíc príslušníkov a v roku 1989 evidovala ŠtB viac než 25-tisíc tajných spolupracovníkov, povedal Petr Blažek z českého Ústavu pre štúdium totalitných režimov, inštitúcie, ktorá je obdobou slovenského Ústavu pamäti národa (ÚPN).
V roku 1989 pracovalo pre ŠtB 13 a pol tisíc príslušníkov (zachovala sa elektronická databáza), z ktorých asi polovica bol obslužný personál a teda 7 až 8 tisíc eštebákov pracovalo na politických veciach, a teda sa „zašpinili“ aj prenasledovaním občanov. Z asi 26 tisíc tajných spolupracovníkov polovica podpísala spoluprácu (agenti a dôverníci) a veľká časť dôverníkov o svojej evidencii v ŠtB vôbec nevedela. Štb mala v roku 1989 k dispozícii viac ako tisíc konšpiratívnych bytov.
V rokoch 2007 až 2020 ÚPN zverejnil mená 4 628 príslušníkov útvarov ŠtB na Slovensku, slúžiacich v rokoch 1966 až 1989. „V súčasnosti ústav finalizuje rekonštrukciu útvarov vojenskej kontrarozviedky na Slovensku v rokoch 1968 až 1989 a pripravuje rekonštrukciu krajských a okresných útvarov ŠtB na Slovensku pred rokom 1966.“ informoval hovorca ÚPN Michal Miklovič.
Štruktúra ŠtB.
ŠtB sa tradične delila na rozviedka, kontrarozviedka, ochranka, útvary sledovania a spravodajskej techniky. Presná organizačný štruktúra ŠtB napríklad v rokoch 19751989 bola zverejnená ÚPN:
Metódy práce.
ŠtB používala aj nezákonné metódy ako mučenie, vynucovanie priznania bitím a týraním (obmedzovanie spánku vo väzení a pod.) a podávanie drog. Po februári 1948 sa tieto praktiky stali bežnými, čo tiež podporovali sovietski školitelia a pozorovatelia (prítomní od roku 1949).
ŠtB mala právomoc polície napríklad v tom, že uskutočňovala výsluchy danej osoby. Informácie získavali od osôb z jej okolia, od tajných spolupracovníkov a podobne. Potom mohli nasledovať aj domové prehliadky, počas ktorých si agenti robili kamerové a fotografické záznamy z bytov sledovaných osôb. V praxi však často tieto tzv. spravodajsko-technické úkony (aj sledovanie korešpondencie, odpočúvanie telefónov) boli nasadzované už na začiatku vyšetrovania.
Prípady úmrtia alebo doživotného zmrzačenia vypočúvaných boli tolerované – po výsluchu ŠtB zomreli napríklad český filozof Jan Patočka, či kňaz Josef Toufar.
Aktívne opatrenia.
V skutočnosti však ŠTB, rovnako ako KGB, špionáži venovala približne len 15% svojho času a svojich zdrojov. Zvyšných 85% sa zameriavalo na takzvané aktívne opatrenia. Nazývali sa tak všetky aktivity, ktorých cieľom bolo zmeniť spôsob, akým ľudia vnímajú realitu. Často tak išlo o akcie, ktoré skresľovali pravdu, zahmlievali, mystifikovali alebo jednoducho úmyselne šírili nepravdivé informácie. Podľa Ladislava Bittmana išlo hlavne o tajnú manipuláciu verejnej mienky. (Pozri Akcia Neptún.)
Matódy ŠtB boli preberané aj od iných služieb. Jednou z nich bolo psychické pôsobenie u nás nazývané "zneistenie" v DDR známe ako „Zersetzung“ – rozklad osobnosti. „Zersetzung opatrenia“, boli definované v smernici Stasi o policajných postupoch z roku 1976. "Zersetzung" v praxi znamenal represívne prenasledovanie pozostávajúce z rozsiahlych tajných akcií a manipulácií, ktoré často zasahovali až do najintímnejších vzťahov obetí. Stasi pri tom používala sieť tajných spolupracovníkov, možnosť uplatniť vplyv štátu na všetkých typoch inštitúcií (napríklad v škole alebo zamestnaní) a tzv. „operačnú psychológiu“. Prostredníctvom cieleného psychického nátlaku (v súčinnosti s inými opatreniami) sa Stasi týmto spôsobom snažilo znemožniť, ba dokonca predchádzať ďalším „nepriateľským činnostiam“. Vďaka zverejneniu spisov Stasi po politickej „zmene“ (Die Wende) v roku 1989, bolo používanie "Zersetzung" dobre zdokumentované. Odhady počtu obetí takýchto opatrení sú rádovo tisíce až desať tisíce, z ktorých asi 5 000 utrpeli nezvratné poškodenia. Obete, po dokázaní systematickej, odbornej a / alebo zdravotnej ujmy sú oprávnené poberať odškodné.
Jedným z obetí v ČSSR bol Augustín Navrátil.
Viazací akt a dôvody spolupráce.
Agent ŠTB bol vedomým spolupracovníkom ŠTB, pričom základom jeho spolupráce so štátnou bezpečnosťou bol tzv. viazací akt, teda záväzok k spolupráci. V určitých prípadoch sa viazací akt síce nevyžadoval, ale agent v každom prípade so štátnou bezpečnosťou spolupracoval vedome. Z rozkazu Ministra vnútra ČSSR č 3/1978 „Smernice pre prácu so spolupracovníkmi kontrarozviedky“ vyplýva, že agent bol tajným spolupracovníkom, ktorý plnil úlohy pri odhaľovaní, rozpracovaní a dokumentovaní protištátnej trestnej činnosti a úlohy smerujúce k predchádzaniu a zabráneniu tejto trestnej činnosti (čl. 12 smernice). Konkretizácia úloh agenta bola obsiahnutá v č. 13 smernice.
Zvyčajne snahou príslušníkov ŠtB bolo presvedčiť vytipovaných kandidátov tajnej spolupráce (KTS) k vedomej spolupráci. Dôvody k spolupráci mohli byť hmotné výhody, lepšie pracovné zaradenie, prístup k zahraničným cestám atď. Ideové motívy ako boj za socializmus, mierové hnutie atď., čo boli dôvody spolupráce väčšinou u cudzincov. Alebo psychický nátlak, kompromitujúce materiály, demoralizácia (dehonestácia) jedinca, vydieranie, atď. Viazací akt prebiehal zvyčajne formou pohovoru, rozhovoru a jeho výsledkom malo byť podpísanie spolupráce. Viazací akt mal podľa dokumentov ŠtB napríklad Andrej Babiš urobiť v dnes už neexistujúcej vinárni U obuvníka. Od novembra 1982 tak bol evidovaný ako agent ŠtB.
Minister národnej bezpečnosti Ladislav Kopřiva v tajnom rozkaze č. 36 Práca s agentmi (z roku 1951) vyčítal ŠtB nedostatky: operatívne orgány vraj príliš „často“ viazali na spoluprácu osoby, ktoré mali skôr „rozpracovávať ako nepriateľské objekty“. Nasledujúca pripomienka sa týkala množiny tajných spolupracovníkov ŠtB, ktorí boli získaní operatívnymi orgánmi pre spoluprácu pod hrozbou: „Forma viazania je často šablónovitá podľa jedného tzv. osvedčeného prípadu, napr. že osoba je predvolaná na bezpečnosť, hoci nie je vopred vylustrovaná a nie je vypracovaný viazací návrh. Pri výsluchu je vyhrážkou prinútená podpísať viazaciu prísahu, pričom orgány nemajú žiadny kompromitujúci materiál, a až potom je dodatočne vypracovaný viazací návrh. Boli dokonca zistené trestuhodné prípady, pri ktorých bolo používané i fyzické násilie a rôzne vyhrážky ako ’prostriedok’ na viazanie.“
Terminológia ŠtB.
V tajnej polície aj počet a názvy útvar boli tajné. Bola vytvorená terminológia, ktorá už označením ľudí a činností vytvárala dojem, akoby ŠtB pôsobila v záujme práva a spravodlivosti. Napríklad „sledovanie pohybu narušiteľov“ na hraniciach, v prípade neznámych osôb došlo k „ustáleniu osoby“ (zistenie totožnosti) a jej „rozpracovaniu“, napríklad „lustráciou“.
Registračné protokoly agentúrnych a operatívnych zväzkov Štátnej bezpečnosti obsahujú informácie o dokumentoch v tzv. zväzkoch. Informácie sa viedli o osobách a objektoch operatívneho záujmu ŠtB. ŠtB vo všetkých svojich útvaroch budovala svoju agentúrnu sieť tajných spolupracovníkov (skratka TS), čo bolo označenie pre čsl. aj cudzích štátnych príslušníkov, ktorí boli získaní alebo získavaní (KTS) k vedomej spolupráci. Postupom čase sa menili alebo prelínali označenia tajných spolupracovníkov (pozri dole) ako agent (A), dôverník, dôverný styk (DS) a ideový spolupracovník (IS). Spolupráca končila najčastejšie zo zdravotných dôvodov či smrťou spolupracovníka, jeho emigráciou, zosadením na nižšej pozícii atď. väčšinou podľa kvality jeho spolupráce. Rezident (R) bol špeciálne vybraný, úplne spoľahlivý, skúsený a odborne pripravený tajný spolupracovník, ktorý pod vedením operatívneho pracovníka riadil prácu jemu pridelených agentov. Rezident rozviedky ŠtB, bol vedúcim rezidentúry (siete agentov) v zahraničí, kde pracoval pod rôznym diplomatickým krytím. Rezident kontrarozviedky (II. správa ŠtB) riadil iných spolupracovníkov v ČSSR ale stále pracoval pod vedením svojho dôstojníka ŠtB. Rezidenti „kontaminovali“ priemysel, médiá, školy, kultúru a pod. Rezidentúry tvorili často zamestnanci ministerstiev vnútra, ktorí pracovali na civilných pracoviskách, aj keď boli v policajnom dôchodku. Rezident mal pravidelné odmeny, teda pravidelný príjem za svoje služby.
Pred novembrom 1989 bolo na Slovensku aktívnych registrovaných tajných spolupracovníkov asi 3 100.
Vedomá a nevedomá spolupráca.
Zákon č. 451/1991 Zb. (tzv. lustračný zákon) stanovil, že predpokladom na výkon najvyšších funkcií (uvedených v § 1) je, že občan v období od 25.2.1948 do 17.11.1989 vedomým spolupracovníkom ŠtB. Vedomou spoluprácou so Štátnou bezpečnosťou, v pôvodnom znení platnom od 5. 11. 1991, na účely tohto zákona sa rozumelo, že občan bol evidovaný v materiáloch ŠtB vedený ako dôverník (D), kandidát tajnej spolupráce (KTS) alebo tajný spolupracovník dôverného styku a vedel, že sa stýka s príslušníkom Zboru národnej bezpečnosti a podáva mu správy formou utajeného styku alebo plnil ním uložené úlohy. V aktuálnom slovenskom aktuálnom znení (z roku 1992) je vedomá spolupráca upravená na:
V Česku bol lustračný zákon do roku 2022 zákon novelizovaný 14 krát, s tým že kategórie dôverník (D), kandidát tajnej spolupráce (KTS), kandidát agenta (KA) a kandidát informátora (KI) nie sú na základe nálezu Ústavného súdu kategóriami vedomej spolupráce. (Rovnako ako na Slovensku.) Dôverník sa k spolupráci s ŠtB priamo nezaviazal a nemal oficiálne krycie meno (teda nepoznal svoje krycie meno, pod ktorým bol evidovaný jeho zväzok).
Historický vývoj názvoslovia.
Od vzniku ŠtB operatívne orgány politického spravodajstva využívali spolupracovníkov, ktorí už boli rozdelení na informátorov, dôverníkov a agentov.
Definícia spolupracovníkov podľa smernice z roku 1947 bola: „… nie sú zamestnancami našej služby, ale vedomými pomocníkmi nášho spravodajstva, a to z akýchkoľvek pohnútok. Nepočítame medzi nich osoby poskytujúce informácie bez toho, aby vedeli, že ich poskytujú spravodajským orgánom“. Osoby, ktoré poskytovali spravodajstvu „akúkoľvek správu“, boli Štátnou bezpečnosťou označené za príležitostných alebo stálych informátorov. „Stály informátor, ktorý si získal našu plnú dôveru, je po preskúšaní jeho spoľahlivosti považovaný za dôverníka“. Podľa smernice plnil najzávažnejšie úlohy agent.
Vedenie Štátnej bezpečnosti sa neskôr snažilo skôr uprednostňovať označenie spolupracovník ako „hanlivé“ označenie agent. „Názov agent však nabudúce nemienime spravidla používať, hlavne v styku so spolupracovníkmi a navonok už vôbec nie, pretože sa tento názov často spája s predstavou niečoho hanlivého, zatiaľ čo v skutočnosti poctivý spolupracovník spravodajskej služby koná vlasteneckú a nadmieru čestnú prácu. O agentoch budeme hovoriť iba v určitých prípadoch.“ Podľa „stupňa spoľahlivosti a viazanosti“ na ŠtB vymedzila smernica „novým spresneným spôsobom“ tri hlavné druhy „agentov“ a to:
Postupný vývoj agentúrno-operatívnej práce je zachytený v ďalšej smernici ministerstva vnútra konca roku 1948. Autori "Pomůcky administrativně – operační pro krajská velitelství státní bezpečnosti" sa vrátili k osvedčenému názvu „agent“:
V priebehu roku 1948 zmizla kategória dôverník a význam získali naopak informátori, ktorí predovšetkým nespĺňali podmienku agentov, t. z. nemali dôveru „nepriateľského prostredia“.

</doc>
<doc id="36170" url="https://sk.wikipedia.org/wiki?curid=36170" title="ŠtB">
ŠtB



</doc>
<doc id="36174" url="https://sk.wikipedia.org/wiki?curid=36174" title="Bunkový cyklus">
Bunkový cyklus

Bunkový cyklus je cyklický sled udalostí v eukaryotickej bunke medzi dvomi bunkovými deleniami. 
Fázy bunkového cyklu.
Cyklus sa skladá z niekoľkých fáz.
Fázy bunkového cyklu sú:
V bunke existujú mnohé dohľadové systémy, ktoré napríklad monitorujú poškodenie DNA alebo neschopnosť dokončiť kritické procesy. Tieto „kontrolné stanoviská“ môžu zablokovať ďalší postup fázami bunkového cyklu ak nie sú splnené určité podmienky. Napríklad existuje kontrolný mechanizmus, ktorý kontroluje replikáciu DNA a zabraňuje vstupu bunky do fázy mitózy pred tým ako je celá replikácia dokončená. Podobne aj vretienkový kontrolný bod blokuje prechod z metafázy do anafázy v priebehu mitózy ak nie sú všetky chromozómy pripojené k mitotickému (deliacemu) vretienku.
Ak tento systém zachytí problém, tak vyšle množstvo signálnych molekúl, ktoré dávajú povel na zastavenie delenia. Tieto signály rozhodujú aj o tom, či bunka poškodenie opraví alebo začne proces programovanej bunkovej smrti inak tiež apoptózy. Programovaná smrť bunky zaisťuje, že sa poškodená bunka ďalej nemnoží a nerozširuje sa. Napríklad proteín p53 dostáva signály zapríčinené poškodením DNA, stimuluje tvorbu inhibičných proteínov, ktoré zastavia replikačný proces. Bez správnej funkcie p53, by sa hromadili poruchy DNA. Priamym dôsledkom je progresia poškodeného génu do štádia nádoru. Dnes je známe množstvo nádorového bujnenia vrátane niektorých nádorov prsníka a hrubého čreva, ktoré sú združené s defektom v p53.
Niektoré bunky ako napríklad neuróny, sa nikdy nedelia a ostávajú v G0 fáze. Aj keď posledné výskumy ukazujú, že neuróny, v ktorých prebieha bunková smrť sa môžu vrátiť do bunkového cyklu. Pridanie inhibítorov bunkového cyklu môže zabrániť apoptóze.
Regulácia bunkového cyklu.
Bunkový cyklus regulujú cyklíny a cyklín-dependentné kinázy. Leland H. Hartwell, R. Timothy Hunt a Paul M. Nurse dostali v roku 2001 Nobelovu cenu za objav týchto regulačných molekúl.

</doc>
<doc id="36176" url="https://sk.wikipedia.org/wiki?curid=36176" title="Divadelná inscenácia">
Divadelná inscenácia

Divadelná inscenácia (alebo len inscenácia) označuje umelecké dielo, ktoré je predlohou jednotlivých divadelných predstavení. Nejde teda o konkrétne odohratie divadelného predstavenia, ale v mysli inscenačného tímu predstavuje ideálny tvar (predlohu) o práve prebiehajúcom predstavení. 
Predskúšobná fáza.
Vízia. Výber tvorivého tímu.
Umelecké vedenie divadla, alebo jeden z jeho členov prichádza s vlastnou víziou. Jeho úvahy by mali vychádzať z celkovej dlhodobej koncepcie - z poslania, cieľov a úloh divadla. Súčasťou tohoto východiska je i samotný výber titulu. Na tejto činnosti sa podieľa dramaturg divadla, v rámci prípravy dramaturgického plánu divadla na nadchádzajúcu divadelnú sezónu.
Za účasti umeleckého šéfa divadla sa vyberá inscenačný tým. Hlavou inscenačného tímu je režisér (ak ide o baletné alebo tanečné predstavenie je to choreograf), členmi sú dramaturg, scénograf, kostýmový výtvarník, hudobný skladateľ (prípadne dirigent, zbormajster atď.) a tvorca svetelnej réžie. Ďalej sú to asistenti, inšpicient a prípadne ďalšie osoby ako produkčný. 
Režisér navrhuje herecké (prípadne spevácke alebo tanečné) obsadenie, ktoré ďalej schvaľuje umelecké vedenie divadla (súboru). Oslovenie k participácii na vzniku inscenácie má buď jednostrannú formu zadávacieho listu, alebo poverenie môže byť v podobe obojstranného právneho aktu - autorskej zmluvy.
Tvorivý tím sa schádza na inscenačných poradách a výrobnej porade, ktoré sú východiskovým bodom práce na inscenácii. Paralelne s tvorivým tímom pripravuje správa divadla rozpočet inscenácie, zmluvy, tantiémy a podobne. Taktiež sa začína s propagačnou kampaňou inscenácie.
Autorské práva.
Vo fáze príprav musí dramaturg (alebo iná poverená osoba) vysporiadať otázku autorských práv na inscenovanie divadelného textu. Môžu nastať dve situácie, že práva k divadelnej hre sú voľné (autor je viac ako 70 rokov po smrti) alebo je nutné ich vysporiadať, resp. zaistiť, ak je autor chránený.
V právnej teórii je sporné, či je režisér autorom divadelnej inscenácie alebo len výkonným umelcom podávajúcim dramatické dielo.
Harmonogram realizácie.
Po vzniku inscenačnej predstavy režiséra a jeho kolegov dochádza k rozvrhnutiu práce a k stanoveniu fixného harmonogramu realizácie. Do tohto harmonogramu sú zaradené skúšky, príprava a výroba dekorácie, kostýmov a rekvizít, výroba zvukovej nahrávky atď. Výrobe dekorácie a kostýmov predchádza odovzdávacia porada, na ktorej scénograf a kostýmový výtvarník odovzdajú na schválanie návrhy scény a kostýmov a ich následné predanie do výroby na výrobnej porade. 
Plán skúšok je zakomponovaný do mesačných, týždenných a denných plánov, tzv. „fermany“. Celý ďalší proces až do premiéry trvá v bežnom divadle dva až tri mesiace. 
Skúšky.
Sériu skúšok začína tzv. prvá skúška. Na nej sa zúčastňujú všetci účastníci iscenácie, inscenačný tím a všetci herci, vrátane alternujúcich. Na tejto skúške je prezentovaný inscenačný zámer a celková koncepcia predstavenia. Nasleduje skúška čítaná - „čítačka“, kde sa herci oboznámia s textom hry. 
Nasledujú skúšky v skúšobni (študovni) - sú to skúšky textové, korepetície a aranžovacie skúšky (s náznakom mobiliára a vyznačenou dekoráciou) oddelene obraz po obraze, vždy len s hercami, ktorých sa daný výstup týka. Pri veľkých projektoch, ako je napríklad inscenácia operného diela prebiehajú skúšky jednotlivých zložiek inscenácie (sólisti, zbor a orchester) osobitne a jednotlivé sekcie sú spájané na skúškach ensamblových.
Zo skúšobne sa skúšobný proces sťahuje na javisko (javiskové skúšky v náznakoch dekorácie a mobiliáru), kde v ďalšej fázi nasleduje skúška dekoračná. Na dekoračnej skúške sa sa stavia scéna, so všetkými jej premenami. Spájajú sa umelecké prípravy s technickou zložkou - s dekoráciou a mobiliárom. Po schválení je scénická výprava odovzdaná javiskovej prevádzke. Neskôr nasleduje technická skúška osvetľovacia a kostýmová skúška.
Hlavná skúška prináša spojenie všetkých zložiek v definitívnej podobe v kompletných kostýmoch, maskách a s líčením. Taktiež sa uskutočňuje fotografovanie inscenácie pre potreby propagácie. Inscenačný tvar je adekvátny podobe premiéry a nasledujúcich repríz. Dochádza k zlučovaniu doteraz samostatných procesov u hudobno-dramatického divadla, ako je opera alebo muzikál a taktiež sa preverujú všetky alternácie.
Premiére predchádzajú generálne skúšky, keď je dielo uvedené bez prerušenia a v celku, prvýkrát ukazujúce celkovú dĺžku predstavenia, a to vo forme verejnej alebo neverejnej „generálky“.
Ak sa predstavenie dlhšie nehralo, napríklad po období divadelných "prázdnin", nasleduje zbiehačka/zbiehacia skúška inscenácie.
Premiéra, reprízy a derniéra.
Skúškový interval končí premiérou, keď je inscenácia oficiálne a slávnostne uvedená pre verejnosť, stáva sa súčasťou repertoáru divadla a je pripravená pre sériu repríz, ktorá trvá až do derniéry - posledného predstavenia celého cyklu.
Postprodukcia.
Ekonomicko-správny úsek divadla vysporiada pohľadávky voči inscenátorom a iným zložkám. Pokračuje v propagácii diela, ponúka ho organizátorom divadelných prehliadok, festivalov a organizuje zájazdovú činnosť. Eviduje, analyzuje a archivuje kritický ohlas a dokumentáciu predstavenia.

</doc>
<doc id="36177" url="https://sk.wikipedia.org/wiki?curid=36177" title="Divadelná sezóna">
Divadelná sezóna

Divadelná sezóna je prevádzkové obdobie divadla, ktoré vychádza z existencie divadelných prázdnin v letných mesiacoch. Divadelná sezóna začína v septembri a končí v júni nasledujúceho roka, a teda sa nekryje s kalendárnym ani fiškálnym rokom. Divadelné prázdniny nie sú totožné s dovolenkou divadelných pracovníkov, keďže divadelná prevádzka sa zväčša začína už v polovici augusta, sériou tzv. oprašovacích skúšok.

</doc>
<doc id="36180" url="https://sk.wikipedia.org/wiki?curid=36180" title="Starina (vodná nádrž)">
Starina (vodná nádrž)

Starina je najväčšia vodná nádrž na pitnú vodu na Slovensku, zároveň je najväčším zdrojom pitnej vody v strednej Európe. Nachádza sa v najvýchodnejšom cípe Slovenska, v severovýchodnej časti Zemplína na území okresu Snina, v katastri obce Stakčín.
Je vybudovaná na hornom toku rieky Cirocha v Bukovských vrchoch, na území Národného parku Poloniny.
Vodná nádrž má objem 59,8 mil. m³ vody a rozprestiera sa na ploche , priehradný múr má výšku , dĺžka hrádze je 345 m, šírka 7 m. Bola vybudovaná v rokoch 1981 až 1988 pre zásobovanie regiónu východného Slovenska (najmä Prešova a Košíc) pitnou vodou. Jej výstavbe predchádzalo vysťahovanie 7 rusínskych dedín z dôvodu ochranného pásma zdroja pitnej vody nad nádržou v 70. rokoch 20. storočia. Vrstvy pieskovcov a ílovcov sa vytvorili v treťohornom mori.

</doc>
<doc id="36181" url="https://sk.wikipedia.org/wiki?curid=36181" title="Precision">
Precision

Precision je bridžový Licitačný systém vypracovaný v šesťdesiatych rokoch 20. storočia americkým bridžistom C. C. Weiom. V literatúre sa systém nazýva aj "Precision Club".
"Precision" je systémom "silného trefu" – iba otvorenie 1 je silné a forsujúce (ukazuje list od 16HCP), všetky ostatné otvorenia majú silu ohraničenú do 15HCP (hoci v originálnej verzii bola jedna výnimka – otvorenie 2BT ukazovalo 22-23HCP na pravidelnej rozlohe). Po otvorení 1 a pozitívnej odpovedi pôvodný "Precision" používal hlášky typu Talianske OSW, formy relay.
Charakteristickým otvorením v prvej verzii "Precision" boli 2 ukazujúce list so silou 11-15HCP a trojfarebnou rozlohou s krátkosťou károvou, v súčasných obmenách "Precision" najčastejšie používa iné dohovory.
Otvorenia 1 a 1 sú s päťlistami, 2 ukazuje list so šiestimi trefami alebo piatimi trefami a drahým štvorlistom, a 1BT ukazuje 13-15HCP.
V pôvodnom systéme 1 bolo prirodzené, v súčasnosti väčšina párov používa "prípravné 1" so všetkými rozlohami listov, ktoré nemožno vyjadriť otvoreniami 1, 1, 2 a 1BT.
Otvorenie v prvej verzii "Precision" vyzerali takto:
1: 16+ s ľubovoľnou rozlohou
1: 11-15, prirodzené s 5+
1/: 11-15 s farbou 5+,
1BT: 13-15 pravidelná rozloha,
2: 11-15 6+; alebo 5+ a drahý štvorlist,
2: 11-15 s rozlohou 4=4=1=4 (singl káro), prípustné boli i rozlohy 4=3=1=5, 3=4=1=5 alebo 4=4=0=5 s veľmi slabími trefami ( slabými na otvorenie 2),
2/: slabé dva,
2BT: 22-23HCP pravidelná rozloha.
Väčšina súčasných variantov "Precision" používa iné otvorena 1, 2 a 2BT, a občas aj 1BT a 2. Napríklad Match Point Precision používa otvorenia 1BT so silou 12-15, ale bez drahého štvorlistu, 2 je iba jednofarebná rozloha s trefami alebo dvojfarebný s trefami a kárami, a 2 sú slabé dva, a všetky listy, ktoré sa nezmestia do týchto otvorení sa otvárajú cez 1 (od rozlôh 4=4=0=5, cez pravidelné listy s drahými štvorlistami, až po prirodzené kárové otvorenia).

</doc>
<doc id="36182" url="https://sk.wikipedia.org/wiki?curid=36182" title="Spoločný jazyk (bridž)">
Spoločný jazyk (bridž)



</doc>
<doc id="36183" url="https://sk.wikipedia.org/wiki?curid=36183" title="Divadlo (organizácia)">
Divadlo (organizácia)

Divadlo možno chápať nielen ako samotné divadelné umenie alebo ako budovu, ale aj ako organizáciu, ktorá formálne zastrešuje divadelnú prevádzku.
Štruktúra divadelnej prevádzky a jej zložky.
Členenie štruktúry divadelnej prevádzky závisí najmä od cieľov, funkcií a zamerania divadla, od charakteru a špecifickosti činností, ekonomických možností, počtu zamestnancov, pôsobiska, vybavenia a ďalších faktorov. Preto je nasledujúci model organizácie prezentovaný ako ideálny model organizačnej štruktúry jednozložkového divadla, pretože v divadelnej praxi, čo divadlo, to iný model organizácie.
Riaditeľ.
Na čele divadla stojí jeho riaditeľ, ktorý má k dispozícii svoj aparát – sekretariát, tlačový tajomník a ďalších pracovníkov zo sekcie Public Relations (PR).

</doc>
<doc id="36184" url="https://sk.wikipedia.org/wiki?curid=36184" title="Štefan Markuš">
Štefan Markuš

Štefan Markuš (* 7. máj 1936, Níreďháza, Maďarsko) je slovenský materiálový vedec a politik. Predseda Slovenského helsinského výboru (SHV), hovorca Fóra inteligencie Slovenska (FIS), člen výboru Slovenskej asociácie Rímskeho klubu (SARK), člen Helsinského občianskeho zhromaždenia (HCA). V rokoch 19992004 bol veľvyslancom SR v Maďarsku.
Život.
Rodina Štefana Markuša sa spolu s ďalšími slovenskými rodinami z okolia Nyíregyházy prisťahovala do Hornej Seče v apríli 1947 v rámci výmeny obyvateľstva na miesta 47 rodín maďarskej národnosti, ktoré boli predtým násilne vysťahované do Maďarska.
Štefan Markuš v roku 1956 maturoval na Priemyselnej škole strojníckej na Fajnorovom nábreží v Bratislave. Po absolvovaní Fakulty technickej a jadrovej fyziky ČVUT v Prahe pracoval dva roky na Odbornom učilišti (OU) Závodov S. M. Kirova v Tlmačoch. Od roku 1962 pôsobil jeden rok v Štátnom výskumnom ústave drevárskom (ŠVÚD) ako inžinier – asistent.
V Ústave mechaniky strojov Slovenskej akadémie vied v Bratislave pôsobil do roku 1967 ako interný ašpirant. Od roku 1967 po získaní vedeckej hodnosti CSc. a v roku 1984 DrSC. pôsobil do roku 1995 v Ústave materiálov a mechaniky strojov SAV ako vedecký pracovník, neskôr ako riaditeľ.
Vydal tri monografie, viac ako 80 publikovaných príspevkov a tri vynálezy. V roku 2003 mu vo vydavateľstve Veda vyšla kniha s názvom "Maďari pod lupou". Nikdy nebol členom žiadnej politickej strany.
Štefan Markuš je bratom Jozefa Markuša, predsedu Matice Slovenskej, o ktorého činnosti sa však vyjadruje značne kriticky.

</doc>
<doc id="36187" url="https://sk.wikipedia.org/wiki?curid=36187" title="Útek do Budína">
Útek do Budína

Útek do Budína (česky Útěk do Budína) je koprodukčný (česko-slovensko-maďarský) film natočený podľa rovnomenného románu Vladislava Vančuru.
Poznámka: Pre televíziu bol spracovaný ako päťdielny seriál.

</doc>
<doc id="36189" url="https://sk.wikipedia.org/wiki?curid=36189" title="Výmena obyvateľstva medzi Česko-Slovenskom a Maďarskom">
Výmena obyvateľstva medzi Česko-Slovenskom a Maďarskom

Výmena obyvateľstva medzi Česko-Slovenskom a Maďarskom bola povojnová obojstranná migrácia obyvateľstva na základe vzájomnej dohody medzi oboma štátmi. Bola zriadená Československá presídľovacia komisia so sídlom v Budapešti, ktorej predsedom bol Daniel Okáli. Primárnym zámerom česko-slovenských predstaviteľov bolo vysídlenie čo najväčšieho počtu Maďarov a budovanie národného štátu Čechov a Slovákov bez neslovanských menšín. Po tom, čo sa česko-slovenskej diplomacii nepodarilo presadiť jednostranné vysídlenie Maďarov podľa vzoru nemeckej menšiny, mala byť vzájomná výmena optimálnym riešením. Rokovania o výmene začali v decembri 1945 a dohoda bola podpísaná vo februári 1946. Do konca roku 1948, pred, počas aj po platnosti dohody sa v rámci nej ale aj mimo nej vysťahovalo 89 660 Maďarov zo Slovenska a približne 72 000 Slovákov z Maďarska. Dohoda aj samotná výmena boli vnímané kontroverzne a to najmä pre rôzne podmienky v oboch zmluvných krajinách.
Prečo sa výmena stala kontroverznou.
Z českého pohľadu možno považovať sudetských Nemcov počas prvej ČSR za tzv. piatu kolónu - ich lojalita k hitlerovskému Nemecku výrazne pomohla k strate pohraničných území Československa v prospech nacistického Nemecka. Takto sa pozeral Beneš aj na Maďarov na Slovensku. Z českého pohľadu "sa výmena stala jedinou možnou cestou po tom, čo víťazné mocnosti už nechceli tolerovať spôsob odsunu použitý pri vysídlenie Nemcov (na základe záverov Postupimskej dohody z augusta 1945). Maďari boli v tom čase (do roku 1948), podobne ako Nemci, okrem početných prípadov antifašistov a pod. považovaní za vojnových zločincov a boli zbavení občianskych práv. V tomto prípade tiež v súvislosti s prenasledovaním Slovákov na území južného Slovenska, ktoré Maďarsko okupovalo na základe prvej viedenskej arbitráže a Malej vojny".
Slovenská aj česko-slovenská vláda už mali skúsenosti z územných sporov s Poľskom (Česko-slovensko-poľský spor o Oravu a Spiš), v ktorom slovenská strana neúspešne navrhla rokovania na základe etnického princípu (cestou lokálnych plebiscitov). Na základe prvej viedenskej arbitráže získalo Maďarsko časť Slovenska s viac ako milión obyvateľmi. Základom rozhodovania na etnickom princípe bol počet obyvateľov menšiny na danom území a ich schopnosť asimilovať iné národnosti (pozri maďarizácia a slovakizácia). Maďarská menšina na Slovensku bola odhadovaná ako väčšia v porovnaní s počtom Slovákov v Maďarsku a aj preto Maďarsko nesúhlasilo s dohodou, ani keď bola založená na rovnakom počte presídlencov a žiadalo zásah spojencov. Česko-Slovensko pri návrhu dohody vychádzalo z vlastných optimistických odhadov počtu Slovákov v Maďarsku. Maďarské štatistiky nepovažovalo za dôveryhodné, pretože podľa oficiálneho sčítania z roku 1941 žilo na území dnešného Maďarska iba 75 920 obyvateľov so slovenským materinským jazykom a z nich sa iba 16 689 hlásilo k slovenskej národnosti. Česko-Slovensko na území Maďarska vykonalo vlastný prieskum, podľa ktorého napočítalo 473 556 Slovákov. 
Dohoda bola uzatvorená formou medzištátnej zmluvy, ktorá bola podpísaná 27. februára 1946. Na oboch stranách predpokladala presídlenie rovnakého počtu osôb. Tiež umožňovala presťahovalcom vziať si so sebou všetky svoje hnuteľnosti. Vlastnícke právo k nehnuteľnostiam prechádzalo na štát ich doterajšieho bydliska s tým, že zmiešaná komisia určí výšku náhrady (s jediným obmedzením, a to ak nehnuteľnosť presahuje 50 hektárov). Dohoda však nebola úplne symetrická: 
Dôsledky.
Celkovo sa v Maďarsku prihlásilo na výmenu 95 421 osôb. Do Česko-Slovenska bolo skutočne presídlených 71 787 (podľa iného zdroja 73 200) osôb, z toho 59 774 v rámci obojstrannej výmeny, ostatní boli presídlení jednostranne. Do Maďarska bolo spolu presídlených 89 660 osôb, z toho 34-tisíc mimo dohody o výmene obyvateľstva. Slováci presídlení z Maďarska dostali svoje politické zastúpenie zvolením Ondreja Beňa do Slovenskej národnej rady.
Na Slovensku bol za výmenu politicky zodpovedný Vladimír Clementis. Slováci presídlení z Maďarska ("presídlenci") ho považovali za svojho záchrancu a samotný proces nazývali "repatriácia". Naopak Maďari presídlení zo Slovenska a aj tí nepresídlení hovoria o deportáciách a vysťahovaní a žiadali odškodnenie.
V roku 2002 pred vstupom Slovenska a Maďarska do Európskej únie Viktor Orbán žiadal zrušenie Benešových dekrétov. Navrhoval, aby plánované rozšírenie Európskej únie v roku 2004 znamenalo automaticky aj zrušenie dekrétov.. Európsky parlament však vyhlásil, že „dekréty nepredstavujú neprekonateľnú prekážku vstupu“. Monika Beňová-Flašiková obvinila maďarských politikov z presadzovania revanšistickej politiky, ktorá by mohla destabilizovať Európu. 
V auguste 2007 predseda SMK Pál Csáky ohlásil, že na septembrovej schôdzi parlamentu plánuje predložiť návrh na odškodnenie obetí Benešových dekrétov. Podľa neho by malo ísť o morálne aj finančné odškodnenie a týkalo by sa aj Maďarov, ktorí boli po druhej svetovej vojne na základe zákona o verejných prácach deportovaní na nútené práce do českého pohraničia. Táto aktivita SMK zomkla všetky slovenské politické strany v parlamente. 20. septembra 2007 schválilo 120 poslancov NR SR, že "právne a majetkové vzťahy, ktoré vznikli povojnovými rozhodnutiami orgánov Československej republiky a Slovenskej národnej rady, sú nespochybniteľné, nedotknuteľné a nemenné." Dvadsať poslancov SMK bolo proti.

</doc>
<doc id="36193" url="https://sk.wikipedia.org/wiki?curid=36193" title="Asimilácia">
Asimilácia

Asimilácia môže znamenať:

</doc>
<doc id="36195" url="https://sk.wikipedia.org/wiki?curid=36195" title="Inscenácia">
Inscenácia

Inscenácia môže byť:

</doc>
<doc id="36196" url="https://sk.wikipedia.org/wiki?curid=36196" title="Lazare Carnot">
Lazare Carnot



</doc>
<doc id="36198" url="https://sk.wikipedia.org/wiki?curid=36198" title="Mária Magdaléna">
Mária Magdaléna

Mária Magdaléna (iným menom Mária z Magdaly) je biblická postava Nového zákona a svätica v katolíckej, pravoslávnej a anglikánskej cirkvi. Sviatok má 22. júla.
Novozákonné pramene.
Mária Magdaléna pochádzala z rybárskeho mestečka Magdala (odtiaľ meno Magdaléna), ktoré sa nachádzalo blízko západného brehu Tiberiadskeho jazera. Po aramejsky Magdallah, (vznešená, elegantná) po hebrejsky Migdal (veža zo sušených rýb). Keďže v tých časoch sa priezviská nepoužívali, na rozlíšenie od ďalších žien s rovnakým menom sa zaužíval názov jej rodného mesta.
Od udalosti, keď podľa evanjelií Ježiš z nej vyhnal sedem zlých duchov, (Lk 8,2) patrila medzi nábožné ženy, ktoré sa pridali k apoštolom a sprevádzali Ježiša až po jeho ukrižovanie a pohreb. Mária Magdaléna ho neopustila ani po jeho uložení do hrobu. Jej meno sa spomína v biblickej udalosti, keď sa s Janou a Máriou Jakubovou vybrali k hrobu, aby pomazali Ježišovo mŕtve telo, ale našli iba prázdny hrob. (Jn 20,1-18) Oznámili to apoštolom. Peter a Ján sa išli presvedčiť k hrobu, ale sklamaní sa vrátili domov, pretože telo nenašli. Stratené telo zostala pri hrobe oplakávať iba jediná zo žien – Mária Magdaléna. Ako prvej sa jej vtedy zjavil aj vzkriesený Ježiš. Rovnako bola prvou, ktorá túto zvesť ihneď oznámila ďalším učeníkom. V tejto súvislosti sa však poukazuje aj na to, že jej úloha ako svedka je neobvyklá, pretože ženy v tej dobe neboli považované za vierohodných svedkov ani v súdnych konaniach.
V západnej kresťanskej tradícii.
V západnej kresťanskej tradícii Máriu Magdalénu stotožňujú s inými Máriami, Najčastejšie s hriešnou Máriou, ktorá umývala Ježišovi nohy, Máriou z Betánie – sestrou Marty, s Máriou Egyptskou, ktorá bola najskôr hriešnica, neskôr kajúca pustovníčka pri Jordáne. V žiadnom biblickom – kanonickom evanjeliu sa však nespomína menovite Mária Magdaléna. Ježiš sa podľa evanjelistov Matúša, Lukáša a Mareka stretával s viacerými hriešnikmi (Keď ho zákonníci zo skupiny farizejov videli jesť s hriešnikmi a mýtnikmi, hovorili jeho učeníkom: "Prečo jedáva s mýtnikmi a hriešnikmi?") 
V katolíckej cirkvi sa v kanonických evanjeliách „Mária Magdaléna“ spomína jedenásť ráz. Ako hriešnica nepriamo len dva razy. Identifikácia Márie Magdalény s hriešnou Máriou z Betánie, sestrou Marty a Lazára, ktorá pomazala Ježišovi nohy, bola výslovne zamietnutá katolíckou cirkvou v roku 1969 počas Druhého vatikánskeho koncilu. Spájanie Márie Magdalény s prostitútkou je však stále zaužívané v ľudovej tradícii. Aj v niekoľkých filmoch, ktoré stvárňujú životy Ježiša a Márie Magdalény je spájaná s prostitútkou.
Mária z Magdaly je podľa názoru niektorých obrátenou sestrou Marty a Lazára. Podľa zjavení Marie Valtorty, ktorá podrobne popisuje život Ježiša Krista na základe osobných videní, ktoré odobril ako hodnoverné aj rímsky pápež Pius XII. Zároveň toto dielo tvrdí, že bola prostitútkou a napokon sa vďaka Ježišovi a prosbám jej súrodencov obrátila. K nej osobne Pán Ježiš hovoril podobenstvo o stratenej ovci, aj keď ho zároveň hovoril zástupom, pričom Mária stála v skrytosti za ním, mysliac si, že on o nej nevie. Nakoniec to bola ona, kto prišiel do domu farizeja Šimona, aby slzami poumývala pri stole nohy Krista, na pohoršenie spolustolujúcich farizejov, ktorí však nepochopili úžasný zázrak obrátenia a kajúcnosti, odohrávajúci sa priamo pred ich očami. Videli v tom len zmyselný, hriešny čin, pre ich zmyselné myšlienky pri pohľade na ňu. 
Kult Márie Magdalény sa v západnej Európe šíril predovšetkým vďaka Rehole kazateľov (Dominikánov). Legenda hovorí, že Mária, najprv unikla s troma spoločníkmi prenasledovateľom na člne bez vesiel a pristála v močiaroch pri Camargue. Podľa tradícií Mária Magdaléna strávila tridsať rokov na púšti v jaskyni v Saint-Maximin-la-Sainte-Baume. Na jej poctu bolo postavených viacero kostolov. Najznámejší je gotický kostol v Saint-Maximin-la-Sainte-Baume (1295), v ktorom je údajne uchovávaná jej lebka.
V burgundskom opátstve vo Vézelay, kde sa začal utvárať jej kult, údajne uchovávajú jej relikvie od roku 1050 (bazilika Svätej Márie Magdalény). Ostatky boli rozptýlené počas francúzskej revolúcie, lebka zostala vo svätyni v jaskyni pri La Sainte Baume, neďaleko Marseille. V Taliansku je jej zasvätený kostol na ostrove Sardínia v La Maddalene, vo Vicenze, farský kostol v Bordighere, katedrála v Desenzane, opátstvo v Sant'Egidio del Monte Albine, v Ríme a mnoho ďalších.
Zobrazuje sa s atribútmi: kríž, alabastrová nádoba so vzácnou masťou, kajúce rúcho, bič, hudobný nástroj. Mária Magdaléna je patrónkou: kajúcnikov, kajúcich prostitútiek, kaderníkov.
Vo východnej tradícii.
Najstaršie doklady úcty Márie Magdalény pochádzajú z konca štvrtého storočia, centrom jej úcty bol Efez. Podľa východnej ortodoxnej tradície na konci svojho života prišla spolu s apoštolom Jánom do Efezu, kde zomrela. Tam bola aj pochovaná. V roku 899 boli prenesené jej telesné ostatky do Carihradu. Pravoslávna a gréckokatolícka cirkev tvrdí, že bola cnostná počas celého života a neuctievajú ju ako kajúcu hriešnicu. Je titulovaná ako "svätá myronosička a apoštolom rovná".
V reformovaných cirkvách.
Protestanti ju nevnímajú ako hriešnicu, tak ako ju spomína evanjelista Lukáš.
Gnostická kresťanská tradícia.
Gnostické zvitky (koniec prvého a začiatok štvrtého storočia) ju spomínajú ako „Máriu z Magdaly“, alebo len „Magdalénu“.
Nové rozpory vznikli okolo Márie Magdalény keď roku 1945 pri obci Nag Hammádí egyptský pastier Muhammad Ali Samman objavil viaceré papyrusové zvitky. Sú o sto rokov novšie ako kanonické evanjeliá tvoriace Nový zákon, ktoré sú z konca prvého storočia po Kristovi. Ide o nekanonické (apokryfné) evanjeliá : evanjelium Rozhovor s Bohom, (o detstve Ježišovom) Evanjelium podľa Filipa, (ktoré hovorí o ľúbostnom vzťahu medzi Ježišom a Máriou Magdalénou, z ktorého mu porodila dcéru Sáru), Evanjelium podľa Márie, (ktoré opisuje konflikt medzi apoštolom Petrom a Máriou Magdalénou). Evanjelium podľa Tomáša, Evanjelium o pravde, Evanjelium o Egypťanoch. Apokryfné zvitky tvrdia, že Ježiš nezomrel na kríži, že Šimon z Cyrény sa dal ukrižovať namiesto neho a Ježiš ho pozoroval z úkrytu.
V minulosti, apokryfné evanjelium Márie Magdalény rýchlo zapustilo korene v južnom Francúzku v kresťanskom gnostickom hnutí albigéncov (Katari). Pretrvali až do 13 storočia keď boli zlikvidovaní križiackymi výpravami. Aj v ostatnom čase sa vo svete objavilo viacero polemických názorov na základe skutočností, že sa Mária Magdaléna detailnejšie nepopisuje v kanonických evanjeliách. Opierajú sa o apokryfné evanjeliá, ktoré majú snahu pripísať Márii Magdaléne významnejšiu úlohu akú má v biblických evanjeliách. Taktiež chcú docieliť uznanie, že sa stala obeťou historickej nespravodlivosti, že bola znevážená jej česť, pretože v stredoveku bola zobrazovaná ako prostitútka.
Uctievanie.
V Rímskokatolíckej cirkvi bola Mária Magdaléna pripomínaná ako spomienka. Zmenu urobil pápež František, ktorý jej deň povýšil na sviatok. Deň slávenia zostáva nezmenený, 22. júl. Je považovaná za patrónku kajúcnikov, kajúcich prostitútok a kaderníkov.
Úcta na Slovensku.
Na Slovensku sa úcta k sv. Márii Magdaléne šírila od 12. storočia. Zasvätené sú jej kostoly a kaplnky na viacerých miestach, napríklad:
Tradícia farbenia kraslíc.
Po celé stáročia, je tradícia farbenia veľkonočných kraslíc u mnohých východných kresťanov byzantského obradu spájaná s vyslovovaním paschálneho pozdravu "„Kristus vstal z mŕtvych“" (po cirkevnoslovansky "Christós voskrése"). Vajíčka symbolizujú nový život, ktorý predstavuje vzkriesený Kristus. 
V súvislosti s touto tradíciou jedna legenda o Márii Magdaléne tvrdí, že po smrti Ježiša Krista ju pozval na oslavu cisár Tiberius. Keď sa s ním stretla, držal biele vajíčko v dlaní a zvolal: „Kristus vstal z mŕtvych!“, V zápätí sa zasmial a povedal, „vzkriesenie Ježiša Krista je rovnako pravdepodobné, ako že biele vajce, ktoré držím v ruke, zrazu bude červené“. Podľa legendy, len čo to dopovedal, vajce v ruke očervenelo. Krátko nato Mária Magdaléna odišla hlásať evanjelium po celej Rímskej ríši.

</doc>
<doc id="36199" url="https://sk.wikipedia.org/wiki?curid=36199" title="Mikuláš z Myry">
Mikuláš z Myry

Mikuláš z Myry alebo svätý Mikuláš (; podľa tradície * 15. marec 270, Patara, Lýkia, Rímske cisárstvo – † 6. december 343, Myra, Lýkia, Rímske cisárstvo) bol ranokresťanský biskup gréckeho pôvodu. Narodil sa v maloázijskom gréckom meste Patara v rímskej provincii Lycii, dnes pri tureckom meste Demre, kde až do roku 1922 žili pravoslávni Gréci.
Životopis.
Mikuláš sa narodil do bohatej kresťanskej gréckej rodiny manželom Epifaniovi a Ioanne v meste Patara.
V mladosti sa podujal na cestu do Jeruzalema, kde si pozrel zvyšky Kristovho kríža a Kristov hrob. Podľa legendy Mikuláš študoval v Alexandrii, pričom cestou z Alexandrie do Myry (grécke mesto v Mikulášovej rodnej Lýkii) údajne zachránil muža, ktorý padol cez palubu. Keď potom loď dorazila do Myry, v meste vyberali nového biskupa, nakoľko predošlý zomrel. Chceli vybrať "muža, ktorý víťazí" (po grécky "νίκη, Niki=víťazstvo"). Keď sa to dopočul človek, ktorého Mikuláš zachránil, navrhol, aby bol za biskupa vybraný obetavý Nikolaos, ktorý nosí aj meno víťaza ("νίκη, niki=víťazstvo, λαός, laos=ľud"). 
Ako biskup pomáhal kresťanom, ktorí boli prenasledovaní počas vlády Diokleciána. Zachránil mnoho odsúdených kresťanov, ktorých vykúpil vďaka svojmu bohatstvu. Na svoje náklady dal postaviť aj nemocnicu. Mikuláš sa stal pre svoje činy obľúbeným biskupom, no ani on neunikol prenasledovaniu, bol zatknutý a na trest čakal vo väzení. Avšak v roku 313 vydal cisár Konštantín Veľký Milánsky edikt, ktorý povoľoval beztrestné vyznávanie kresťanstva a tak bol Mikuláš oslobodený. Po oslobodení sa z neho stal arcibiskup. 
Bol horlivým bojovníkom proti vtedajšiemu bludu arianizmu. Toto učenie kresťanského kňaza Areia z Alexandrie bolo aj vďaka sv. Mikulášovi oficiálne odsúdené v roku 325 na prvom nicejskom koncile.
Jeho najznámejším činom je určite zachránenie troch dcér. V meste totiž žila jedna rodina, ktorej otec prišiel o všetky peniaze a jeho tri dcéry si mali na živobytie a veno zarábať ako prostitútky. Keď sa to dozvedel Mikuláš, rozhodol sa im pomôcť. V noci dal do mešca peniaze a položil ich na okno domu, v ktorom rodina bývala. To isté urobil aj ďalšiu noc a majiteľ domu bol zvedavý, kto je ten dobrodinec. Na tretí deň si teda na Mikuláša počkal, keď dával mešec na okno a poďakoval sa mu. Mikuláš mu povedal, aby toto tajomstvo neprezradil. Každej dcére dal takto ako veno dokopy 100 aureov. 
Po smrti.
Jeho telo bolo uložené do sarkofágu a namočené do myrhy. Pôvodný sarkofág sa v Myre dochoval dodnes a je to typický umelecký štýl rímskych sarkofágov 3. storočia, teda so stĺpovým lemovaním. V roku 1087 ukradli námorníci z juhotalianskeho mesta Bari sarkofág z Myry a priviezli ho do Bari, kde ho uložili v chráme sv. Štefana ("Ναός του Αγίου Στεφάνου"). Počas jednej bohoslužby sa údajne zo sarkofágu začalo prúdom valiť také množstvo myrhy, že veriaci ju pozbierali do fľašiek a používali ju proti rôznym chorobám. Aj dnes je v sarkofágu stále veľa myrhy. Niektorí vravia o zázraku a o večnej myrhe v hrobe sv. Mikuláša. 
Podľa kostrových pozostatkov moderní vedci spravili rekonštrukciu Mikulášovej tváre. Zlomenina nosu je pravdepodobne výsledkom hádky s biskupom Areiom. Svätý Mikuláš mal v čase smrti prešedivené vlasy, hnedé oči pri sebe, výrazné líca a nos a mal tmavšiu pokožku.
Úcta.
V Pravoslávnej a Gréckokatolíckej Cirkvi na Slovensku je svätý biskup a divotvorca Mikuláš veľmi uctievaný. Jeho ikona sa spravidla nachádza v základnom rade ikonostasu celkom vľavo (na sever). Okrem základného sviatku (6. december) je v kalendári uvedený aj sviatok prenesenia jeho ostatkov do Bari (9. máj).
V Taliansku patrí medzi obľúbených svätých, pravoslávni Gréci ho uctievajú ako ochrancu námorníkov.

</doc>
<doc id="36200" url="https://sk.wikipedia.org/wiki?curid=36200" title="Hádzaná (7 hráčov)">
Hádzaná (7 hráčov)

Hádzaná (iné názvy: (medzinárodná) hádzaná pre 7 hráčov, (medzinárodná) hádzaná so 7 hráčmi; zastarano handbal) je tímová loptová hra, kde si dva tímy po sedem hráčov (šesť plus brankár) hádžu a odrážajú loptu, pričom sa pokúšajú hodiť ju do bránky tímu súpera. Vyhráva tím, ktorý dá viac gólov. Moderná hádzaná sa zvyčajne hráva v interiéri, ale existujú aj varianty hádzanej hrávanej vonku (čo bolo častejšie v minulosti) a plážovej hádzanej. Hra je rýchla a zahŕňa telesný kontakt, najmä keď obrancovia zabraňujú útočníkom v strelení gólu. Kontakt je povolený len ak obranca stojí čelom k útočiacemu hráčovi a nachádza sa medzi bránkou a útočníkom. Akýkoľvek iný kontakt, zboku alebo zozadu je považovaný za nebezpečný a je trestaný. Ak obranca úspešne zastaví útočiaceho hráča, hra je zastavená a loptu rozohráva mužstvo, ktoré bolo napadnuté na mieste kde bol hráč zastavený alebo z čiary vzdialenej od bránky 9 metrov (tzv. deviatka). Na rozdiel od basketbalu. kde sa hráči môžu dopustiť len 5 faulov, hádzanári sa môžu dopustiť viacerých faulov, ktoré sú považované za dobrú obranu a narúšajú rytmus útočiaceho tímu. Gólov v hádzanej je strieľaných dosť. Zvyčajne oba tímy strelia aspoň 20 gólov a nie je nezvyčajné, že na konci zápasov sú výsledky napr. 33:31. Po roku 1980 sa zvýšil počet strieľaných gólov najmä vďaka využitiu tzv. protiútokov.
Základné pravidlá.
Ihrisko.
Hádzaná sa hráva na ihrisku 40 metrov dlhom a 20 metrov širokom, ktoré je rozdelené na dve bránkoviská a hracie pole. Dlhšie okraje ihriska sa nazývajú autové čiary a kratšie sú bránkové čiary. Okolo celého ihriska by mala byť bezpečnostná zóna, za postrannými čiarami 1 meter a za bránkovými čiarami 2 metre. Na oboch koncoch ihriska sa nachádzajú bránky. Bránky sú obklopené polkruhovými čiarami vzdialenými 6 metrov od bránky. Čiary, ktoré sú od bránok vzdialené 9 metrov sú čiary, z ktorých sa uskutočňujú tzv. voľné hody. Prostredná čiara rozdeľuje ihrisko na dve rovnaké časti.
Bránky.
Je umiestnená v strede každej bránkovej čiary. Bránka má obdĺžnikový tvar s rozmermi 3 metre na šírku a 2 metre na dĺžku. Musí byť pevne priskrutkovaná k podlahe alebo k stene za bránkou. Tyče a brvno bránky musia byť vyrobené z rovnakého materiálu (drevo alebo hliník) s hrúbkou steny aspoň . Tri strany trámov viditeľné z hracieho poľa musia byť natreté dvoma kontrastnými farbami (zvyčajne červená a biela). Farby na oboch bránkach musia byť rovnaké. Bránky musia mať siete. Tie musia byť upevnené tak aby hodená lopta za normálnych okolností neopustila bránku. Ak je to potrebné môže byť na prvú sieť pripnutá aj druhá.
Bránkovisko.
Bránky majú svoje vymedzené miesto. Táto oblasť je vyznačená čiarami vzdialenými od bránkovej čiary asi 6 metrov. V tejto oblasti sa smie pohybovať len brankár. Hráči v nej smú byť len počas letovej fázy, tzn. kým nedopadnú na zem a lopta neopustí ich ruky.
Trvanie.
Štandardný zápas 16 ročných a starších hádzanárov má dva polčasy po 30 minút s 10 minútovou prestávkou. Tímy si môžu zameniť strany ihriska ako aj lavičky. 
Pre mladších hádzanárov má zápas trvanie:
Ale v niektorých národných federáciách iných krajín sa môžu odlišovať od oficiálnych pravidiel.
Finálny zápas musí byť rozhodnutý v riadnom hracom čase. Ak sa zápas skončí remízou nasledújú dve predĺženia po 5 minút s minútovou prestávkou. Ak sa nerozhodne ani v predĺžení, o víťazovi zápasu rozhodne penaltový rozstrel.
Rozhodcovia si môžu vyžiadať čas pre ošetrenie zranenia alebo kvôli čisteniu hracej plochy.
Každý tím si môže vyžiadať timeout v trvaní 1 minúta. Toto právo si môže uplatniť ten tím, ktorý momentálne drží loptu. Ak si chce tím toto právo uplatniť, zástupca mužstva podá zelenú kartu s čiernym písmenom "T" na stôl časomerača. Časomerač okamžite preruší hru zvukovým signálom a zastavením času.
Hráči, náhradníci.
Každý tím sa skladá zo 7 hráčov v poli (pravé krídlo, pravá spojka, stredná spojka, pivot, ľavá spojka, ľavé krídlo, brankár) a zo 7 hráčov sediacich na lavičke. Jeden hráč musí byť označený ako brankár, musí sa od svojich spoluhráčov líšiť oblečením. Striedanie hráčov možno vykonať v ľubovoľnom počte a v ľubovoľnom čase. K výmene hráčov dochádza na postrannej čiare. Predbežné oznámenie rozhodcom o striedaní nie je potrebné.
Brankár.
Brankár sa môže voľne pohybovať iba v rámci vymedzenej zóny (bránkoviska), nesmie prekročiť čiaru bránkoviska pri driblovaní. V rámci bránkoviska je mu dovolené dotýkať sa lopty všetkými časťami tela, vrátane jeho nôh. Brankár sa môže zúčastniť aj normálnej hry v poli, kedy nahrádza iného hráča. Tento hráč je určený ako brankár na ihrisku, na odlíšenie od iných hráčov musí nosiť nejakú vestu.
Tímoví funkcionári.
Každý tím môže mať maximálne 4 funkcionárov sediacich na lavičke. Títo funkcionári môžu byť počas zápasu vymenení. Funkcionár je človek, ktorý nie je ani hráčom ani náhradníkom. Jeden z nich musí byť určený ako vedúci mužstva. Vedúci mužstva si môže vypýtať time-out, sleduje skóre, časomieru a prácu rozhodcov. Ostatní sú zvyčajne lekári atď. Žiadny z funkcionárov nemá právo vstúpiť na hraciu plochu bez súhlasu rozhodcov.
Striedanie hráčov.
Striedajúci hráč môže kedykoľvek a opakovane počas stretnutia bez povinnosti nahlásiť sa časomeračovi, nastúpiť do hry, pokiaľ striedajúci hráč už opustil ihrisko. 
Striedajúci hráč môže vždy opustiť a vstúpiť na hraciu plochu iba cez vlastný priestor striedania. Toto pravidlo platí aj pre brankárov.
Výstroj hráčov.
Hráči nastupujú na zápas v dresoch rovnakej farby. Farebná úprava dresov oboch mužstiev musí byť viditeľne rozlíšená. Hráči musia byť rozlíšení číslami vysokými najmenej vzadu a najmenej vpredu. Odporúčajú sa čísla od 1 do 20. Hráči musia mať obutú športovú obuv. 
Nie je dovolené nosenie predmetov, ktoré môžu byť pre hráčov nebezpečné. Ide najmä o chrániče hlavy, tvárové masky, náramky, hodinky, prstene, viditeľný piercing, retiazky, náušnice a ďalšie predmety, ktoré by mohli byť pre hráčov nebezpečné. 
Hráči, ktorí toto pravidlo o nosení nebezepčných predmetov nedodržia nemôžu na zápas nastúpiť dovtedy kým sa problém neodstráni.
Lopta.
Lopta je prevažne vyrobená z kože alebo iného syntetického materiálu. Musí byť guľatá a jej povrch nesmie byť lesklý ani šmykľavý. 
Družstvá v jednotlivých kategóriách používajú lopty inej veľkosti a váhy: 
Pri manipulácii s loptou sa používa aj živica. Je to výrobok, ktorý nie je v hádzanej oficiálne povolený. Živica zlepšuje schopnosť hráča manipulovať s loptou pomocou jednej ruky. V niektorých halách je živica zakázaná pretože zanecháva lepkavé škvrny.
Hody.
Rozhodcovia môžu pri niektorých situáciách nariadiť hody. Väčšinou ide o hody po strelení gólu, hod na začiatku stretnutia, voľný hod, 7-metrový hod.
Začiatočný hod.
Na začiatku stretnutia má začiatočný hod to družstvo, ktoré vyhralo žrebovanie a rozhodlo sa pre loptu. Začiatočný hod sa vykonáva aj po každom strelení gólu. 
Začiatočný hod sa vykonáva ktorýmkoľvek smerom zo stredu hracej plochy. Predchádza mu hvizd rozhodcu, po ktorom musí byť hod vykonaný do 3 sekúnd. Hráč, ktorý vykonáva začiatočný hod, musí stáť aspoň jedným chodidlom na stredovej čiare a druhým chodidlom za čiarou. Protihráči musia byť vo vzdialenosti najmenej 3 metre od hráča zahrávajúceho začiatočný hod.
Vhadzovanie.
Vhadzovanie sa nariadi keď lopta celým objemom prešla za postrannú čiaru. Nariaďuje sa aj keď sa lopta dotkne stropu haly alebo jej príslušenstva. Vykonáva sa bez hvizdu rozhodcu protihráčmi družstva, ktorého hráč sa posledný lopty dotkol, predtým než prešla za čiaru. Vykonáva sa z miesta kde lopta prešla za postrannú čiaru. 
Hráč vykonávajúci vhadzovanie musí stáť jedným chodidlom na postrannej čiare. Postavenie druhého chodidla je neobmedzené. 
Protihráči sa pri vhadzovaní musia zdržiavať vo vzdialenosti najmenej 3 metre od rozohrávajúceho hráča.
Vyhadzovanie.
Vyhadzovanie je nariadené ak hráč súpera vstúpil do bránkoviska, ak má brankár v bránkovisku loptu pod kontrolou, alebo ak sa lopta zastavila v bránkovisku. Vyhadzovanie vykonáva brankár ponad čiaru bránkoviska.
Voľný hod.
Rozhodcovia udeľujú voľný hod v prípade ak: 
Voľný hod sa vykonáva z miesta kde bola hra prerušená. 
Voľné hody sa podobajú na priame kopy vo futbale. Rozohrávač sa môže pri voľnom hode pokúsiť aj o strelenie gólu, alebo môže prihrať loptu spoluhráčom.
7 metrový hod.
7 metrový hod rozhodca nariadi za:
Vykonáva sa ako hod na bránku do 3 sekúnd od hvizdu rozhodcu. Hráč zahráva 7 metrový hod z čiary vzdialenej od bránky 7 metrov. 
Brankár musí byť vzdialený od hráča zahravajúceho hod 3 metre. Ostatní hráči musia byť počas vykonávania hodu za čiarou voľného hodu (deviatkou). 7 metrový hod sa podobá na penaltu vo futbale. V hádzanej sa objavuje aj viackrát za zápas. 
Tresty.
Tresty sa udeľujú za fauly, akékoľvek porušenie pravidiel alebo za nešportové správanie. 
Hráč v poli by nemal byť napomínaný viac ako jedenkrát a družstvo viac ako trikrát. Potom by mal nasledovať trest, minimálne vylúčenie na 2 minúty. 
Rozhodca dáva varovanie za faul žltou kartou, ak bol faul obzvlášť nebezpečný môže rozhodca udeliť hráčovi okamžite 2 minútový trest. Hráč môže pred 2 minútovým trestom dostať len jedno varovanie. Každý hráč môže dostať dvakrát dvojminútový trest, po tretíkrát je už vylúčený z hry červenou kartou. 
Červená karta má za následok vyhodenie hráča z hry a dvojminútový trest pre celé mužstvo. Hráč môže dostať červenú kartu okamžite, bez napomenutia, za obzvlášť závažné fauly ako faul zozadu a podobne. Hráč, ktorému bola udelená červená karta musí úplne opustiť hraciu plochu. Hráč, ktorý bol vylúčený môže byť nahradený iným hráčom po uplynutí dvojminútového trestu pre celé mužstvo. 
Medzi potrestanými môžu byť aj tréner alebo funkcionári. Ak je dvojminútový trest udelený trénerovi alebo funkcionárovi, musí ho za nich odsedieť hráč z poľa, ktorému sa tento trest nazapočítava do napomenutí. 
Hráč môže byť vylúčený z hry do konca zápasu. Pri tomto treste dohráva mužstvo zápas až do konca bez jedného hráča. Rozhodca vylučuje hráča do konca zápasu prekrížením rúk nad hlavou. Je to najťažší trest v hádzanej.

</doc>
<doc id="36204" url="https://sk.wikipedia.org/wiki?curid=36204" title="Terorizmus">
Terorizmus

Terorizmus je definovaný ako súhrn antihumánnych metód hrubého zastrašovania odporcov hrozbou sily a užitia rôznych foriem násilia. Vedľa individuálneho terorizmu existuje terorizmus skupín, niektoré koordinujú svoju činnosť na medzinárodnej úrovni (medzinárodný terorizmus).
Vymedzenie pojmu terorizmus.
Terrere – latinsky vydesiť, postrašiť. Toto slovo sa do moderných slovníkov dostalo prostredníctvom francúzskeho jazyka až v 14. storočí, jeho prvé použitie v anglickom jazyku je z roku 1528. Jasný politický význam dostal pojem teror za francúzskej buržoáznej revolúcie, kedy sa v roku 1793 francúzska revolučná vláda ocitá v situácii, keď sa začala obávať aristokratickej emigrácie, ktorá tajne vyjednávala s vládami okolitých štátov o invázii do Francúzska. Navyše podozrievala časť domáceho obyvateľstva zo zrady a podpory reakčného hnutia. Francúzsky legislatívny orgán = národný konvent, vedený radikálnou frakciou jakobínov na čele s Maximiliánom Robespierrom, prijal 30. augusta 1793 zákonné opatrenie o terore, ktoré nariaďovalo masovú exekúciu podozrivých zradcov. V priebehu tzv. revolučného terorizmu (30. augusta 1793 – 27. júla 1794) bolo uväznených okolo 300 000 ľudí. Najmenej 17 000 z nich bolo oficiálne popravených a ďalší zomreli v žalároch, často bez súdu. Bývalí podporovatelia drsných opatrení, ktoré navrhol Robespierre sa postupne začali obávať aj o svoje životy a tajne pripravovali jeho zvrhnutie. Nemohli ho obviniť z teroru, pretože sami kedysi odsúhlasili, že teror je zákonný nástroj vlády. Na jar roku 1794 dal Robesperr popraviť svojich protivníkov (napríklad G. Dantona). V tom istom roku stál za zrušením kresťanského vierovyznania v krajine a ustanovením kultu tzv. Najvyššej bytosti. V júny 1794 sa proti nemu spolčili konzervatívni členovia Konventu a 27. júla 1794 ho zvrhli (tzv. termidorský prevrat) a o deň neskôr bol spolu s priateľmi a bratom Augustinom popravený gilotínou.
Termín teror sa rýchlo rozšíril po celej Európe, z Európy do Ruska a odtiaľ do Indie. V priebehu šírenia vymenil význam a na konci 19. storočia sa slovo terorista z pôvodného označenia niekoho, kto menom štátu prevádza nespravodlivé masové exekúcie, zmenilo na označenie jednotlivca, ktorý je skôr spojovaný s násilím proti štátu. Za zmenu významu boli najviac zodpovedný fanatickí ruskí a francúzski anarchisti z 80. a 90. rokov 20. storočia.
Terorizmus je v súčasnosti súčasťou širšieho pojmu extrémizmus, do ktorého spadajú ďalšie konkrétnejšie termíny antisemitizmus, rasizmus a pod., ktoré sa považujú za extrémne javy v spoločnosti. Radikalizmus, extrémizmus a terorizmus nie sú nástrojom vášní ale stali sa nástrojom politickej racionality. Rozdiel medzi zločinom z nenávisti a terorizmom je v tom, že pri terorizme je východiskom ideológia.
V Trestnom zákone SR má tento trestný čin presnú definíciu. Podľa nej by musí vyšetrovanie preukázať, že páchateľ chcel destabilizovať či zničiť ústavné alebo politické zriadenie štátu, prípadne oslabiť jeho obranyschopnosť. „V prípade teroristického útoku by sa muselo preukázať, že strelec napríklad chcel zmeniť politický systém na Slovensku,“ vysvetlil Jozef Čentéš
Rozdelenie terorizmu.
Vnútorný terorizmus možno rozdeliť na terorizmus štátny (teror) a na terorizmus revolučný, to podľa toho, či jeho cieľom je posilniť moc štátu, alebo ju rozložiť. Štát sa môže uchýliť k "štátnemu terorizmu" – podpore destabilizujúcich teroristických akcií s cieľom posilniť centrálnu autoritu. Ten môže byť tiež protagonistom vojenských obdôb terorizmu, keď sa vo vojne uchýli ku kobercovému bombardovaniu s mimoriadne zničujúcim efektom, alebo k bombardovaniu, ktoré má nepriateľa definitívne zastrašiť.
Medzinárodný terorizmus má rôzne podoby. Poznáme predovšetkým terorizmus vedený s cieľom získať nezávislosť, prípadne terorizmus separatistický (ak ide o hnutia, ktoré sa týmto spôsobom pokúšajú oslobodiť z koloniálneho útlaku, vytvoriť nezávislý štát, alebo sa pripojiť k štátu inému, než je ten, ku ktorému patrí). Protikladom k tomu môže byť koloniálny teror vytváraný mocnosťami, ktoré nechcú pustiť kolónie. Terorizmus vedený snahou o nezávislosť je svojou povahou vždy aj medzinárodný, pretože svoje akcie prenáša aj mimo hranice územia, ktoré je predmetom stretnutí (to je prípad palestínskeho terorizmu, aj keď je tento status sporný).
Pre úplnosť treba uviesť ešte prípad poslednej podoby terorizmu takpovediac v mierke planetárnom, napriek tomu, že pramení zo špecifickej problematiky terorizmu. Ide o „rovnováhu strachu“, čo je formulácia, ktorá syntetizuje spoločné chovanie USA a ZSSR v období po 2. svetovej vojne, ktorými obe superveľmoci sledovali nemennosť medzinárodného poriadku dohodnutého po druhej svetovej vojne. Túto rovnováhu zaručovali hrozbami rozpútania nukleárneho konfliktu.
Nacionalizmus ako politická veličina sa zosilňoval v priebehu 19. storočia. Národný štát je výsledkom ľudí túžiacich po sebaurčení, respektíve po možnosti určiť svoju vlastnú formu vládu. Ak nejaký národ začne veriť, že jeho vládcovia sú inej národnosti, potom môže tlak na sebaurčenie dohnať ľudí k použitiu akýchkoľvek prostriedkov, aby dosiahli svojho cieľa – vrátane terorizmu. Skupiny využívajúce terorizmus na dosiahnutie nacionalistických cieľov chcú väčšinou zvrhnúť vládnucu elitu prostredníctvom vyvolávania paniky, naháňaním hrôzy a zastrašovaním širokej verejnosti. K vedeniu nacionalistickej teroristickej kampane stačí niekoľko jednotlivcov. Motiváciou je nenávisť voči vládnucemu režimu. V záujme dosiahnutia úspechu sa teroristi snažia dosiahnuť značnej obľúbenosti u národa, za ktorého reprezentantov sa prehlasujú. Terorizmus považujú za jediný prostriedok ochrany pred úpadkom vlastnej kultúry. Využívajú ho tiež na obmedzenie cudzích vplyvov vo vlastnej zemi. Zameriavajú svoje akcie proti autoritám, ktoré stoja v ceste ich snáh. Stále však zostáva terčom najmä civilná populácia. Okrem ľudí priamo spojených s vládnymi autoritami, napádajú teroristi aj obchodníkov a turistov.
Typy terorizmu.
Ukázalo sa, že ani jeden systém kategorizácie nie je komplexný, preto sa tvorcovia antiteroristickej politiky snažia vytvárať nové rozdelenia, ktoré by pokryli celú možnú významovú šírku konkrétneho hnutia. Napríklad u nás vznikol pojem 
Lingvistický teoretik Noam Chomsky spoluprácou s Edwardom S. Hermanom rozoznáva dve kategórie terorizmu:
v roku 1964 sa pokúsil prvýkrát identifikovať typov terorizmu Thomas P. Thorton:
Autori sa vo vymedzení pojmu terorizmus veľmi rôznia, a to až do takých extrémov, že jeden autor nazve príslušníka nejakého hnutia teroristom, zatiaľ čo druhý ho nazve „bojovníkom za slobodu“. Zhodne sa však väčšina autorov vyhýba poňatiu, že terorizmus je osobná záležitosť jednotlivca. Skôr sa zaoberajú analýzou politických programov a podpory od štátnych alebo miestnych inštitúcií a spoločnosti ako takej. Veľa vecí naznačuje, že teroristi nechcú, aby po ich činoch bolo veľa obetí, pretože by tým mohli prísť o širšiu podporu verejnosti, a o tu im ide predovšetkým. Cieľom teroristov teda nie je vysoký počet obetí, ale vzbudiť vo verejnosti pocit strachu, alebo zažehnať vzburu. Posledné teroristické útoky však majú cieľ trocha odlišný – usmrtiť čo najviac obetí a v konečnom dôsledku vyvolať pocit strachu.
Významnú úlohu tu hrajú, predovšetkým v posledných rokoch, aj všetky druhy médií, pretože venujú týmto správam značnú pozornosť, často so snahou urobiť z vlastného aktu terorizmu senzáciu, čím vlastne „istým spôsobom“ teroristické požiadavky alebo dokonca aj program zverejňujú. Práve tým sa preslávila v posledných rokoch katarská televízna stanica Al-Džazíra.
Ciele terorizmu.
K teroristickým akciám môže dochádzať z rôznych dôvodov. Všeobecne existuje niekoľko hlavných cieľov terorizmu: 
"Terorizmus, ktorý sa stal novou hrozbou, zmenil charakter 20. marca 1995. Vtedy po prvý raz teroristi použili chemické bojové látky proti civilnému obyvateľstvu. V tokijskom metre bola vypustená nervová látka sarin. V dôsledku tohto činu muselo viac ako 550 ľudí vyhľadať lekársku pomoc. Momentálne je na svete mnoho skupín aktívnych v tomto spôsobe útokov, prakticky každá teroristická skupina však má možnosť spáchať samovražedný teroristický útok."
V množstve prejavov terorizmu sa pri ich analýze vymedzujú typy, druhy a formy terorizmu. Ide o záležitosť, ktorá sa vzhľadom na meniaci sa charakter terorizmu kontinuálne dopracováva najmä v spojitosti s jeho aktuálnymi príčinami, zdrojmi a prejavmi. Skupiny uskutočňujúce samovražedné atentáty sa odlišujú svojou formou, veľkosťou, ideovou orientáciou, cieľmi a podporou.
Bližší význam.
Aj keď je veľmi ťažké odpovedať na to, či terorizmus môže byť úspešný, alebo nie, je jasné, že mnohým revolúciám a národne oslobodeneckým bojom teroristické akcie predchádzali.
Za terorizmus sa dá považovať aj postoj štátov v Európe. Aj keď to žiadna vláda nemôže oficiálne pripustiť, je takmer isté, že v niekoľkých prípadoch sa dospelo k určitej forme tajných dohôd medzi teroristickými skupinami a predstaviteľmi západných krajín. Ich cieľom bolo zabrániť tomu, aby sa príslušná krajina stala miestom teroristických, hlavne palestínskych akcií. Tieto prípady sa obvykle týkali prípadov, keď došlo k dolapeniu zahraničného teroristu. V takom prípade sa krajina zaväzovala, že bude konať tak, aby teroristov bez veľkého ohlasu vypovedala, prípadne po odsúdení prepustila z väzenia.
Výmenou za to sa šéfovia teroristických skupín mali zaviazať, že sa pokiaľ možno budú plánovaniu akcií v príslušnej krajine vyhýbať. Podobné postupy sa mali zachovávať aj pri vyhosťovaní teroristov do tretích krajín, ktoré mali zas zaistiť ich volný priechod do niektorej arabskej krajiny. To všetko je pochopiteľné tajné a len ťažko by to bolo možné dokázať. Príklad takejto spolupráce by mohol byť postoj Talianska po zatknutí únoscov lodi Achille Lauro. Tí po prepustení rukojemníkov mali mať voľný priechod, ale medzitým sa zistilo, že zabili amerického občana. Napriek silnému americkému odporu boli únoscovia nakoniec prepustení. Teroristom sa tak podaril klasický strategický ťah – vyvolať roztržku medzi spojeneckými vládami.
Medzinárodný terorizmus.
Rusko.
V poslednej štvrtine 19. storočia sa v cárskom Rusku začalo vyvíjať populistické hnutie zamerané proti cárovi a vtedajším podmienkam. Prvé známky prebudenia prinieslo dekabristické hnutie, ktoré okolo roku 1824 konalo podľa modelu tajných spoločenstiev rozšírených po napoleonských vojnách v ostatných častiach Európy. Bolo zložené zo študentov, šľachty a nižších dôstojníkov. Proti nim zasiahla cárska vláda tvrdými represiami; tieto represie však vývoj nezastavili. Vytvorila sa prvá politická organizácia Zemlja i volja, ktorá predstavovala východisko pre celé politické hnutie, ktoré nakoniec v roku 1917 vyústilo do revolúci. Hnutie Zemlja i volja, rovnako ako následné a ešte extrémistickejšie hnutie Narodnaja volja, bolo jednou z foriem najširšieho populistického hnutia, ktoré sa síce netýkalo len Ruska, ale práve tam sa prejavilo najvýraznejšie. Jeho akčný program bol založený na rozbití samodŕžav a na ich nahradení federáciou samosprávnych socialistických jednotiek. Od tejto aktivity sa očakávalo, že nielenže poslúži šíreniu myšlienok mladých intelektuálov, študentov a drobnej šľachty medzi prostý ľud, ale napomôže aj k spojeniu týchto až dosiaľ oddelených spoločenských vrstiev. V podstate pokrokový zámer tohto hnutia však totálne stroskotal. Najvýraznejší z atentátov bol na petrohradského gubernátora generála Trepova, ktorý 24. januára 1878 spáchala Věra Zasuličová. Atentát mal za následok nevídanú eskaláciu: v lete prišiel na rad veliteľ petrohradského četníctva, o rok neskôr generál Kropotkin a nakoniec 1. marca 1881 sám cár Alexander II.
Balkán.
Na konci 19. storočia a na začiatku dvadsiateho storočia vtrhol na svetovú scénu Balkán, ktorý sa potom na celé dvadsiate storočie stal javiskom niekoľkých najdesivejších politických predstavení, aké politický boj pamätá. (A je ním po rozpade juhoslovanskej federácie dodnes.)
Hľadanie samostatnosti sa po prvýkrát masívnym spôsobom prejavilo v Macedónsku. Vnútorná macedónska revolučná organizácia (VRMO) vznikla v roku 1893 ako tajné hnutie proklamujúce ideály demokratického typu. Cieľom bolo vyvolať ozbrojené povstanie, ktoré sa malo premeniť na partizánsku vojnu. Tak po päťročnej príprave bola roku 1903 vyhodená do povetria francúzska loď naložená zbraňami pre Turkov, zapálené plynovody a v kasínach, lokáloch a baroch navštevovaných ľuďmi zo západu vybuchovali bomby. Nakoľko čisto teroristické akcie k ničomu neviedli, bola zvolená iná cesta – ozbrojené ľudové povstanie, ktoré bolo v auguste 1903 začaté útokom na tureckú posádku v Albánsku. Keďže sa impérium nezrútilo, udalosti sa dali do pohybu. V roku 1908 sa vojenské hnutie Mladoturci v Macedónsku vzbúrilo proti sultánovi a ich vzbura sa rýchlo šírila. Po Balkánskych vojnách však k vytvoreniu samostatného macedónskeho štátu nedošlo, ale Srbsko rozšířilo svoju kontrolu nad značnou časťou macedónskeho územia.
V Srbsku sa v roku 1911 zorganizovala skupina Čierna ruka vedená plukovníkom Dimitrijevičom, ktorá zamýšľala vytvoriť Veľké Srbsko ako hegemóna Balkánu. Spáchala atentát na kráľa Alexandra Obrenoviča na protest proti jeho prerakúskemu manželstvu a politike.
Vnútorná medzinárodná situácia bola však už tak prepletená, že ďalší (snáď najslávnejší v moderných dejinách) atentát na arcivojvodu Františka Ferdinanda a jeho manželku, spáchaný 28. júna 1914 Gavrilom Principom, rozpútal 1. svetovú vojnu.
Írsko.
História írskeho terorizmu zatiaľ nie je na konci a žiada si zvláštnu pozornosť. Predovšetkým ide o prvé mestské teroristické hnutie so širokou škálou prejavov. Bolo motivované bojom o nezávislosť zameraným proti „vnútornému kolonializmu“ ekonomického typu, ktorého bolo Írsko obeťou a ktorého korene siahajú až do 16. storočia. Integrácia bojovníkov a obyvateľstva bola úplná a solidárna. Najvýznamnejším prvkom írskeho terorizmu je očividnosť jeho víťazstva: Veľká Británia musela ustúpiť nie preto, že by jej vojsko bolo horšie než teroristické (Írska republikánska armáda), ale preto, že odpor voči vzbure bol len pasívny. Radové obyvateľstvo ju podporovalo s nadšením. Ani neľútostná represia však hnutie nedostala na kolená. Pod vedením Eamona de Valera a Michaela Collinsa potom vznikla IRA, ktorej pripadla úloha doviesť Írsko k úplnej samostatnosti. IRA bola organizovaná ako skutočné vojsko, aj keď ilegálne. Veľká Británia proti nim nasadila pomocné sily Kráľovskej írskej polície Black and Tans (Čierni a hnedí); násilie na oboch stranách neustále pribúdalo. Represie zo strany Black and Tans boli neúprosné: 14 zastrelených pri futbalovom stretnutí. Verejná mienka (v Británii, a hlavne v USA) sa obrátila proti britskej vláde a premiér Lloyd George musel pristúpiť na kompromis: 6. decembra 1921 podpísal Michael Collins dohodu, ktorou Írsko získalo autonómny status. História írskeho terorizmu tým však neskončila, len sa o štyridsať rokov neskôr presťahovala na sever.
Chorvátsko počas 2. svetovej vojny.
Hnutie Ustašovcov, ktoré operovalo v Chorvátsku počas 2. svetovej vojny nie je veľmi významné a preto je uvedené len niekoľko slov o jeho aktivitách.
Hnutie sa formovalo v dvadsiatych rokoch a bojovalo proti Srbom, ktorí sa nevzdali plánu na ovládnutie celého Balkánu. Bolo vedené Antom Paveličom. Spojenca našli v macedónskej VMRO, ale podporu získali aj zo strany novo sa formujúcich fašistických vlád v Európe. Ich hlavným cieľom bol kráľ, Srb Alexander Karađorđević. Po prvom neúspešnom pokuse 17. decembra 1933 sa ustašovskému komandu podarila akcia z 9. októbra 1934. Pri štátnej návšteve v Marseille macedónsky terorista kráľa smrteľne zranil. Jeho výstrely usmrtili aj vtedajšieho francúzskeho ministra zahraničia Barthoua a šoféra ich automobilu.
Izrael.
V novembri 1917 bol Balfourovou deklaráciou prisľúbený Židom nárok na vlastný štát v Palestíne. Od tej doby sa datuje konflikt, ktorý pretrváva dodnes. Konflikty medzi arabským a židovským etnikom začali roku 1920. Židovské bojové hnutie v Palestíne sa v podstate organizovalo podľa 3 direktív. A tak vedľa prostej sebaobrany organizovanej Haganou, založil Vladimir Žabotinskij tajnú bojovú organizáciu Irgun Cvai Leumi, ktorá začala činnosť roku 1937. V Európe však začali strašné protižidovské represie a židovská sebaobrana nemohla byť za týchto podmienok brzdená. V roku 1939 však Veľká Británia nepovolila vstup 450 tisícom Židov vstup do Palestíny, čo sa stretlo so značnou nevôľou medzi osadníkmi. Cieľ Irgunu už nebola len obrana, ale aj útoky proti Arabom. Dňa 27. februára 1939 sa mu podarilo rozsiať paniku medzi arabskými obyvateľmi. V oblasti Palestíny sa tak rozhorela pravá vojna. Ich najväčšou akciou bol útok na hotel King David v Jeruzaleme, kde sídlil hlavný britský štáb. K veliteľom útočného komanda patril aj Menachem Begin, budúci premiér Izraela a nositeľ Nobelovej ceny za mier po rozhovoroch s egyptským prezidentom Sadatom.
India.
Indický terorizmus siaha od roku 1905 do konca štyridsiatych rokov, teda do doby získania nezávislosti. Zdomácnel hlavne v Bengálsku, ktoré bolo tradične zástancom autonómie a nezávislosti na britskom impériu, a ktoré je dnes rozdelené medzi Indiu a Bangladéš. V indickom nacionalistickom hnutí čnejú dve postavy: Gangadhár Tilak a Damodar Savarkar, ktorý sa odsťahoval do Anglicka, kde medzi indickými študentmi hľadal sily pre svoje teroristické akcie. Tie vyvrcholili vraždou sira Williama Curzona Wyllieho. Potom bol vyhostený do Indie, kde vo väzení strávil dvadsať rokov, aby sa potom stal hlavou teroristickej organizácie Raštrija Svajamsevak Sangh, ktorá mala za cieľ zjednotenie Indie. Preto je tiež považovaný za „duchovného otca“ vraždy Gándhího.
Alžírsko.
V roku 1954 začal v Alžírsku boj za nezávislosť od Francúzska, ktorý v roku 1956 nadobudol formy regulárneho terorizmu. Teroristická ofenzíva začala v Alžírsku výbuchom dvoch bômb; o niekoľko dní neskôr vyleteli do povetria dve autá. Vodcovia alžírskeho oslobodeneckého boja na čele s Ferhátom Abbásom riadili operácie z exilu v Maroku. Priamo v Alžíri potom riadil operácie Jacev Sádí. Roku 1961 v Madride vznikla OAS (Organisation Armée Secréte), ktorá sa stavala proti akéjkoľvek myšlienke na to, že by Francúzsko opustilo svoju kolóniu. OAS bojovala aj proti francúzskej vláde. Spáchala niekoľko teroristických výbuchov vo Francúzsku aj Alžírsku a 21. apríla 1961 sa neúspešne pokúsila o štátny prevrat vo Francúzsku. Cieľ OAS vo Francúzsku bol paralyzovať ústrednú moc vytvorením atmosféry neistoty a strachu. Okrem prepadov v moslimskej štvrti Paríža a atentátov proti sídlam Komunistickej strany Francúzska sa OAS rozhodla zabiť samotného de Gaulla. Jej zámer sa jej však najmenej trikrát nepodaril. Proti OAS nakoniec zasiahla francúzska polícia, ktorej sa podarilo organizáciu rozvrátiť. Roku 1962 bola v Eviane podpísaná dohoda, kde bola dohodnutá alžírska nezávislosť a referendum 1. júna vojnu ukončilo, aj napriek niekoľkým zúfalým pokusom extrémnej pravice vo Francúzsku.
Blízky východ.
Blízkovýchodný terorizmus má presný dátum narodenia. Vznikol roku 1967, presnejšie v období po šesťdennej vojne, ktorú viedol Izrael s Egyptom, Sýriou a Jordánskom. Od roku 1948 bol Izrael vo vojne so susednými krajinami a neúspech týchto krajín vo vojnách priviedol ich vlády (prakticky celá LAS), aby podporovali rodiace sa palestínske hnutie. K ich vystúpeniu došlo už na konferencii arabských krajín, ktorá podporila vznik OOP. V OOP sa spojili rôzne organizácie, z ktorých najvýznačnejší bol Fatah, riadený Jásirom Arafatom, Ľudový front za oslobodenie Palestíny, riadená Georgom Habášom a neskôr Wádím Haddádom, a Demokratický front za oslobodenie Palestíny. V roku 1969 bol Arafat zvolený výkonným predsedom OOP. O úspešnosti tohto boja svedčí aj fakt, že päť rokov potom, 13. septembra 1974, bol Arafat, takmer v úlohe štátnika, pozvaný do OSN, aby tu Valnému zhromaždeniu predostrel palestínsku otázku. Najvyšší počet atentátov bol v období medzi rokmi 1969 a 1986. Počas týchto osemnástich rokov bola frekvencia jeden atentát za dvanásť dní. Zároveň prebiehal systematický boj Izraela prostredníctvom Mossadu (tajná služba Izraela), ktorej bolo zverené vyhľadávánie a prenasledovanie teroristov po celom svete.
Žiadny terorizmus nemal tak celoplanetárny rozmer, ktorý sa snažil zasahovať skôr krajiny stojace za „sionistami“. Veľakrát ale došlo k atentátom aj vnútri Izraela, ale v tomto prípade sa dá hovoriť už o občianskej vojne. Medzi rokmi 1968 a 1986 došlo k 565 teroristickým akciám mimo hranice Izraela. Svoj význam má aj rozmiestenie teroristických akcií: na prvom mieste je Taliansko, nasleduje Francúzsko, západné Nemecko, Grécko a Veľká Británia. Tento výskyt nie je náhodný, pretože Taliansko bolo vyberané za najčastejší cieľ hlavne pre svoju zvláštnu politicko – ideologickú protikladnosť. Taliansko vždy stálo jednoznačne na proizraelských pozíciach. Bolo však súčasne krajinou, ktorá jasne vyjadrovala neutrálny postoj a otvorenosť voči arabskému svetu. Najobľúbenejšími terčmi sa stali dopravné prostriedky, zvlášť lietadlá. K jednému z prvých medzinárodných únosov došlo 29. augusta 1969 na rímskom letisku Fiumicino, keď dvaja Palestínci uniesli lietadlo spoločnosti TWA do Damasku. 6. septembra 1970 došlo snáď k najkomplexnejšej akcii v celej histórii únosov lietadiel: boli unesené tri lietadlá (PanAm, TWA, Swissair) a jedno lietadlo El Al (požiadavkou teroristov bolo prepustenie Leily Cháledovej, palestínskej teroristky). Po skončení akcie boli prvé tri lietadlá vyhodené do povetria. Sedemnásteho decembra 1973 došlo na letisku Fiumicino k prepadnutiu lietadla spoločnosti PanAm a povraždeniu tridsiatichdvoch cestujúcich.
Za neúspešný možno považovať zásah v Entebbe, keď izraelská armáda rozvinula najväčšiu protiteroristickú akciu v histórii. Dvadsiateho ôsmeho júna 1976 skupina teroristov z LFOP uniesla na linke z Izraela do Francúzska lietadlo Air France s 248 cestujúcimi na palube. Lietadlo nakoniec pristálo v Entebbe v Ugande, ktorej vtedy vládol diktátor Idi Amin. Po márnych pokusoch o vyjednávanie sa izraelská vláda rozhodla vyslať záchrannú misiu. Útok trval len 90 minút a v jeho priebehu bolo zabitých 7 únoscov, bez toho, že by niektorý cestujúci prišiel o život.
K akcii, ktorá vzbudila najväčšie zdesenie však došlo na olympijských hrách v Mníchove, kde 5. septembra 1976 osem teroristov (z Fatah a Čierneho septembra) zajalo členov izraelskej výpravy. Na letisku vo Fürstenfeldbrucku bolo pri pokuse o záchrannú akciu zabitých 5 teroristov, ale aj deväť atlétov. Udalosť v Mníchove je najdesivejšou stránkou stredovýchodného terorizmu. Únosy lietadiel prakticky ustali až v roku 1988. Už pri udalosti v Mníchove sa prejavila spolupráca LFOP a RAF (Rote Armee Fraktion).
Ich spoločnou akciou potom bol únos jedenástich ministrov krajín OPEC, ku ktorému došlo 26. decembra 1975 vo Viedni. Celej akcii velil jeden z najznámejších teroristov tzv. Carlos. Akcia mala (zrejme na popud plukovníka Kaddáfího) prinútiť umiernené arabské krajiny k zaujatiu tvrdej protiizraelskej politiky.
Palestínska otázka dala medzinárodnému terorizmu rozhodujúci impulz. Vypestovala v ňom mýtus násilia, ilúziu skratky vedúcej k riešeniu veľkých politických a spoločenských problémov.
Taliansko.
Dejiny talianskeho terorizmu začali 12. decembra 1969, keď vybuchla v Ríme na "Oltári vlasti" bomba. Ešte toho dňa vybuchla druhá bomba v "Poľnohospodárskej banke" v Miláne, kde zabila šestnásť ľudí. Vinníci neboli nikdy nájdení. Tým začali dejiny talianskeho terorizmu, v ktorom vynikla organizácia zvaná Červené brigády. História tejto skupiny začala v roku 1969. Vtedy sa vytvorila organizácia nazvaná Metropolitný politický kolektív. Jeho duchovnými vodcami boli Renato Cucio a Margherita Cagolová. Červené brigády sa aktivizovali v roku 1970. Ich prvou veľkou akciou bol únos Idalga Macchiariniho, vedúceho pracovníka firmy Sit-Siemens, z 3. marca 1972. Nasledovali únosy čelných predstaviteľov veľkých talianskych firiem; potom sa Červené brigády začali špecializovať na únosy sudcov. Organizácia bola extrémne ľavicovo zameraná, o čom svedčia rovnaké názory s Talianskou komunistickou stranou (IKS). Niektorí ich členovia dokonca prejavovali s teroristami sympatie. IKS zvíťazila vo voľbách a postavila sa proti terorizmu. Vnútri strany sa však vytvorilo niekoľko zoskupení (Hnutia 1977), ktoré s teroristami naďalej sympatizovali. Taliansky systém sa ani po tejto udalosti nezrútil a terorizmus tak prišiel o svoju myšlienku (koho väčšieho zabiť). Proti brigádam sa navyše pridal aj odpor verejnosti.
Nemecko.
Druhého júna 1967 v priebehu študentskej manifestácie (ktoré prebehli v týchto rokoch snáď celou Európou) zastrelila polícia pri zásahu jedného študenta. To sa pre jeho priateľov stalo impulzom k rozhodnutiu prejsť k ozbrojenému boju. Prvými vodcami skupiny sa stali Andreas Baader a Gudrun Ensslinová. Polícia ich však čoskoro zatkla pre podozrenie z únosu. 14. mája však na scénu vstúpila najznámejšia osobnosť skupiny Ulrike Meinhofová, ktorá veľmi riskantnou operáciou oslobodila Baadera z väzenia. Vedľa hnutia 2. júna tak súbežne vznikla Skupina Baader – Meinhofová. Ich strategická línia bola na rozdiel od talianskych teroristov internacionálnejšia. Preto sa tiež okamžite spojili s palestínskymi teroristickými hnutiami, od ktorých za poskytnutie základní získali zbrane a odpovedajúci výcvik. Nemecký štát sa voči teroristom ukázal ďaleko neústupnejším než taliansky. Pomerne rýchlo sa objavil zvláštny zákon, tzv. Berufsverbot, na ktorého základe bola možná veľmi prísna kontrola lojality štátnych zamestnancov. Došlo tiež k sprísneniu policajnej kontroly a rozšíreniu právomocí polície. To všetko pomohlo poriadkovým silám dosiahnuť skoro významných výsledkov: v máji 1971 po sérii atentátov polícia zadržala Andreasa Baadera. Ensslinová bola zatknutá 8. júna a do policajnej siete padla aj Ulrike Meinhofová. Nasledujúceho roka Frakcia Červenej armády uniesla predstaviteľa kresťanskodemokratickej strany v Berlíne Petera Lorenza. Nemecká vláda tak po prvýkrát (a tiež naposledy) ustúpila a prepustila šesť teroristov FRA. 9. mája 1976 bola vo svojej cele nájdená obesená Meinhofová, aj keď jej druhovia samovraždu úplne vylúčili. Začal sa tým najdramatickejší (ale aj posledný) rok nemeckého terorizmu. Akčná skupina Meinhofová spáchala vraždu generálneho prokurátora v Karlsruhe a nasledovala vražda prezidenta Dresdner Bank. 5. septembra došlo k únosu prezidenta Asociácie nemeckých priemyselníkov Hannsa-Martina Schleyera a udalosti dostali rýchly spád. Nemecká polícia začala rozsiahle represie. 13. októbra 1977 teroristi zaútočili znova: uniesli lietadlo spoločnosti Lufthansa. 18. októbra boli vo väznici v Stammheime nájdené mŕtve telá Baadera, Ensslinovej a Raspeho (v dôsledku samovraždy, ako sa vtedy tvrdilo). Nasledujúceho dňa bolo v Mylhúzach vo Francúzsku nájdené Schleyerovo mŕtve telo. K poslednej vražde došlo 1. februára 1985, keď bol zavraždený nemecký priemyselník Zimmermann. Potom stopa FRA mizne.
Rizikové miesta súčasného sveta.
Irak postúpil z minuloročného piateho miesta na priečku prvú a za ním je hneď Pakistan, India, Izrael, palestínske územia, Saudská Arábia, Kolumbia, Nepál a Somálsko.
Nemecko, Belgicko, Holandsko, Austrália, Egypt a Pobrežie Slonoviny, ktoré boli kedysi v skupine krajín s miernym rizikom sa presunuli teraz do sféry ohrozenejších krajín.
Aj keď do tejto, teda tretej, kategórie patrí tiež Británia, Londýn podobne ako Bagdad, Jeruzalem či Kábul.
Navzdory tejto pochmúrnej štatistike „spadlo“ niekoľko štátov do menej rizikových kategórií. Týka sa to napríklad Cyprusu, Východného Timoru, Burkiny Faso či Stredoafrickej republiky.
Teroristické skupiny a podpora terorizmu.
Teroristické skupiny.
Medzi najznámejšie teroristické organizácie patrí:
Teroristické organizácie súčasnosti.
V súčasnosti sú v správe za zahraničné teroristické organizácie označené: 
V uplynulých rokoch sa na tomto zozname nachádzali aj:
"Britský zákon o terorizme z roku 2000 na základe šiestich kritérií (podstata a rozsah skupiny, jej aktivity, hrozba pôsobenia skupiny vo Veľkej Británii, hrozba pôsobenia skupiny pre britských občanov vo svete, miera prítomnosti skupiny v Británii, potreba podpory iných krajín v globálnom boji proti terorizmu) zakazuje v krajine pôsobenie 21 zahraničných skupín, ktoré vyvíjajú politické násilie." 
Ide o organizácie: 
Podľa ďalších britských zákonov sú proskribované všetky zoskupenia, ktoré sú spojené s IRA, alebo sa od nej odčlenili.
"Na zozname teroristických skupín spracovanom v EÚ v roku 2001 sa uvádzajú:"
Samozrejme ich je omnoho viac, tu nasledujú niektoré, ktoré majú len regionálnu pôsobnosť:
Štátmi podporovaný terorizmus.
Niektoré štáty poskytujú finančnú pomoc teroristickým organizáciám v cudzích krajinách (prípadne pomoc rodinám samovražedných teroristov). Tieto štáty sú označované ako štáty sponzorujúce terorizmus. Ďalšie štáty môžu poskytnúť výcvik, útočisko, organizovať útoky vedené teroristickými spôsobmi atď. Vtedy hovoríme o štátnom terorizme.
Boj proti terorizmu.
Medzinárodná spolupráca boja proti terorizmu.
Medzinárodný terorizmus v posledných desaťročiach dosiahol kvalitatívneho posunu vo vytváraní medzinárodne prepojených štruktúr. Medzinárodné spoločenstvo sa už niekoľko desaťročí viac-menej úspešne snaží spojiť svoje sily v boji proti tomuto fenoménu. To bol tiež hlavný dôvod, prečo OSN od 60-tych rokov prijala radu zmlúv, ktoré umožnili podstatne zdokonaliť medzinárodnú spoluprácu v tejto oblasti tým, že určili jej legislatívny rámec. Až dosiaľ bolo prijatých 11 hlavných medzinárodných konvencií, ktoré vymedzili zodpovednosť a záväzky jednotlivých štátov a prispeli tak k vyššej koordinácii spolupráce. Väčšina týchto konvencií bola podpísaná a následne ratifikovaná aj vládami Slovenskej republiky. Slovensko nie je zmluvnou stranou len v prípade Medzinárodnej zmluvy o potlačovaní teroristických bombových útokov. Nasledujúci prehľad základných zmlúv a ich stručného obsahu nasvedčuje, že medzinárodné spoločenstvo dokázalo presadiť spoločný záujem na potlačenie najzávažnejších prejavov medzinárodného terorizmu.
Spolupráca na úrovni štátov G8.
Štáty skupiny G8 sa zameriavajú na spoluprácu proti teroristickým aktivitám od roku 1978. Experti z týchto krajín si vymieňajú informácie, diskutujú o slabých miestach medzinárodných teroristických dohôd a zvažujú možné spôsoby zdokonalenia spolupráce na obmedzenie vyzbrojovania teroristov a ich voľného pohybu. V júni 1995 na summite v Halifaxe sa predstavitelia štátov G8 dohodli na posilnení protiteroristickej spolupráce v oblasti výskumu a využití nových technológií. Na nasledujúcom stretnutí ministrov vnútra štátov G8 v decembri 1995 v Ottawe bol prijatý "Akčný plán", založený na odporúčaniach expertov na terorizmus zo krajín G8. Tento plán predpokladá prijatie opatrení zameraných na prevenciu a vyšetrovanie teroristických aktivít. Tento plán okrem iného obsahuje požiadavky:
V Paríži sa potom v júni 1996 zišla ďalšia ministerská konferencia štátov G8 venovaná terorizmu. Konferencia prijala 25 odporúčaní, založených na "Akčnom pláne" z Ottawy. Následné parížske stretnutie expertov z krajín G8 v decembri 1996 podporilo vytvorenie Databázy protiteroristických skúseností a možných spôsobov reakcie.
V máji 1998 sa ministri zahraničných vecí G8 zišli v Birminghame a potvrdili svoj záujem na spoločnom boji proti terorizmu vo všetkých jeho formách. Vyslovili sa proti akýmkoľvek ústupkom voči teroristom a pre skvalitnenie medzinárodnej spolupráce. Identifikovali štyri základné oblasti pre ďalší spoločný postup:
Špeciálne protiteroristické jednotky.
Boj proti terorizmu na území terajšej Európskej únie mala až do svojho zániku pod drobnohľadom skupina TREVI. Tá zodpovedala za koordináciu európskych policajných akcií v boji proti teroristom. Okrem tejto skupiny existovala, a dodnes pracuje, Policajná pracovná skupina pre terorizmus (PWGT), ktorá rozvíja spoluprácu medzi orgánmi vynucovania práva nielen v rámci Európskej únie, ale aj mimo nej. Jej členmi sú všetky členské krajiny Európskej únie, Nórsko a Švajčiarsko. PWGT bola zriadená počas multilaterálneho stretnutia v Holandsku v roku 1979. 
Po vražde britského veľvyslanca v Haagu holandská Národná služba kriminálneho spravodajstva viedla diskusie s partnermi zo Špeciálneho oddelenia Metropolitnej polície v Londýne (MPSB), oddelenia terorizmu Bundeskriminalamtu vo Wiesbadene (BKA-AT) a belgického žandárstva. Ich stretnutie vyústilo do založenia pracovnej skupiny, ktorá by pracovala na permanentnej báze. Od svojho počiatku táto skupina pracovala nezávisle od skupiny TREVI a zameriavala sa na praktické aspekty boja proti terorizmu. Zasadá pravidelne každých šesť mesiacov za účasti delegátov rôznych služieb členských krajín tejto skupiny. Skupina sa zameriava na nadväzovanie a rozvíjanie užších kontaktov a vytváranie atmosféry dôvery medzi špecializovanými policajnými službami v krajinách Európy. Svoju činnosť smeruje na prevenciu a vyšetrovanie prípadov terorizmu. PWGT pracuje výhradne na základe osobných kontaktov, ktoré sa nadväzujú a prehlbujú na zasadnutiach a iných akciách tejto skupiny. Snaží sa o čo najefektívnejšiu medzinárodnú spoluprácu v boji proti terorizmu prostredníctvom výmeny informácií na základe vzájomnej osobnej dôvery zástupcov členských krajín.
K najznámejším protiteroristickým jednotkám patria: 
Protiteroristické jednotky majú menší počet členov – spravidla niekoľko desiatok mužov, ktorí sa vyberajú na základe veľmi prísnych kritérií po niekoľkoročnej službe v polícii alebo armáde. Vybavené sú špeciálnymi zbraňami a inou vojenskou technikou a majú aj zvláštny výcvik. Jednotky sa často nasadzujú aj pri zákrokoch proti ťažkým a nebezpečným zločincom, najmä z oblasti organizovaného zločinu, čo čiastočne prispieva k tomu, že v laických kruhoch sa terorizmus často prirovnáva k organizovanej zločinnosti. Dôležitú úlohu v boji s terorizmom, ako i pri jednotlivých protiteroristických akciách zohráva aj ich spravodajské zabezpečenie. Za jednu z najefektívnejšie pôsobiacich služieb v tejto oblasti sa považuje nemecká rozviedka Bundesnachrichtendienst. Udalosti z 11. septembra boli často charakterizované ako zlyhanie amerických spravodajských služieb, najmä FBI, ale aj CIA. Okrem nich v USA existuje vyše 20 spravodajských služieb.

</doc>
<doc id="36205" url="https://sk.wikipedia.org/wiki?curid=36205" title="Newton (jednotka)">
Newton (jednotka)

Newton (čítaj ňjútn) značka N je základná jednotka sily podľa medzinárodnej sústavy SI. 
Je pomenovaná po Isaacovi Newtonovi za jeho prácu na klasickej mechanike.
Definícia.
Jeden "newton" je množstvo sily, ktoré udeľuje telesu s hmotnosťou 1 kilogram zrýchlenie 1 m·s−2. Je to sila, ktorá udeľuje 1 kilogramu zrýchlenie 1 meter za sekundu za sekundu. 
formula_1
Vysvetlenie.
Pojmy hmotnosť a sila sú často zamieňané v bežnom živote, ale vo vede a technike sa musia rozlišovať.
Newton sa začal používať približne okolo roku 1904, ale organizáciou General Conference on Weights and Measures (CGPM) bol prijatý ako SI jednotka sily až v roku 1948.

</doc>
<doc id="36206" url="https://sk.wikipedia.org/wiki?curid=36206" title="Gradácia">
Gradácia

Gradácia môže znamenať:

</doc>
<doc id="36207" url="https://sk.wikipedia.org/wiki?curid=36207" title="Heraldická povesť">
Heraldická povesť

Heraldická povesť je druh povesti, ktorá rozpráva o vzniku rodov a erbov (napr. "Štiavnické jašteričky" - Jozef Melicher).

</doc>
<doc id="36212" url="https://sk.wikipedia.org/wiki?curid=36212" title="Výmena obyvateľstva medzi Slovenskom a Maďarskom">
Výmena obyvateľstva medzi Slovenskom a Maďarskom



</doc>
<doc id="36213" url="https://sk.wikipedia.org/wiki?curid=36213" title="Os">
Os

Os môže byť:
Os alebo OS môže byť aj skratka pre:

</doc>
<doc id="36215" url="https://sk.wikipedia.org/wiki?curid=36215" title="Gabriel Betlen">
Gabriel Betlen

Gabriel Betlen (staršie po slovensky: "Gabriel Bethlen" alebo "Gabriel Betlén"; , ; * 1580, Ilia† 15. november 1629, Alba Iulia) bol sedmohradským kniežaťom a vodcom povstania Gabriela Betlena v Kráľovskom Uhorsku na území dnešného Slovenska. Jeho ozbrojené vystúpenie bolo sčasti súčasťou tridsaťročnej vojny. Viedol aktívnu protestantsky orientovanú zahraničnú politiku.
Život.
Pôvod.
Tento najslávnejší predstaviteľ Iktáriovskej vetvy veľmi starej uhorskej rodiny Betlenovcov sa narodil v meste Ilia (maď. "Marosillye") a vzdelanie získal v Lazarei, na hrade svojho strýka Andrása Lázára. Odtiaľ ho poslali na dvor sedmohradského kniežaťa Žigmunda Bátoriho, ktorého sprevádzal na jeho slávnej valašskej výprave. Bol pri tom, keď sa roku 1605 Štefan Bočkaj stal sedmohradským kniežaťom a neskôr zostal jeho poradcom. Betlen podporoval Bočkajovho nástupcu Gabriela Bátoriho (16081613), ale pre nesúhlas s jeho politikou zbližovania sa s Habsburgovcami bol nútený utiecť a hľadať útočisko u osmanských Turkov.
Nástup k moci.
V 1613 Betlen viedol veľké vojsko proti kniežaťu Bátorimu, ale v tom istom roku bol Bátori zavraždený dvomi jeho dôstojníkmi a Betlen bol Osmanskou ríšou dosadený na trón za nesúhlasu rímsko-nemeckého cisára Mateja I., ktorý by mal radšej na tróne niekoho nakloneného viac Viedni než Carihradu. 13. októbra 1613 sedmohradský snem v Kluži (dnes "Cluj-Napoca"; maď. "Kolozsvár", nem. "Klausenburg") formálne potvrdil túto voľbu tureckého sultána. V roku 1615 cisár Matej tiež formálne uznal Betlena ako knieža Sedmohradska, ale Betlen tajne sľúbil, že bude pomáhať Habsburgovcom proti osmanským Turkom.
Hospodárenie.
Betlen sa vyvaroval výstrelkov mnohých svojich predchodcov a zriadil výnimočný variant patriarchálneho ale dostatočne osvieteného despotizmu. Otváral bane, zakladal priemysel a znárodnil veľa zložiek sedmohradského zahraničného obchodu, jeho agenti vykupovali produkty za pevné ceny a predávali ich za hranicami so ziskom, čo skoro zdvojnásobilo jeho príjmy. Postavil veľký nový palác vo svojom hlavnom meste Alba Iulia (), vydržiaval si prepychový dvor a podporoval umenie a vedu, najmä v spojitosti s jeho vlastným kalvínskym vyznaním. Založil akadémiu, do ktorej pozýval pastorov a učiteľov z Kráľovského Uhorska, posielal študentov do zahraničia na protestantské univerzity do Anglicka, Nizozemska a protestantského Nemecka.
Veľkú časť svojich príjmov venoval starostlivosti o stále žoldnierske vojsko, s ktorého pomocou viedol ctižiadostivú zahraničnú politiku. Zachovával mier s Osmanskou ríšou, čo ale neplatilo pre sever a západ.
Motívy povstania.
Mal viacero príčin na protihabsburské výboje do susedného Kráľovského Uhorska (16191626), ktoré sa sčasti konali v rámci tridsaťročnej vojny prebiehajúcej v západnej Európe:
Výboje.
"Pozri aj Povstanie Gabriela Betlena"
Kým bol cisár Ferdinand II. zamestnaný roku 1618 českým protihabsburským povstaním, podarilo sa Betlenovi postaviť 18 tisícové vojsko, s ktorým v auguste 1619 vtrhol do Kráľovského Uhorska a v septembri obsadil Košice. Tu ho podporili oddiely sympatizujúcej šľachty, vyhlásili ho za „správcu“ Kráľovského Uhorska a ochrancu protestantov. Zakrátko dobyl celé Slovensko, krutosti a plieneniu sa nevyhol. V Bratislave mu 14. októbra palatín Žigmund Forgáč odovzdal na Bratislavskom hrade uhorskú kráľovskú korunu. 25. augusta 1620 sa na sneme v Banskej Bystrici dal Betlen zvoliť za uhorského kráľa. Korunovaný však nebol, pretože si nechcel zahatať všetky cesty na prípadné dohody s cisárom. Cisár Ferdinand II., ktorý sa chystal na vojnu proti českým stavom, uzavrel s Betlenom prímerie. 
Po Bielej hore.
Porážka českých stavov Ferdinandovými oddielmi v bitke na Bielej hore v novembri 1620 (do ktorej Betlen tiež poslal 3 000 vojakov, ktorí však prišli neskoro) spôsobila obrat a mala veľký vplyv na ďalší priebeh Betlenovho povstania proti Habsburgovcom. Ferdinand II. sa strašnými represáliami pomstil porazeným Čechom a začal úspešne znova dobýjať dnešné územie Slovenska (Bratislavu znova dobyl v máji 1621, centrum Slovenska v júni 1621) a Betlen bol nútený začať mierové rokovania, čo bol ale aj dôsledok toho, že prestal byť bezprostredne podporovaný Turkami a stratil podporu tých protestantských šľachticov, ktorí nedostali zhabaný majetok katolíkov na Slovensku. Po dlhých rokovaniach bol 31. decembra 1621 (iné zdroje uvádzajú 6. január 1622) uzatvorený tzv. Mikulovský mier, ktorého podpisom sa Betlen vzdal kráľovského titulu pod podmienkou, že Ferdinand potvrdí Viedenský mier z roku 1606 (ktorý povolil slobodu vierovyznania). Betlen si navyše zabezpečil (čisto formálny) titul „ríšskeho kniežaťa“ (Sedmohradska). Získal sedem stolíc v okolí hornej Tisy, pevnosti Tokaj, Mukačevo a Ecséd, a vojvodstvá v Sliezsku.
Posledné výpravy.
Potom Betlen ešte dva razy (16231624 a 1626) začal výpravy na území dnešného Slovenska proti Ferdinandovi, v tomto čase ako spojenec protihabsburgskej protestantskej koalície. Prvá vojna sa skončila (1624) Viedenským mierom, druhá v roku 1626 Bratislavským mierom, ktoré oba v podstate potvrdili výsledky Mikulovského mieru z r. 1621 (1622). Po druhej z týchto výprav sa Betlen pokúsil o zblíženie s viedenským dvorom. Navrhol spojenectvo proti Turkom a svoj sobáš s rakúskou arcivojvodkyňou, ale Ferdinand mu nedôveroval, tak k dohode nedošlo.
Odpoveďou na zamietnutie z Viedne bol sobáš s Katarínou von Brandenburg, dcérou brandenburského kurfirsta, ktorý ho tesnejšie spojil s protestantskou koalíciou, najmä s jeho švagrom Gustávom II. Adolfom, švédskym kráľom (kráľovná Mária Eleonóra bola sestrou jeho manželky), ktorý dúfal, že mu pomôže získať poľskú korunu. Zomrel skôr, ako mohol vykonať niektorý zo svojich plánov (15. november 1629).
Osobné vlastnosti.
Historici vykresľujú Betlena rôzne. Maďarskí historici v ňom vidia skôr osvietenského absolutistického vládcu, ktorý rozvíjal hospodárstvo Sedmohradska, ale nemeckí a slovenskí historici ho vidia skôr ako krutého a koristníckeho drancovateľa. Väčšina bojov počas Betlenových výprav sa odohrala na území dnešného Slovenska a spôsobila veľké škody. Gabriel Betlen bol však určite jednou z najpozoruhodnejších svojráznych osobností 17. storočia.
Erb.
V modrom štíte na zelenej pažiti dve privrátené labute majú krk zprava prestrelený jedným šípom. Nad ich hlavami je strieborný kríž. Štít je obtočený zeleným korunovaným drakom — znakom Dračieho rádu. Prikrývadlá sa neudávajú. Pečať Gabriela ako zvoleného uhorského kráľa je štvrtená so srdcovým štítkom s rodovým erbom. Erb je obtočený drakom. V prvom poli je dvojkríž na trojvrší, v treťom poli sú arpádovské brvná, v druhom je Sikulsko a v štvrtom Sedmohradsko. Na štíte je uhorská koruna. V oválnom leme je kruhopis: GABRIEL. D(ei) .G(racia). ELECTVS. HUNGARI(ae): DAL(matiae) : CRO(atiae): SCLAV(oniae):C(umaniae).REX. TRAN(silvaniae): PRINCEPS: ET. SIC(ulorum): COM(es):.

</doc>
<doc id="36217" url="https://sk.wikipedia.org/wiki?curid=36217" title="Sokoliar Tomáš">
Sokoliar Tomáš

Sokoliar Tomáš (angl. "Tomas and the Falcon King") je koprodukčný (česko-slovensko-poľsko-maďarsko-nemecko-francúzsky) film natočený podľa rovnomennej novely Jozefa Cígera Hronského.

</doc>
<doc id="36218" url="https://sk.wikipedia.org/wiki?curid=36218" title="Solidarność">
Solidarność



</doc>
<doc id="36220" url="https://sk.wikipedia.org/wiki?curid=36220" title="Rudolf Kárpáty">
Rudolf Kárpáty

Rudolf Kárpáty (; * 1. november 1857, Spišská Nová Ves – † 17. jún 1917, Budapešť) bol slovenský maliar, istý čas žiak Benczúrovej tzv. Majstrovskej školy, kde sa pestovala historická kompozícia. Neskôr sa venoval výlučne maľovaniu krajín.

</doc>
<doc id="36225" url="https://sk.wikipedia.org/wiki?curid=36225" title="Texans for Truth">
Texans for Truth

Texans for Truth (skrátene v USA označované aj TfT) je politická právnická organizácia, ktorej cieľom bolo zabrániť znovuzvoleniu Georga W. Busha vo voľbách v roku 2004. V septembri 2004 skupina začala viesť kampaň v takzvaných „swing states“ (štáty, kde sú šance dvoch hlavných kandidátov vyrovnané) v ktorej spomínali Bushovú službu v texaskej Národnej leteckej garde.

</doc>
<doc id="36229" url="https://sk.wikipedia.org/wiki?curid=36229" title="Artmedia Bratislava">
Artmedia Bratislava



</doc>
<doc id="36265" url="https://sk.wikipedia.org/wiki?curid=36265" title="Longhorn">
Longhorn



</doc>
<doc id="36268" url="https://sk.wikipedia.org/wiki?curid=36268" title="Beta Coronae Borealis">
Beta Coronae Borealis



</doc>
<doc id="36269" url="https://sk.wikipedia.org/wiki?curid=36269" title="Nusakan">
Nusakan

Nusakan (β CrB / β Coronae Borealis / Beta Coronae Borealis) je spektroskopická dvojhviezda v súhvezdí Severná koruna. Má zdanlivú hviezdnu veľkosť 3,68. 
Hlavná zložka má spektrálny typ F0 a patrí medzi chemicky pekuliárne hviezdy. Sústava je od nás vzdialená 114 svetelných rokov.
Súradnice:

</doc>
<doc id="36270" url="https://sk.wikipedia.org/wiki?curid=36270" title="Alfa Columbae">
Alfa Columbae



</doc>
<doc id="36271" url="https://sk.wikipedia.org/wiki?curid=36271" title="Phact">
Phact

Phact alebo Alfa Columbae (α Col/α Columbae) je najjasnejšia hviezda v súhvezdí Holubica.
Má zdanlivú hviezdnu veľkosť 2,6.
Súradnice:

</doc>
<doc id="36273" url="https://sk.wikipedia.org/wiki?curid=36273" title="Kovalentná väzba">
Kovalentná väzba

Kovalentná väzba (z lat. "co-", súčasne, "valere," vládnuť) je typ chemickej väzby, ktorá vzniká medzi dvoma atómami, ktoré majú jeden alebo viac nespárených elektrónov, a rozdiel ich elektronegativít je malý. Kovalentná väzba je silnejšia ako vodíková väzba a je približne rovnako silná ako iónová väzba.
Pri tvorení väzby sa elektrónové oblaky nespárených elektrónov navzájom prekryjú a splynú. Spoločný elektrónový oblak sprostredkuje väzbu medzi atómami. Tým si atómy doplnia počet elektrónov zvyčajne na taký, aký majú atómy najbližšieho vzácneho plynu v periodickej tabuľke. 
Polarita väzby.
Na základe rozdielu elektronegativít (χ) prvkov tvoriacich väzbu sa rozlišuje polárna a nepolárna kovalentnú väzbu. Pri nepolárnej väzbe je hodnota rozdielu 0 až 0,4. Polárna väzba je tvorená prvkami, ktorých rozdiel elektronegativít je väčší ako 0,4 a menší než 1,7. Väzby s rozdielom elektronegativít vačším ako 1,67 nazývame iónové väzby.
Príklad.
Napríklad zlúčením dvoch atómov vodíka vzniká molekula vodíka H2, v ktorej je spoločný dvojelektrónový orbitál patriaci obidvom atómom. Pri vodíku sa prekrývajú dva orbitály typu s (s"—s"). Oba atómy majú potom taký elektrónový obal ako atóm najbližšieho vzácneho plynu, hélia.
Podobne môže vzniknúť väzbový molekulový orbitál prekrytím a splynutím jednoelektrónových orbitálov "p—p", ako je to napríklad pri zlučovaní dvoch atómov chlóru na molekulu Cl2. Splynutím jedného orbitálu "s" a jedného orbitálu "p" môže vzniknúť napríklad kovalentná väzba medzi vodíkom a chlórom, čím vzniká chlorovodík (HCl).
Pri vzniku zlúčenín kovov skupín sa uplatňujú pri tvorení kovalentnej väzby aj orbitály "d" predposlednej elektrónovej vrstvy, takže môžu vznikať väzbové molekulové orbitály "s—d", "p—d", "d—d".
História objavu.
Objav kovalentnej väzby sa pripisuje Gilbertovi Lewisovi, ktorý v roku 1916 opísal poskytovanie elektrónového páru medzi atómami. Predstavil "Lewisov zápis" alebo "elektrónový bodový zápis", v ktorom sú valenčné elektróny (vo vonkajšej elektrónovej vrstve atómu) zakreslené ako body okolo atómu. Páry elektrónov nachádzajúce sa medzi atómami predstavujú kovalentné väzby. Viacnásobné páry reprezentujú viacnásobné väzby – dvojitú alebo trojitú.
Pre pochopenie kovalentnej väzby je potrebné poznať kvantovú mechaniku. Walter Heitler a Fritz London ako prví v roku 1927 úspešne opísali kvantovo-mechanický model kovalentnej väzby v molekule vodíka. Ich práca bola založená na valenčných väzbových modeloch.
Väzbovosť.
Pri kovalentných zlúčeninách sa nehovorí o mocenstve prvkov, ale o ich väzbovosti. Atóm prvku je toľkoväzbový, koľko kovalentných väzieb tvorí. V štruktúrnych vzorcoch zvýrazňujeme kovalentnú väzbu spojovníkom:
 atóm vodíka je jednoväzbový
 atóm berýlia je dvojväzbový, atómy chlóru sú jednoväzbové

</doc>
<doc id="36275" url="https://sk.wikipedia.org/wiki?curid=36275" title="Konštantín Palkovič">
Konštantín Palkovič

PhDr. Konštantín Palkovič CSc. (* 12. október 1919, Brodské, † 10. október 2008) bol slovenský jazykovedec a publicista. 
Študoval na gymnáziu v Skalici a v Malackách. Absolvoval Filozofickú fakultu Univerzity Komenského v Bratislave, kde v rokoch 1961 - 1985 pôsobil ako vysokoškolský pedagóg. Jeho vedeckým záujmom bola dialektológia, historická jazykoveda, ale zároveň aj súčasný spisovný jazyk a jeho jazyková kultúra.

</doc>
<doc id="36277" url="https://sk.wikipedia.org/wiki?curid=36277" title="Čiernohronská železnica">
Čiernohronská železnica

Čiernohronská železnica (skr. ČHŽ; staršie názvy: Hronecká štátna lesná železnica, Čiernohronská lesná dráha, skr. Č.H.L.D., Fekete Garamvölgyi Vasút, skr. F. G. V.) je úzkokoľajná lesná železnica s rozchodom 760 mm v povodí Čierneho Hrona v Slovenskom rudohorí. Premáva na trasách Chvatimech – Hronec – Čierny Balog, Čierny Balog – Vydrovo a Čierny Balog – Dobroč. 
Bola značne rozvetvená, historicky najväčšiu celkovú dĺžku siete dosahovala po druhej svetovej vojne, 131,98 km. Pred zrušením dopravy v roku 1982 bolo v prevádzke ešte 36 km trate. Trate železnice viedli údoliami Čierneho Hrona a jeho prítokov. V roku 1982 bola vyhlásená za národnú kultúrnu pamiatku SR. Čiernohronská železnica bola v roku 2011 tiež vyhlásená za jeden zo siedmich divov Banskobystrického samosprávneho kraja. V roku 2011 prepravila približne 60 tisíc osôb.
Do zahájenia hlavnej sezóny 30. júna vlaky premávajú podľa cestovného poriadku s motorovou lokomotívou a na zavolanie. Počas hlavnej sezóny medzi 1. júlom a 1. septembrom premávajú denne: 8 párov medzi Čiernym Balogom a Vydrovom-Korytárske, 3 páry medzi Čiernym Balogom a výhybňou Šánske (trať medzi Chvatimechom a výhybňou Šánske je v oprave) a 2 páry na medzi Čiernym Balogom a Dobročou.
Plánované je prevádzkovanie regionálnej dopravy s ponechaním muzeálnej, elektrifikácia hlavnej trate s perspektívou obnovy odbočky do Osrblia a výstavby ďalších regionálnych tratí (Čiernohronská elektrická železnica, skratka ČHEŽ).
Dejiny.
Samotnej Čiernohronskej železnici predchádzala priemyselná železnica v areáli železiarní v Podbrezovej. Časopis "Osterreichische Zeitschrift für Berg und Hütten" už v roku 1853 uvádza, že výrobné dielne železiarní boli poprepájané koľajami, pričom vagóny boli ťahané koňmi. Po vytvorení Hroneckého priemyselného komplexu prestala konská trakcia postačovať a v roku 1878 sa začalo s budovaním spojenia železiarní v Podbrezovej so zlievarňami v Hronci železnicou s rozchodom 750 mm. Trať v Podbrezovej prekračovala Hron a po jeho ľavom brehu viedla k Chvatimechu. Skalný ostroh pri dnešnej zastávke Chvatimech prechádzala takmer 100 metrov dlhým tunelom, z oboch strán uzatvárateľným drevenými vrátami (s výnimkou neskoršieho tunela na vlečke TEŽ vo Vyšných Hágoch z roku 1935 šlo pravdepodobne o jediný tunel na úzkorozchodných železniciach na území dnešného Slovenska). Za Chvatimechom trať pokračovala pozdĺž Čierneho Hrona až do starého závodu v Hronci. Riadna prevádzka na úseku začala 25. októbra 1879 a 25. novembra bola zaznamenaná aj prvá preprava osôb. Náklady na stavbu boli 60 tisíc zlatých a tri lokomotívy dodali strojárne "Karl Kachelmann &amp; Sohn" v dnešných Vyhniach pri Banskej Štiavnici. Kachelmannova strojáreň ani samotné železiarne v Podbrezovej v tom čase ešte nemali napojenie na uhorskú železničnú sieť (MÁV), lokomotívy boli preto do Podbrezovej privezené volskými poťahmi.
Plánovanie trasy lesnej železnice sa začalo v roku 1898 po vydaní nariadenia vtedajšieho ministra poľnohospodárstva. Rozpracovaných bolo celkovo 8 variantov vedenia trate, vrátane rôznych pripojení na železnice MÁV. V jednom z variantov sa uvažovalo aj o vybudovaní normálnorozchodnej trate až do Čierneho Balogu, pre výšku nákladov však variant nebol realizovaný. Nakoniec bolo rozhodnuté ponechať ako pripojovaciu stanicu Podbrezovú, v úseku Hronec – Podbrezová využiť už existujúcu závodnú trať železiarní a až v Hronci na ňu napojiť vlastnú lesnú železnicu do Čierneho Balogu. Rozdielu rozchodov oboch tratí (závodná 750 mm, lesná 760 mm) nebola pravdepodobne prikladaná dôležitosť, rozchod bol neskôr postupne zjednotený na 760 mm.
Stavba prvého úseku Hronec – Čierny Balog úseku začala v roku 1908. Úsek je dodnes zachovaný. Už o rok neskôr, 8. januára 1909 začala na trati pravidelná prevádzka medzi pílami v Čiernom Balogu a Hronci. Sieť sa postupne rozširovala, bolo možné zvážať drevo priamo z lesov. Na výstavbe tratí pracovali miestni obyvatelia, počas prvej svetovej vojny ruskí zajatci.
Prvý oficiálny názov železnice bol po maďarsky "Fekete Garamvölgyi Vasút" („Železnica v údolí Čierneho Hrona“). Na niektorých miestach pri trati ešte dodnes vidieť hektometrovníky s pôvodným označením "F.G.V." Dňa 19. júla 1927 bola na trati Čierny Balog – Hronec povolená obmedzená osobná doprava. Najdlhšia odbočka pozdĺž Kamenistého potoka do obce Sihla () bola dlhá 23,5 km a sieť v tomto údolí mala 40 km. Zachoval sa z nej okrem zvyškov násypu aj mohutný oceľový most cez údolie Čierneho Hronu.
V šesťdesiatych rokoch 20. storočia bola premávka obmedzovaná, cestná doprava prebrala úlohy železnice. Premávka bola rozhodnutím vlády SSR definitívne zastavená k 31. decembru 1982 a všetko zariadenie bolo určené na zošrotovanie.
Záchrana železnice.
V roku 1981 posledný výpravca z Hronca, Klement Auxt založil miestnu organizáciu Slovenského zväzu ochrancov prírody a krajiny, aby mohli železnicu zapísať do zoznamu národných kultúrnych pamiatok. V lete 1983 začali dobrovoľnícke tábory a brigády Stromu života. V dobrovoľníckych táboroch pracovalo aj 400 ľudí za leto, časť z nich v továrňach a časť na oprave železnice. Tábory si mohli na seba zarobiť.
Pri záchrane železnice boli aj ľudia z URBIONu, zaoberajúci sa územným plánovaním, ktorí mali za úlohu vypracovať územný plán Čierneho Balogu a zapáčila sa im železnica. Po Nežnej revolúcii pripadol nehnuteľný majetok 7 obciam, tie ho potom symbolicky prenajali organizácii.
Obnovená prevádzka.
Prevádzka na prvom zrekonštruovanom úseku železnice, smerujúcom z Čierneho Balogu do Vydrovskej doliny, bola oficiálne otvorená 1. mája 1992. Nasledujúci rok bola obnovená prevádzka aj na úseku Čierny Balog – Hronec. V roku 2003 bol otvorený dvojkilometrový úsek Hronec – Chvatimech (kde je tiež zastávka na trati Banská Bystrica – Červená Skala). Od 15. decembra 2001 bola obnovená pravidelná preprava reziva na pílu v Jánošovke. ČHŽ previezla z Jánošovky na trať ŽSR 60 až 120 metrov kubických dreva denne. Píla však bola zrušená k 1. novembru 2003.
K 30. aprílu 2012 bol obnovený úsek Čierny Balog – Dobroč v dĺžke 4 km. V priebehu roka 2012 boli na ČHŽ dodané dva zrekonštruované rušne a niekoľko nákladných a osobných vagónov. Počas roku 2011 Čiernohronská železnica odviezla približne 60 000 pasažierov. V letnej sezóne 2012 premávalo od mája do konca septembra denne celkovo 18 párov spojov z toho 4 páry na trase Čierny Balog – Chvatimech a späť, 6 párov na trase Čierny Balog – Dobroč a späť a 8 párov na trase Čierny Balog – Vydrovo-Korytárske.
V sezóne 2021 vlaky premávajú z Čierneho Balogu na tri smery: do Výdrova, na Dobroč (4km) a na Šánské (5km). Na posledných dvoch premávajú v prázninovej dobe denne parné vlaky. Úsek ŠánskeChvatimech je mimo pravidelnú prevádzku kvôli opotrebovaniu trate.
Čiernohronskú železnicu prevádzkuje nezisková organizácia Čiernohronská železnica sídliaca v Čiernom Balogu. Oficiálny názov špeciálnej dráhy je Čiernohronská úzkorozchodná železnica, Chvatimech – Čierny
Balog – Vydrovo. Povolenie Dopravného úradu na túto trasu je od januára 2011. Na železnici pracujú dvaja stáli zamestnanci, zvyšok personálu sú dobrovoľníci. Železnica zarába z dvoch mesiacov prázdnin a z dvoch mesiacov školských výletov pred a po prázdninách. Neuživí sa však len ako turistická atrakcia.
Budúcnosť.
Podľa plánov by mala na hlavnej trati železnice Chvatimech – Čierny Balog – Dobroč a po obnovenej sedemkilometrovej odbočke Hronec – Osrblie premávať pravidelná osobná doprava po celý rok, pričom na trati by mohla prebehnúť aj modernizácia (narovnanie oblúkov, moderný zvršok a zvýšenie rýchlosti).
Úsek Čierny Balog – Vydrovská dolina má byť zachovaný ako muzeálny. ČHŽ má v budúcnosti disponovať aj modernými koľajovými vozidlami určenými na pravidelnú dopravu. Plánovaný je tiež presun hlavného technického zázemia do Hronca, na Čiernom Balogu, v Dobroči a v Osrblí majú byť prevádzkové strediská. V spolupráci s banskobystrickým VÚC bol v roku 2012 pripravovaný integrovaný dopravný systém pre Horehronie, ktorého súčasťou bude aj ČHŽ.
22. augusta 2019 Banskobystrický samosprávny kraj Uznesením č. 210/2019 schválil zámer „Revitalizácia Čiernohronskej doliny“. Cieľom zámeru je obnoviť pravidelnú celoročnú prevádzku vlakov z Chvatimechu do Dobroča a ich zaradenie do integrovaného dopravného systému kraja. Verejná doprava by mala byť prevádzkovaná na 17 km z 20. Železnica by mala odviesť maximálne tisíc ľudí denne. Začiatok prevádzky by mal byť 1. mája 2025.
V lete 2022 došlo k vyostreniu sporu s podnikateľom Jozefom Garbiarom, ktorý vlastní pozemky pod bývalou pílou Jánošovka, cez ktoré vedie trať na Dobroč a na ktorých plánuje výstavbu rodinných domov. 8. júna došlo na pozemku k požiaru, pri ktorom bola zničená budova so stacionárnym parným strojom z píly. V rovnaký deň bol na viaceré koľaje železničky bagrom navozený štrk. Či je trať prevádzkovaná legálne by malo rozhodnúť Ministerstvo dopravy.
Elektrická trakcia.
V apríli 2020 železnica vyhrala súťaž o nadobudnutie 17 električkových vozňov a infraštruktúry z úzkokoľajky "Waldenburgerbahn" v kantóne Bazilej-vidiek vo Švajčiarsku, ktorá realizuje zmenu rozchodu trate z doterajších 750 na 1 000 mm. Vozne majú byť na ČHŽ využité pre projekt modernizácie verejnej dopravy v doline Čierneho Hrona s perspektívou možného budúceho predĺženia do Brezna a prepojenia Podbrezovej a Brezna s lokalitami na južnej strane Chopku (Bystrá, Mýto pod Ďumbierom, Tále, Krpáčovo).
Ide o 7 elektrických vozňov BDe 4/4 pre rozchod 750 mm a napájaciu sústavu 1 500 V DC, vyrobených v rokoch 19851986 (č. 1114) a 19921993 (1517) a 10 riadiacich vozňov Bt z rokov 19851986 (111114) a 1993 (115120). Vozidlá boli vyrobené firmami Schindler Waggon v Prattelne a Schweizerische Industrie-Gesellschaft (SIG) v Neuhausene, elektrickú výzbroj dodala Brown, Boveri &amp; Cie. v Badene. Ich maximálna rýchlosť je 75 km/h, dĺžka cez nárazníky 18 200 mm a hmotnosť elektrického vozňa 24 t. ČHŽ za vozne zaplatila celkovo 80 tis. CHF, pričom odhadovaná hodnota porovnateľných nových vozňov je približne 51 miliónov eur. Zmluva o predaji bola podpísaná 3. apríla 2020 s tým, že vozne zostanú v prevádzke vo Švajčiarsku až do začiatku modernizácie trate, ktorá začala 5. mája 2021.
29. a 30. apríla 2021 boli vozne v Bazileji naložené na riečne lode a preplavené po Rýne, Mohane, mohansko-dunajským prieplavom a po Dunaji do Bratislavy, kde boli 10. a 12. mája preložené na plošinové vozne a presunuté dvoma lokomotívami radu 742.71 dopravcu CER do Hronca. 14. mája boli zložené na koľajisko ČHŽ.
Pred uvedením električiek do prevádzky však bude nutné trať rekonštruovať a eventuálne v nejakom rozsahu elektrifikovať. Náklady na zatrolejovanie celej trate Chvatimech – Dobroč sú odhadnuté na približne 2 mil. eur. Alternatívou úplnej elektrifikácie je úprava elektrických vozňov na akumulátorovú prevádzku. Rekonštrukcia trate by mala stáť približne 10 mil. eur. Pre električky je tiež plánované nové depo na mieste bývalej píly Jánošovka.
V novembri 2020 bolo predstavené logo Čiernohronskej elektrickej železnice.
V auguste 2022 boli zrealizované skúšobné jazdy električkovej súpravy po všetkých trasách ČHŽ. Pohon súpravy nateraz zabezpečuje diesel-elektrický generátor, nainštalovaný do riadiaceho vozňa.
Kritika.
Predmetom polemík a kritiky sa v minulosti stali výmeny a odpredaje vozidiel, likvidácia časti nevyužívaných oplenových vozňov v roku 2005, ako aj bezpečnosť prevádzky na železnici.
Obavy ohľadom realistickosti, účelnosti a zachovania pamiatkového charakteru ČHŽ vzbudzuje aj projekt revitalizácie Čiernohronskej doliny a elektrifikácie železnice.
Vozidlový park.
Ďalšia vozidlá:
Zdroje: 

</doc>
<doc id="36278" url="https://sk.wikipedia.org/wiki?curid=36278" title="Henrieta Nagyová">
Henrieta Nagyová

Henrieta Nagyová (* 15. december 1978, Nové Zámky) je bývalá slovenská tenistka. Do profesionálneho tenisu vstúpila v roku 1994 a najvyššie dosiahla 21. miesto v rebríčku WTA (17. september 2001). V roku 2000 bola účastníčkou OH v Sydney.

</doc>
<doc id="36279" url="https://sk.wikipedia.org/wiki?curid=36279" title="Armáda">
Armáda

Armáda môže byť:

</doc>
<doc id="36280" url="https://sk.wikipedia.org/wiki?curid=36280" title="Karina Habšudová">
Karina Habšudová

 Karina Habšudová (* 2. august 1973, Bojnice) je bývalá slovenská profesionálna tenistka. 
Ako juniorka vyhrala Us Open (1991) vo dvojhre, Wimbledon a Australian Open vo štvorhre. Taktiež sa v roku 1991 stala celkovou juniorskom majsterkou sveta vo dvojhre aj vo štvorhre. V roku 1998 v Austrálii vyhrala spolu s Karolom Kučerom pre Slovensko Hopmanov pohár. Reprezentovala Slovensko na olympijských hrách v Atlante roku 1996 a v Sydney roku 2000.
Pohár Federácie (FED Cup).
Karina Habšudová reprezentovala tím Slovenska v 21 zápasoch Pohára federácie s bilanciou 18-9 v dvojhre a 8-5 vo štvorhre, naposledy v roku 2001.

</doc>
<doc id="36282" url="https://sk.wikipedia.org/wiki?curid=36282" title="Ľudovít Jakubóczy">
Ľudovít Jakubóczy

Ľudovít Jakubóczy (* 16. máj 1898, Horné Naštice † 1. máj 1954, Bratislava) bol slovenský herec. 
Životopis.
Narodil sa v chudobnej mnohopočetnej rodine umeleckého stolára Štefana Jakubóciho a matky Anny, rodenej Beňovej. Ako dvanásťročný sa učil za umeleckého stolára v Budapešti. Divadlo začal v roku 1911 v Budapešti. V rokoch 1916 - 1919 člen profesionálneho kočovného divadla Újpesti sínhaz v Budapešti. Po vojne hral ochotnícky v Trenčíne (1919 - 1925), Šahách (1925 - 1928) a Banskej Bystrici (1928 - 1945). Od roku 1945 až do svojej smrti bol členom činohry SND v Bratislave. 

</doc>
<doc id="36284" url="https://sk.wikipedia.org/wiki?curid=36284" title="Gabriel Bethlen">
Gabriel Bethlen



</doc>
<doc id="36287" url="https://sk.wikipedia.org/wiki?curid=36287" title="Thespis">
Thespis

Thespis (; * cca 535 pred Kr., Ikaria, Atika) bol starogrécky herec a je považovaný za zakladateľa prvých divadelných foriem. 
Thespis sa preslávil ako vynálezca tragédie a tiež sa mu pripisovalo, že na jarných dionýziách, uviedol na javisko prvého herca (protagonista), ktorý rozprával dej príbehu. Zaviedol dramatický dialóg medzi hercom a zborom (zmena vedúca od zborového vystúpenia k dráme). Dochované zlomky z jeho hier možno nie sú pravé.
Thespis zavrhol masku vyrobenú z dreva a zaviedol do divadla masku, vyrobenú z pomaľovanej látky a sadry. Herci nosili obuv s hrubými podrážkami a farebné kostýmy, opásané vysoke nad pásom. Ich odev mal viacero funkcií - pestré kostýmy a vysoké podrážky mali zabezpečiť to, aby herca bolo vidieť aj zo zadného radu divadla a sadrová maska zosilňovala jeho hlas, tak aby ho bolo dobre počuť.

</doc>
<doc id="36289" url="https://sk.wikipedia.org/wiki?curid=36289" title="Aischylos">
Aischylos

Aischylos (* asi 525 pred Kr. Eleusína v Attike – † 456 pred Kr. Gela na Sicílii) bol jeden z najvýznamnejších antických dramatikov. Je považovaný za otca tragédie, ktorej vtlačil základnú formu. Uviedol na scénu druhého herca, čím zdramatizoval dej. Z jeho rozsiahleho diela sa zachovalo sedem kompletných tragédií a približne päťsto zlomkov. 
Život.
O Aischylovom živote máme len málo spoľahlivých informácií. Narodil sa v Eleusíne neďaleko Atén do zámožnej aristokratickej rodiny ako syn eupatrida (aristokrata) Euforióna. Mal aspoň troch súrodencov. Počas Aischylovho života došlo v Aténach k mnohých politickým zmenám, menovite ku Kleisthenovej reforme, a moc jeho triedy postupne oslabla. Otázne ostáva, akú, a či vôbec nejakú, rolu hral v aténskej politike samotný Aischylos. Nie je isté, či bol Aischylos zasvätený do kultu Eleusínskych mystérií, neskôr bol však obvinený z toho, že vo svojej hre jedno z Demeteriných mystérií prezradil. Urobil tak ale nechtiac, a preto nebol stíhaný.
Ako vojak sa zúčastnil grécko-perzských vojen, okrem iného i bitky pri Maratóne, kde bojoval po boku svojho brata, ktorý tam zomrel, či pri Salamíne. Jeho účasť na bitke pri Platajách je neistá. Ako dramatický básnik vystúpil prvýkrát okolo roku 500 pred Kr., svoje prvé víťazstvo získal v roku 484 pred Kr. Za svoj život zvíťazil celkom trinásť až dvadsaťosemkrát, z toho niektoré víťazstvá získal i po smrti.
Sicílsky vládca Hierón I. Aischyla v 70. rokoch 5. storočia pred Kr. pozval na Sicíliu, kde Aischylos predstavil jednu zo svojich hier, Aitňanky, zloženú na počesť nového mesta založeného Hierónom. Na Sicíliu sa Aischylos na sklonku života vrátil a v meste Gela v roku 456 pred Kr. umrel. S jeho smrťou sa spája legenda, že si orol jeho hlavu pomýlil s kameňom a zhodil mu na ňu korytnačku, čím ho zabil.
Dielo.
Hoci poznáme aspoň osemdesiat názvov Aischylových tragédií, kompletne zachovaných je len sedem jeho hier, ktoré ale dokazujú Aischylov nesmierny vplyv na grécku drámu. Nielen, že podľa Aristotela uviedol do drámy druhého herca, a tým postavil do popredia dialóg, bol aj dramatikom, ktorý ako prvý tematicky prepojil trilógie/tetralógie uvádzané na Dionýziách. Pôvodne bolo totiž pravidlom, že tri tragédie a jedna satyrská dráma, ktoré dramatik na Dionýziách uvádzal, nemali spoločný námet. Experimentoval tiež so zborom. Zbor, ktorý dovtedy do deja nezasahoval, dostal v Prosebniciach a Eumenidách dôležitú rolu. 
Peržania (472 pred Kr., 1. cena na Dionýziách).
Na rozdiel od väčšiny gréckych tragédií nečerpá námet z mytológie, ale z nedávnej histórie. Dej tragédie je zasadený do mesta Súsy počas Xerxovej výpravy proti Grécku a práve vzdialenosť miesta deja od Atén mala pomôcť dosiahnuť u divákov pocit „odcudzenia sa“, podobne ako pri mytologických námetoch. Zachytáva, ako sa perzský dvor postupne dozvedá o porážke perzského vojska. Za príčinu porážky Xerxa pri Salamíne je označená jeho spupnosť (hybris) a porušenie božských zákonov.
Sedem proti Tébam (467 pred Kr.).
Tragédia sa odohráva v Tébach a pojednáva o výprave Oidipovho syna Polyneika proti svojmu bratovi Eteoklovi. Eteokles je pripravený mesto brániť proti nepriateľom, ktorým velia siedmi najlepší bojovníci, medzi nimi i Polyneikes, každý z nich priradený k jednej zo siedmich tébskych brán. Polyneikes sa postaví proti bratovi, vedomý si toho, že smeruje do záhuby. Eteokles aj Polyneikes v spoločnom súboji obaja umierajú. Autenticita autorstva finálnej scény, v ktorej Antigona a Isména oplakávajú bratov a Antigona vysloví svoj úmysel pochovať Polyneika i napriek zákazu, je sporná, pravdepodobne ide o verše pridané neskôr so zámerom vytvoriť akési pokračovanie medzi tragédiou Sedem proti Tébam a Sofoklovou Antigonou. V tragédii majú prevahu dialogické časti pred zborom a výrazne v nej vystupuje postava hrdinu.
Prosebnice (463 pred Kr.).
Pôvodne panoval názor, že tragédia je omnoho staršia a pochádza už z obdobia pred 480 pred Kr., snáď aj pred 490 pred Kr., avšak z papyrového zlomku sa v roku 1952 zistilo, že hra bola predstavená spoločne so Sofoklovými drámami, teda pravdepodobne v roku 463 pred Kr. V tragédii vystupuje päťdesiat dcér Danaových, ktoré utiekli z Egypta, kde sa mali vydať za svojich päťdesiatich bratrancov, synov Aigyptových. Prichádzajú do vlasti svojich predkov, do Argu na Peloponéze, a prosia tam o azyl. Argejský kráľ Pelasgos po porade so svojím ľudom Danaidy prijíma, napriek tomu, že riskuje stret s Egypťanmi, ktorí prichádzajú na lodiach a neúspešne sa pokúsia Danaidy uniesť. Danaidy ostávajú v bezpečí mestských hradieb a ďakujú za svoju novú domovinu.
Oresteia (458 pred Kr., trilógia).
Agamemnón – Tragédia sa odohráva v Argu. Strážnik na streche Agamemnónovho domu čaká na znamenie, či Trója padla. Zbor starcov vykladá dojemný výjav obetovania Ifigeneie, za čo Agamemnón cíti vinu. Po páde Tróje prichádza víťazný Agamemnón a so sebou privádza aj Kassandru, dcéru Priamovu, ktorá bola jeho vojnovou korisťou. Klytaimnéstra, Agamemnónova manželka, tuší, že je jeho milenkou. Keď Kassandra ostane sama so zborom, ako veštkyňa vidí v tranze hrôzy z minulosti Atreovcov, vrcholiace zločinom, ktorý Klytaimnéstra spoločne so svojím milencom Aigisthom pácha. Potom sama vstupuje do paláca, aby sa naplnil aj jej osud. Agamemnón a Kassandra sú zabití a Klytaimnéstra sa k vraždám bezostyšne priznáva. Viní nielen manžela, že mal pomer s Chryseidou a Kassandrou a že obetoval ich dcéru, ale aj démona Atreovho domu. Zbor Aigisthovi pripomína, že Agamemnón má ešte syna Oresta. 
Cheofóry (Obetnice) – Orestes sa vracia do vlasti, aby na príkaz Apolónovej veštby pomstil smrť svojho otca. Najprv sa zastaví na otcovom hrobe, kde obetuje svoje kučery, podľa ktorých ho spozná jeho sestra Elektra, ktorá prišla na hrob tiež vykonať obeť. Spoznajú sa a spomína sa na Agamemnónovu smrť a potupný život Elektry v dome. Orestes vysloví svoj úmysel usmrtiť Klytaimnéstru. Orestes s priateľom Pyladom ako cudzinci prichádzajú ku Klytaimnéstre so správou, že Orestes umrel. Hoci navonok smúti, Klytaimnéstra je v skutočnosti potešená a posiela po Aigistha, ktorého Orestes zabije hneď, ako vstúpi do paláca. Klytaimnéstra prosí o svoj život, Orestes váha, ale napokon matku zabije. Najprv sa Orestes snaží svoj čin obhájiť, no čoskoro sa ho zmocní ľútosť a pod ťažobou viny uteká do Delf, aby ho Apolón očistil. 
Eumenidy – Erínye, tvoriace zbor tejto tragédie, prenasledujú Oresta, ktorý sa pred nimi snaží ukryť. Apolón Oresta očistil, poskytol mu ochranu a poslal ho do Atén, kde sa zjavuje Aténa a zostavuje areopág z dvanástich najváženejších aténskych občanov, ktorí majú rozhodnúť v spore Erínyí s Orestom. Erínye Oresta žalujú, Apolón ho obhajuje. Pri hlasovaní Aténa priloží svoj hlas za oslobodenie Oresta. Erínye prehrávajú a aby ich upokojila, Aténa im sľubuje, že Atény sa stanú miestom ich kultu. Zmierené Erínye sa menia na bohyne Eumenidy a prajú Aténam blaho.
"„Predtým pozerali a nevideli nič"
"a načúvali a nepočuli nič."
"Prízrakom snov sa podobali,"
"svoj dlhý život pretápali len"
"ako slepci... Bez rozmyslenia konali."
"Až ja učil som ich chápať...“" Aischylos, „"Prikovaný Prometeus"“ 
Hefaistos a dve alegorické bytosti, Kratos (Sila) a Biá (Moc), prikujú Titana Prometea ku skale. Tým, že daroval ľuďom oheň, rozzúril Dia, ktorý ho k tomuto trestu odsúdil. Prometeus odmieta návrh Okeana a jeho dcér prihovoriť sa zaňho u Dia. Za Prometeom prichádza i Io, Diova milenka, ktorú prenasleduje Hera. Prometeus jej veští, že jedného dňa sa jej dlhé utrpenie skončí. Prometeus vie, že ak Zeus splodí dieťa s bohyňou Thetis, zrodí sa im syn, ktorý Dia odstráni. Zeus posiela za Prometeom Herma, aby zistil tajomstvo, kto môže Dia zbaviť vlády. Prometeus ale odmietne čokoľvek vyzradiť a Zeus ho zvrhne pod zem aj so skalou, ku ktorej je pripútaný.

</doc>
<doc id="36291" url="https://sk.wikipedia.org/wiki?curid=36291" title="Miloš Štefanovič">
Miloš Štefanovič

Dr. Miloš Štefanovič alebo Miloš Vladimír Štefanovič (pseudonymy: "Nebojsa", "Vladimír", "Vladimírovič", "Zvolenčan"; * 2. november 1854 – † 21. november 1904) bol slovenský advokát a verejný činiteľ. 
Životopis.
Ľudovú školu vychodil v Krupine, stredoškolské štúdium absolvoval na slovenských gymnáziách v Martine, Revúcej a Bratislave. Po skončení štúdia na právnickej fakulte pracoval v rokoch 1880 - 1884 ako advokátsky koncipient v kancelárii Matúša Dulu v Martine a neskôr v advokátskej kancelárii Michala Mudroňa, ktorú potom po ňom aj prevzal. V 90. rokoch 19. storočia patril k čelným predstaviteľom Slovenskej národnej strany.
Bol jeden z iniciátorov a vedúcich činiteľov aliančnej spolupráce Slovákov, Srbov a Rumunov v Uhorsku v boji za národné práva a proti maďarizácii verejného života.
V dňoch 17. až 25. mája roku 1894, na memorandovom monstreprocese v Kluži proti rumunským činiteľom zo Sedmohradska, vystupoval v úlohe obhajcu spolu so slovenskými advokátmi, ktorými boli Matúš Dula a Štefan Fajnor. Na protest proti politickému manipulovaniu procesu sa všetci traja obhajcovia vzdali svojej úlohy.
Od roku 1903 bol hlavným riaditeľom Tatrabanky v Martine.
Pamiatky.
V bratislavskom Starom Meste je na jeho počesť pomenovaná ulica.

</doc>
<doc id="36292" url="https://sk.wikipedia.org/wiki?curid=36292" title="Svetoslav Bombík">
Svetoslav Bombík

Svetoslav (Sveťo) Bombík (* 9. december 1963 – † 12. január 1995) bol slovenský politik Verejnosti proti násiliu, diplomat, politológ a historik, jeden z lídrov študentského hnutia v novembri 1989, zakladateľ a prvý riaditeľ Slovenského inštitútu medzinárodných štúdií. 
Nežná revolúcia ho zastihla ako poslucháča filozofickej fakulty, kde okrem dejín študoval slovenský jazyk a literatúru. V novembri 1989 sa postavil do čela celoslovenského študentského štrajkového výboru. 24. novembra 1989 v prvej relácii Štúdia Dialóg Slovenskej televízie vystupoval (spolu so Zuzanou Mistríkovou) ako zástupca koordinačného výboru vysokých škôl.
V januári 1990 bol kooptovaný do Slovenskej národnej rady a stal sa jej najmladším poslancom. Bol poslancom za volebný obvod 88 Púchov za VPN. Pôsobil v zahraničnom výbore parlamentu, kde inicioval nadviazanie prvých kontaktov s Kongresom USA. 
Po vypršaní mandátu (pred voľbami 8. a 9. júna 1990 do Federálneho zhromaždenia aj do SNR) a ukončení štúdií pracoval na Ministerstve zahraničných vecí SR. Ako diplomat i politológ presadzoval dve priority: pripútanie Slovenska k Západu a stredoeurópsku spoluprácu. Svojím spochybňovaním cyrilo-metodskej tradície a široko akceptovaných osobností národných dejín (napríklad Ľ. Štúra) sa v očiach mnohých stal „kacírom“ a to napriek tomu, že bol presvedčeným zástancom slovenskej štátnosti.
Tragicky zahynul pri autohavárii v januári 1995 vo veku 31 rokov. V roku 1995 vyšla kniha jeho esejí „Bližšie k Európe“.

</doc>
<doc id="36293" url="https://sk.wikipedia.org/wiki?curid=36293" title="Aristofanes">
Aristofanes

Aristofanes alebo Aristofanés (; *asi 445 pred Kr., Atény – †380 pred Kr., tamže) bol najvýznamnejší antický tvorca komédií. Je považovaný za zakladateľa politickej komédie. Aristofanes vo svojej tvorbe kritizoval politikov, vážených občanov mesta, rétorov aj sofistov. Bol milovaný národom pre jeho schopnosť verne vykresliť život a city.
Jeho najznámejšie diela: "Oblaky", "Jazdci", "Lysistrata".

</doc>
<doc id="36295" url="https://sk.wikipedia.org/wiki?curid=36295" title="The Beatmen">
The Beatmen

The Beatmen bola slovenská hudobná skupina, ktorá vznikla koncom roku 1964. 
Skupina sa v roku 1965 predstavila dvomi koncertmi v pražskom Divadle Spejbla a Hurvínka na Vinohradoch a v máji toho istého roku hrala v Prahe v divadle Rokoko, v Lucerne, v PKO, predtým nikdy nehrali pred toľkým obecenstvom, len v menších priestoroch, ako je Divadlo za rampami a hlavne Astorka. 
V roku 1966 na jar mali koncert v Mníchove, v Kunstmuseum München ako jedna z prvých skupin z východného bloku na Západe. Ďalším úspechom skupiny bolo účinkovanie na koncerte Manfreda Manna v bratislavskej Športovej hale ako predkapela tiež na jar 1966. V lete 1966 sa skupina rozišla s Dežom Ursinym a ostatní členovia odišli hrať do západného Nemecka a pridal sa k ním ako sólo gitarista Juraj ″Georgie″ Eperješi (Peter Petro sa vrátil do ČSR a nahradil ho Arn Biller). 
The Beatmen bola prvá skupina Deža Ursinyho, hrajúca piesne, ktoré boli, ako bolo vtedy módou, podobné tým od Beatles. Niektoré piesne boli prebraté od Beatles a niektoré sa aj zachovali.

</doc>
<doc id="36298" url="https://sk.wikipedia.org/wiki?curid=36298" title="Peter Dubovský">
Peter Dubovský

Peter Dubovský môže byť:

</doc>
<doc id="36306" url="https://sk.wikipedia.org/wiki?curid=36306" title="Hydra (mesiac)">
Hydra (mesiac)

Hydra alebo Pluto III, predbežne označený ako S/2005 P 1, je prirodzený satelit Pluta. Patrí medzi dva objekty objavené v júni 2005 pomocou HST. Tento mesiačik dostal meno podľa príšery hydry, ktorá strážila podsvetie, čiže bola v službách boha podsvetia Pluta.
Jeho priemer sa odhaduje na 44130 km.

</doc>
<doc id="36307" url="https://sk.wikipedia.org/wiki?curid=36307" title="Nix (mesiac)">
Nix (mesiac)

Nix alebo Pluto II, predbežne označená ako S/2005 P 2, je prirodzený satelit Pluta. Patrí medzi dva objekty objavené v júni 2005 pomocou HST. Podľa gréckej mytológie je Nyx bohyňa temnoty a noci, matka Chárona. Aby nedošlo k zámene mien s asteroidom 3908 Nyx, bol vybraný egyptský prepis jej mena. Priemer mesiaca sa odhaduje medzi 40 a 130 km. Predpokladá sa, že má gravitáciu 0,0016,2 alebo 0,0018,3 m/s.

</doc>
<doc id="36310" url="https://sk.wikipedia.org/wiki?curid=36310" title="Iota Virginis">
Iota Virginis



</doc>
<doc id="36311" url="https://sk.wikipedia.org/wiki?curid=36311" title="Syrma">
Syrma

Syrma alebo Iota Virginis (ι Vir/ι Virginis) je hviezda v súhvezdí Panna.
Je to žltá hviezda so zdanlivou hviezdnou veľkosťou 4,08 a spektrálnej triedy F6 III vo vzdialenosti asi 600 ly od Slnka.

</doc>
<doc id="36312" url="https://sk.wikipedia.org/wiki?curid=36312" title="Omikron Leonis">
Omikron Leonis



</doc>
<doc id="36313" url="https://sk.wikipedia.org/wiki?curid=36313" title="Subra">
Subra

Subra alebo Omikron Leonis (ο Leo / ο Leonis) je hviezda v súhvezdí Lev.
Je spektrálnej triedy A3 a zdanlivej hviezdnej veľkosti 3,8 vo vzdialenosti 116 ly.
Súradnice (2000.0):

</doc>
<doc id="36314" url="https://sk.wikipedia.org/wiki?curid=36314" title="Gama Lyrae">
Gama Lyrae



</doc>
<doc id="36315" url="https://sk.wikipedia.org/wiki?curid=36315" title="Sulafat">
Sulafat

Sulafat alebo Gama Lyrae (γ Lyr / γ Lyrae) je hviezda v súhvezdí Lýra. Na oblohe má vo vzdialenosti 13,8“ optického sprievodcu jasnosti 12,0 magnitúd. Hlavná zložka má spektrálnu triedu uvádzanú ako B9 III až A0 III a zdanlivú hviezdnu veľkosť 3,3.
Nachádza sa vo vzdialenosti 635 ly.
Súradnice (2000.0):

</doc>
<doc id="36316" url="https://sk.wikipedia.org/wiki?curid=36316" title="Sheratan">
Sheratan

Beta Arietis (β Ari / β Arietis) je hviezdou v súhvezdí Baran. Medzi jej ďalšie ekvivalentné názvy patrí Sharatan alebo Sheratim. Jej názov (arab. "Al Sharatan") v preklade znamená „dve znamenia“ – t. j. Ryby a Baran. Ide o bielu hviezdu (biely trpaslík) hlavnej postupnosti.
Od Slnka je vzdialená 59,6 svetelných rokov a je dvadsaťdva krát žiarivejšia. Jej hmotnosť ani polomer však nie je presne poznaný.

</doc>
<doc id="36317" url="https://sk.wikipedia.org/wiki?curid=36317" title="6 Arietis">
6 Arietis



</doc>
<doc id="36318" url="https://sk.wikipedia.org/wiki?curid=36318" title="Beta Arietis">
Beta Arietis



</doc>
<doc id="36319" url="https://sk.wikipedia.org/wiki?curid=36319" title="Gama Ursae Minoris">
Gama Ursae Minoris



</doc>
<doc id="36320" url="https://sk.wikipedia.org/wiki?curid=36320" title="Pherkad">
Pherkad

Pherkad alebo Gamma Ursae Minoris (γ UMi/γ Ursae Minoris) je hviezda tretej magnitúdy v súhvezdí Malej medvedice. Niekedy sa nazýva aj Pherkab. V asterizme Malý voz tvorí jedno jeho zadné koleso. Pherkad tvoria dve hviezdy, ktoré ešte Arabi považovali za jednu. Dnes ich rozoznávame ako Pherkad Maior a Pherkad Minor.
Pherkad Major.
Pherkad Major (γ1 UMi, 13 UMi) vidíme na oblohe ako hviezdu 3,14m, spektrálnej triedy A3II. V skutočnosti je to spektroskopická dvojhviezda, ktorej zložky obiehajú okolo spoločného ťažiska raz z 2,592 hodiny. Svetlo z tejto sústavy hviezd k nám cestuje 181 rokov.
Pherkad Minor.
Pherkad Minor (γ2 UMi, 11 UMi) je hviezda 5,14m spektrálnej triedy K0, vzdialená od nás 251 svetelných rokov. Hviezdy γ1 a γ2 UMi vidíme na oblohe vzdialené od seba 17'. Pherkad Major a Pherkad Minor v Arábii poznali ako jednu hviezdu, Alifa al Farkadain, v preklade tmavšie z dvoch teliat.

</doc>
<doc id="36321" url="https://sk.wikipedia.org/wiki?curid=36321" title="Pherkab">
Pherkab



</doc>
<doc id="36324" url="https://sk.wikipedia.org/wiki?curid=36324" title="Premenné hviezdy typu Delta Scuti">
Premenné hviezdy typu Delta Scuti



</doc>
<doc id="36325" url="https://sk.wikipedia.org/wiki?curid=36325" title="Premenná hviezda typu Delta Scuti">
Premenná hviezda typu Delta Scuti

Premenná hviezda typu Delta Scuti je premenná hviezda, ktorá vykazuje zmeny v jasnosti vzhľadom na radiálne a neradiálne pulzácie na povrchu hviezdy. Typické fluktuácie v jasnosti sa pohybujú v rozmedzí od 0,003 do 0,9 hviezdnej veľkosti v perióde niekoľko hodín, hoci amplitúda a perióda fluktuácií sa môže výrazne meniť. Tieto hviezdy sú obyčajne obry alebo hviezdy hlavnej postupnosti typu A0 až F5.
Prototypom týchto hviezd je Delta Scuti, ktorá mení svoju zdanlivú hviezdnu veľkosť od +4,6 do +4,79 v perióde 4,65 hodín. Medzi ďalšie premenné hviezdy typu Delta Scuti patrí Denebola (β Leonis) a β Cassiopeiae a tiež aj Sigma Octantis.

</doc>
<doc id="36327" url="https://sk.wikipedia.org/wiki?curid=36327" title="Iveta Radičová">
Iveta Radičová

Prof. PhDr. Iveta Radičová, PhD., rod. Karafiátová (* 7. december 1956, Bratislava) je slovenská sociologička. V rokoch 2005 až 2006 bola ministerkou práce, sociálnych vecí a rodiny, v rokoch 2011 až 2012 bola zastupujúcou ministerkou obrany a v rokoch 2010 až 2012 predsedníčkou vlády Slovenskej republiky. Bola tiež podpredsedníčkou politickej strany SDKÚ-DS. V roku 2009 neúspešne kandidovala na funkciu prezidenta Slovenskej republiky. Kandidatúru v roku 2014 odmietla.
Od novembra 2012 pôsobí na Fakulte masmédií Paneurópskej vysokej školy, od septembra 2015 vyučuje na Bratislavskej medzinárodnej škole liberálnych štúdií.
Životopis.
Iveta Karafiátová sa narodila v Bratislave v Československu 7. decembra 1956 do rodiny novinára a zdravotnej laborantky. Jej otec sa nedokázal v socializme uplatniť, a preto Karafiátovej rodina žila vo veľmi skromných pomeroch. Na zápise do škôlky jej riaditeľ umožnil vynechať materskú školu a prihlásiť sa rovno na základnú školu, lebo vedela čítať aj písať. Na konci strednej školy nedostala maturitné vysvedčenie, pretože jej trieda odmietla mať socialistické slogany na tablách. Napriek tomu bola prijatá na univerzitu. Na vysokú školu si podala prihlášku na kombináciu odborov sociológia-matematika, no pre nízky záujem sa ročník neotvoril, a tak sa rozhodla študovať len sociológiu. Karafiátová navštevovala Filozofickú fakultu Univerzity Komenského v rokoch 1975 až 1979. Na univerzite sa stretla so Stanom Radičom, za ktorého sa v roku 1979 vydala a o rok na to sa im narodila dcéra Eva. Po získaní titulu Radičová začala vedeckú kariéru v Ústave filozofie a sociológie Slovenskej akadémie vied.
Akademická kariéra a aktivizmus.
Na SAV pracovala na oddelení sociológie rodiny, kde sa venovala metodológii, aby sa vyhla sociologickým témam v duchu marxizmu-leninizmu. Ako jedna z mála jasne a verejne vyjadrila svoje odmietavé stanovisko ku komunistickému režimu v Československu, ponuku na členstvo v Komunistickej strane Slovenska odmietla. Spolupracovala s ľuďmi, ktorí v roku 1987 vydali publikáciu "Bratislava nahlas". V septembri 1989 patrila k iniciátorom listu slovenských sociológov prezidentovi Gustávovi Husákovi, v ktorom protestovali proti väzneniu Bratislavskej päťky.
Na začiatku Nežnej revolúcie v roku 1989 sa Radičová zapojila do hnutia Verejnosť proti násiliu a stala sa jeho hovorkyňou. V tejto funkcii bola jednou z mála žien, ktoré sa prominentne angažovali v Nežnej revolúcii. Počas revolúcie opustila Slovenskú akadémiu vied a nasledujúci rok strávila na Oxfordskej univerzite spoluprácou s Ralfom Dahrendorfom. Radičová sa v roku 1990 vrátila na Slovensko, kde začala vyučovať sociológiu a politológiu na Katedre sociológie Univerzity Komenského. Založila tiež Centrum pre analýzu sociálnej politiky, kde v rokoch 1992 až 2005 pôsobila ako výkonná riaditeľka. Špecializovala sa na štúdium rodových otázok, a to ako na Komenskom, tak aj v Centre pre analýzu sociálnej politiky. Od roku 1993 do 1997 bola zástupkyňa riaditeľa na Academia Istropolitana. V roku 1997 získala docentúru. Medzi 19972005 pôsobila na Katedre politológie FiF UK. 13. júna 2005 bola vymenovaná za profesorku sociológie prezidentom Gašparovičom. V roku 2005 bola riaditeľkou Sociologického ústavu SAV.
Politická kariéra.
Vo vláde Mikuláša Dzurindu bola po demisii Ľudovíta Kaníka stranou SDKÚ-DS nominovaná na post ministerky práce, rodiny a sociálnych vecí. Do funkcie ju prezident vymenoval 17. októbra 2005. Po uplynutí funkčného obdobia v júli 2006 sa v novembri 2006 stala členkou SDKÚ-DS. Na kongrese strany 17. novembra 2006 bola zvolená za podpredsedníčku strany pre sociálne veci a zdravotníctvo.
Po parlamentných voľbách v roku 2006 sa stala poslankyňou národnej rady za SDKÚ-DS. Na kandidátke SDKÚ-DS bola ako nestraníčka, získala najviac preferenčných hlasov spomedzi kandidátov strany. Bola podpredsedníčkou Výboru NR SR pre sociálne veci a bývanie. Iveta Radičová sa v sociálnej politike orientuje predovšetkým na oblasť zamestnanosti, na problémy sociálne znevýhodnených skupín a na ochranu práv detí.
Iveta Radičová sa 23. apríla 2009 vzdala poslaneckého mandátu po tom, ako vyšlo najavo, že neoprávnene hlasovala za poslankyňu SDKÚ-DS Tatianu Rosovú. Podľa Radičovej nešlo o podvod, ale o skratovú reakciu, Rosová by sa nestačila pred hlasovaním vrátiť na svoje miesto po hlasovaciu kartičku.
Prezidentské voľby 2009.
V prezidentských voľbách v roku 2009 kandidovala s podporou strán SDKÚ-DS, SMK, KDH a OKS. V prvom kole konanom 21. marca 2009 získala najväčšiu podporou v Bratislavskom, Trnavskom a Nitrianskom kraji kde zvíťazila. Len v Bratislavskom kraji získala nadpolovičnú väčšinu 52,6 %. Z volebných obvodov získala najviac v Dunajskej Strede: 88,55 %. Celkovo Radičová získala 713 735 hlasov (38,05 %), Ivan Gašparovič 876 061 (46,7 %). Obaja postúpili do druhého kola. V druhom kole konanom 4. apríla získala 988 808 hlasov (44,46 %), jej súper Gašparovič 1 234 787 (55,53 %). Tretím prezidentom Slovenska sa tak stal Ivan Gašparovič. 
Predsedníčka vlády.
8. júla 2010 ju o 20:40 prezident Ivan Gašparovič vymenoval za predsedníčku vlády Slovenskej republiky. Radičová sa stala prvou ženou na tomto poste a druhou osobou bez komunistickej minulosti. Gašparovič poveril Radičovú zostavením vlády 23. júna potom, čo sa to Robertovi Ficovi nepodarilo.
Po odobratí poverenia Ľubomíra Galka (SaS) a po dohode s prezidentom Gašparovičom sa stala 28. novembra 2011 dočasnou ministerkou obrany. Ministerstvo mala viesť do predčasných volieb v marci 2012.
Pád vlády.
11. októbra 2011 pri hlasovaní v Národnej rade o dôvere vláde hlasovalo zo 126 poslancov 55 za a 9 sa zdržalo. Vláda Ivety Radičovej tak nezískala potrebných 76 hlasov, stratila dôveru parlamentu a padla. Otázka jej dôvery bola spojená s otázkou prijatia eurovalu. Hlasovanie o eurovale Radičová spojila v to ráno s hlasovaním o dôvere vlády. Po viac než šesť hodinovom hlasovaní strany SDKÚ-DS, KDH a MOST – HÍD hlasovali za euroval. SaS nehlasovala, upozorňujúc, že nebudú hlasovať proti programovému vyhláseniu vlády. Členovia Smeru, najsilnejšieho klubu v parlamente, za euroval tiež nehlasovali.
Návrat na akademickú pôdu.
Po ukončení aktívnej politickej kariéry sa Iveta Radičová plánuje vrátiť na svoju alma mater. Na St Anthony College Oxfordskej univerzity mala prednášať od októbra 2012. Prednášala aj 11. novembra 2011. Témou prednášky bolo „Restoring Trust – a talk on Slovakia and the current European Economic Crisis“. Od novembra 2012 pracovala na polovičný úväzok na Fakulte masmédií Paneurópskej vysokej školy.
Počas jarného trimestra v roku 2013 prednášala šesťkrát na University of Oxford a dvakrát na iných univerzitách. Popritom mávala pravidelné semináre v European Study Centre na St. Antony College. Jej výskum bol „ERC Project on Media and Democracy in Central and Eastern Europe“ na Katedre politiky a medzinárodných vzťahov. Pôsobí ďalej na Fakulte sociálnych a ekonomických vied Univerzity Komenského v Bratislave. V akademickom roku 2013/2014 spoluvyučuje predmet o politike EÚ.
V januári 2015 Radičová pôsobí na Robert Bosch Academy v Berlíne. Prijala tiež pozvanie do Madridského klubu bývalých politikov, ktorí sa delia o svoje skúsenosti. Od septembra 2015 vyučuje na Bratislavskej medzinárodnej škole liberálnych štúdií. Jej akademickými záujmami sú sociálna politika a politika EÚ.
Ponuky návratu na politickú scénu.
Kandidatúru na prezidentku vo voľbách v roku 2014 Radičová odmietla už v septembri 2012. V decembri 2012 prezídium SDKÚ-DS podporilo návrh Pavla Freša, že Radičová je najvhodnejšou kandidátkou do prezidentských volieb. Samotná Radičová však kandidatúru odmietla. Svoj zámer nekandidovať potvrdila opäť vo februári 2013. Vo viacerých prieskumoch volebných preferencií získava dobré umiestnenie. V prieskume agentúry MVK z júna 2012 by voľby vyhrala s 33,8 % voličskej podpory, pred súčasným premiérom Robertom Ficom s 30,1 % a na treťom mieste by sa umiestnil Ján Čarnogurský s 14,9 % hlasov.
V septembri 2015 Radičová opakovane odmietla ponuku Igora Matoviča, aby sa stala líderkou koalície OĽaNO-NOVA.
Ocenenia.
V januári 2017 vrátila ocenenie "Zlatý biatec" za rok 2012, ktoré dostala od NEF – Hospodárskeho klubu. Dôvodom bolo vyhlásenie klubu o migrantoch a jeho podpis vtedajším policajným prezidentom Tiborom Gašparom.
Súkromný život.
Iveta Radičová je vdova, jej manželom bol humorista Stano Radič. S dcérou Evou žije v Novej Dedinke, okres Senec. Od roku 2006 do roku 2009 žila s partnerom Jánom Riapošom.

</doc>
<doc id="36328" url="https://sk.wikipedia.org/wiki?curid=36328" title="Delta Scuti">
Delta Scuti

Delta Scuti (δ Sct/δ Scuti) je trojhviezda sústava v súhvezdí Štít. Je vzdialená asi 187 ly.
Je prototypom premenných hviezd typu Delta Scuti. Hlavná zložka sústavy, označená ako Delta Scuti A, je žltobiely obor typu F. Pulzuje pravidelne v perióde 4,65 hodín a jej jasnosť sa mení od +4,6 do +4,79 magnitúd. Má dvoch sprievodcov, Delta Scuti B s hviezdnou veľkosťou +12,2 vzdialenú 15,2 uhlových sekúnd od hlavnej zložky a Delta Scuti C s hviezdnou veľkosťou +9,2, ktorá je vzdialená 53 uhlových sekúnd.

</doc>
<doc id="36329" url="https://sk.wikipedia.org/wiki?curid=36329" title="Cygnus X-1">
Cygnus X-1

Cygnus X-1 je zdroj röntgenového žiarenia v súhvezdí Labuť a prvý objekt identifikovaný ako čierna diera. Je to masívna rōntgenová dvojhviezda a zhoduje sa s hviezdou HDE 226868, čo je premenná hviezda o hviezdnej veľkosti 8,9. Jej vzdialenosť od Zeme je približne 6 000 ±375 svetelných rokov. Ide o druhú najbližšiu objavenú čiernu dieru, bližšie je už iba binárna dvojhviezda A0620-00.
Je to prvý objavený röntgenový zdroj v súhvezdí Labuť. Zároveň ide jeden z najsilnejších zdrojov röntgenového žiarenia na oblohe. Bol objavený röntgenovým detektorom vyneseným nad atmosféru dvoma suborbitálnymi raketami Aerobee v roku 1964. Cygnus X-1 je tesná dvojhviezda. Jej viditeľná zložka je veľmi svietivý nadobor spektrálneho typu O9,7 HDE 226868, vzdialený 2 kpc a hmotnosťou ∼30 M☉. Jeho radiálna rýchlosť sa pravidelne mení s periódou 5,6 dňa, čo vieme z posuvu spektrálnych čiar. Môžeme ju teda nazvať spektroskopickou dvojhviezdou. Nadobor totiž obieha okolo neviditeľnej zložky. Neviditeľnou zložkou je čierna diera s hmotnosťou 15 hmotností Slnka. Žiariaci obor a neviditeľná čierna diera spolu tvoria röntgenovú dvojhviezdu. Plazma žeravého nadobra dopadá na akréčny disk, ktorý veľkou rýchlosťou obieha okolo čiernej diery. V mieste dopadu sa disk zohrieva na teplotu niekoľkých miliónov °C. Zdrojom intenzívneho röntgenového žiarenia je vysokotepelná plazma (∼107 K) akréčneho disku, konkrétne pri uvoľnení gravitačnej energie, keď plyn klesne na povrch čiernej diery. Cygnus X-1 má vyše dvojnásobnú hmotnosť ako neutrónové hviezdy. To bol pádny dôkaz toho, že neviditeľnou zložkou tejto dvojhviezdy je čierna diera. Ďalšia čierna diera bola nájdená až o 10 rokov neskôr.
Ďalšia röntgenová dvojhviezda v súhvezdí Labuť je Cygnus X-3.

</doc>
<doc id="36330" url="https://sk.wikipedia.org/wiki?curid=36330" title="Beta Eridani">
Beta Eridani



</doc>
<doc id="36331" url="https://sk.wikipedia.org/wiki?curid=36331" title="Cursa">
Cursa

Cursa alebo Beta Eridani (β Eri/β Eridani) je hviezda v súhvezdí Eridanus. Je známa aj pod menom Dhalim. Nachádza na opačnom konci „rieky“ ako Achernar, na severovýchode v blízkosti jasnej hviezdy Rigel z Orióna. Od Rigelu ju delia len tri oblúkové stupne. Jej názov znamená „kreslo“ alebo „predná podnožka“ (Orióna). Podľa starších vyobrazená sa táto hviezda s jasnosťou 2,78 mag. priraďovala ešte k Oriónu. Jej vzdialenosť od Slnka je 89 svetelných rokov.

</doc>
<doc id="36332" url="https://sk.wikipedia.org/wiki?curid=36332" title="Dhalim">
Dhalim



</doc>
<doc id="36333" url="https://sk.wikipedia.org/wiki?curid=36333" title="46 Leo Minoris">
46 Leo Minoris



</doc>
<doc id="36334" url="https://sk.wikipedia.org/wiki?curid=36334" title="Praecipua">
Praecipua

Praecipua alebo 46 Leonis Minoris (46 LMi) je najjasnejšia hviezda v súhvezdí Malý lev. Má jasnosť 3,83 mag.

</doc>
<doc id="36335" url="https://sk.wikipedia.org/wiki?curid=36335" title="Delta Arietis">
Delta Arietis



</doc>
<doc id="36336" url="https://sk.wikipedia.org/wiki?curid=36336" title="Botein">
Botein

Botein (arab. butain – bruško) alebo Delta Arietis (δ Ari/δ Arietis) je hviezda v súhvezdí Baran zdanlivej jasnosti 4,35m, spektrálneho typu K2.

</doc>
<doc id="36337" url="https://sk.wikipedia.org/wiki?curid=36337" title="Beta Canum Venaticorum">
Beta Canum Venaticorum



</doc>
<doc id="36338" url="https://sk.wikipedia.org/wiki?curid=36338" title="Asterion">
Asterion

Asterion (iné názvy: "Chara", Beta "Canum Venaticorum", β "Canum Venaticorum", β CVn) je hviezda v súhvezdí Poľovné psy. Má magnitúdu iba 4,26 a je od Slnka vzdialená 30,2 ly.

</doc>
<doc id="36339" url="https://sk.wikipedia.org/wiki?curid=36339" title="Beta Leporis">
Beta Leporis



</doc>
<doc id="36340" url="https://sk.wikipedia.org/wiki?curid=36340" title="Nihal">
Nihal

Nihal alebo Beta Leporis je hviezda s jasnosťou 2,84 mag v súhvezdí Zajac. Je ťažko rozlíšiteľnou trojhviezdou, možno až päťhviezdou. Nachádza sa vo vzdialenosti 160 ly.

</doc>
<doc id="36342" url="https://sk.wikipedia.org/wiki?curid=36342" title="Demokratická strana">
Demokratická strana

Demokratická strana môže byť politická strana:

</doc>
<doc id="36343" url="https://sk.wikipedia.org/wiki?curid=36343" title="Egon Krenz">
Egon Krenz

Egon Krenz (* 19. marec 1937, Kołobrzeg, Poľsko) je bývalý nemecký politik.
Bol predsedom východonemeckej organizácie "Pionieri Ernsta Thälmanna", mládežníckej komunistickej organizácie "Freie Deutsche Jugend" (FDJ) a vysoký stranícky funkcionár komunistickej strany NDR "Sozialistische Einheitspartei Deutschlands (SED)". V roku 1989 bol, na niekoľko týždňov, následníkom Ericha Honeckera vo funkcii generálneho sekretára SED.
V auguste 1997 bol krajinským súdom v Berlíne odsúdený na šesť rokov a šesť mesiacov väzenia za spoluvinu na usmrtení občanov, ktorí sa pokúšali opustiť republiku, na nemeckej štátnej hranici, konkrétne v štyroch prípadoch. Po odpykaní troch rokov a jedenástich mesiacov trestu bol v roku 2003 podmienečne prepustený na slobodu.

</doc>
<doc id="36344" url="https://sk.wikipedia.org/wiki?curid=36344" title="Koordinačná väzba">
Koordinačná väzba

Koordinačná alebo donorno-akceptorná väzba je kovalentná väzba, ktorá môže vzniknúť tak, že atóm s dvojelektrónovým valenčným orbitálom utvorí väzbu s atómom, ktorému chýba celý elektrónový pár do oktetu, čiže má prázdny, "vakantný orbitál" (namiesto oktetu má sextet). Je charakteristická pre d-prvky. Stretávame sa s ňou v katióne H3O+ a NH4+. Taký príklad je pri zlučovaní xenónu s kyslíkom na oxid xenoničelý (XeO4) alebo pri zlučovaní amoniaku NH3 s fluoridom boritým (BF3).
Atóm, ktorý dodáva väzbové elektrónové páry, je donorom, a ten, ktorý ich prijíma, je akceptorom. Ich základné stavebné častice môžu byť molekuly, v ktorých nie sú iónové väzby, v takom prípade dávame celý vzorec zlúčeniny do hranatej zátvorky:
 [NH3BF3], [Pt(NH3)2Cl2], [NH2CH2CH2NH2PtCl2]
Ak je komplexná zlúčenina zložená z iónov, z ktorých jeden je komplexný, v takom prípade píšeme do hranatej zátvorky len komplexný ión:
 [Cu(NH3)4]2+, [Co(NH3)6]2+

</doc>
<doc id="36345" url="https://sk.wikipedia.org/wiki?curid=36345" title="Beta Capricorni">
Beta Capricorni



</doc>
<doc id="36346" url="https://sk.wikipedia.org/wiki?curid=36346" title="Dabih">
Dabih

Dabih alebo Beta Capricorni (β Cap/β Capricorni) je hviezda v súhvezdí Kozorožec. Dabih je latinský názov, v arabčine sa používa "Sadalzabih". Je to veľmi široká dvojhviezda, ktorej zložky sú od seba vzdialené 205“ (21 000 AU alebo 0,34 ly). Od nás je vzdialená približne 328 ly. Hlavná hviezda sa nazýva Dabih Maior („veľký Dabih“) a má jasnosť 3,3 magnitúdy. Slabší Dabih Minor („malý Dabih“) dosahuje len 6. magnitúdu. Spolu dávajú jasnosť okolo 3,1 mag. Dabih Maior je spektroskopická dvojhviezda, kde neviditeľný spoločník obehne hlavnú zložku raz za 1 374 dní.

</doc>
<doc id="36347" url="https://sk.wikipedia.org/wiki?curid=36347" title="Eta Ceti">
Eta Ceti



</doc>
<doc id="36348" url="https://sk.wikipedia.org/wiki?curid=36348" title="Dheneb">
Dheneb

Dheneb alebo Deneb Algenubi (Éta Ceti / η Ceti / η Cet) je hviezda v súhvezdí Veľryba. Jej zdanlivá hviezdna veľkosť je + 3,45 a nachádza sa vo vzdialenosti 118 svetelných rokov.

</doc>
<doc id="36349" url="https://sk.wikipedia.org/wiki?curid=36349" title="Delta Leonis">
Delta Leonis



</doc>
<doc id="36350" url="https://sk.wikipedia.org/wiki?curid=36350" title="Duhr">
Duhr



</doc>
<doc id="36351" url="https://sk.wikipedia.org/wiki?curid=36351" title="Iota Ceti">
Iota Ceti



</doc>
<doc id="36352" url="https://sk.wikipedia.org/wiki?curid=36352" title="Deneb Kaitos Schemali">
Deneb Kaitos Schemali

Deneb Kaitos Schemali alebo Iota Ceti je hviezda v súhvezdí Veľryba.

</doc>
<doc id="36353" url="https://sk.wikipedia.org/wiki?curid=36353" title="Delta Pavonis">
Delta Pavonis

Delta Pavonis (δ Pav/δ Pavonis) je hviezda v súhvezdí Páv vzdialená asi 19,9 ly.

</doc>
<doc id="36354" url="https://sk.wikipedia.org/wiki?curid=36354" title="Epsilon Delphini">
Epsilon Delphini



</doc>
<doc id="36355" url="https://sk.wikipedia.org/wiki?curid=36355" title="Deneb Dulfim">
Deneb Dulfim

Deneb Dulfim alebo Epsilon Delphini je hviezda v súhvezdí Delfín. Jej zdanlivá hviezdna veľkosť je 4,03 a vzdialenosť od Zeme 359 svetelných rokov.

</doc>
<doc id="36356" url="https://sk.wikipedia.org/wiki?curid=36356" title="Deneb el Okab">
Deneb el Okab

Deneb el Okab je tradičný názov dvoch hviezd v súhvezdí Orol:

</doc>
<doc id="36358" url="https://sk.wikipedia.org/wiki?curid=36358" title="Nepotizmus">
Nepotizmus

Nepotizmus (z lat. "nepos" = "synovec") alebo rodinkárstvo označuje systém obsadzovania funkcií, v ktorom sú preferovaní príbuzní (prípadne priatelia či iné – napríklad obchodne spriaznené osoby) oproti ostatným, nezriedka lepšie kvalifikovaným kandidátom.
Táto prax sa rozšírila v cirkevných kruhoch počas stredoveku, kedy významní činitelia (biskupi, pápeži) nominovali svojich blízkych príbuzných – či už synovcov alebo vlastné nemanželské deti vychovávané ako „synovci“ (odtiaľ názov) – do významných hodností, často v útlom veku a bez dostatočnej kvalifikácie. Najznámejším prípadom nepotismu je nominácia dvoch synovcov pápežom Kalixtom III. za kardinálov, z ktorých sa jeden tiež stal pápežom pod menom Alexander VI.. Ten potom nominoval za kardinála brata svojej milenky, ktorý následne nastúpil na pápežský stolec ako Pavol III. a tiež nominoval dvoch zo svojich synovcov za kardinálov – fakticky tak bola utvorená cirkevná kvázidynastia.
V súčasnosti sa termín používa predovšetkým v súvislosti s politikou pri neočakávanom nominovaní určitej osoby do vyššej funkcie, ktorého príčinou je iba politické postavenie niektorého z jej príbuzných. Nepotizmus má svoju širšiu obdobu v klientelizme, ktorý sa orientuje aj na iné, ako len pokrvné príbuzenské vzťahy a okrem obsadzovania funkcií pozná aj iné spôsoby profitovania.

</doc>
<doc id="36359" url="https://sk.wikipedia.org/wiki?curid=36359" title="Walter Heitler">
Walter Heitler



</doc>
<doc id="36360" url="https://sk.wikipedia.org/wiki?curid=36360" title="Walter Heinrich Heitler">
Walter Heinrich Heitler

Walter Heinrich Heitler (* 2. január 1904, Karlsruhe, Nemecko – † 15. november 1981, Zollikon, Švajčiarsko) bol nemecko-írsky fyzik. Zaoberal sa aplikovanou kvantovou mechanikou v rozličných oblastiach, ako je teória kovalentnej väzby, radiačná teória, kozmické žiarenie a kvantová teória poľa.

</doc>
<doc id="36362" url="https://sk.wikipedia.org/wiki?curid=36362" title="Fritz Wolfgang London">
Fritz Wolfgang London

 Fritz Wolfgang London (* 7. marec 1900, Vroclav, Poľsko – † 30. marec 1954, Durham, Severná Karolína, USA) bol nemecko-americký fyzik. Je po ňom pomenovaná Londonova sila medzi dočasnými dipólmi (multipólmi) v molekule.

</doc>
<doc id="36363" url="https://sk.wikipedia.org/wiki?curid=36363" title="Fritz London">
Fritz London



</doc>
<doc id="36364" url="https://sk.wikipedia.org/wiki?curid=36364" title="Dejiny Londýna">
Dejiny Londýna

Dejiny Londýna siahajú až 2000 rokov do minulosti. Počas tejto doby jeho obyvatelia zažili mor, zničujúci požiar, občiansku vojnu, vzdušné bombardovanie a teroristické útoky. Napriek tomu mesto stále rastie a rozvíja sa a je jedným z finančných a kultúrnych centier sveta.
Prehistorický Londýn.
Stredoveká mytológia Geoffreya Monmoutha uvádza, že Londýn bol založený Trójanom Brutom v dobe bronzovej a bol pomenovaný "Troia Nova" alebo " Trinovantum". Kráľ "Lud" toto mesto premenoval na "CaerLudein", z ktorého pochádza názov Londýn. Geoffrey Monmouth vybavil prehistorický Londýn bohatstvom legendárnych kráľov a zaujímavými príbehmi.
Napriek intenzívnym vykopávkam archeológovia zatiaľ nenašli žiadne stopy rozsiahleho osídlenia na tomto území. Boli nájdené roztrúsené prehistorické predmety, stopy poľnohospodárskej činnosti, pohrebisko a stopy osídlenia, ale nič viac. Predpokladá sa za málo pravdepodobné, že by na tomto území existovalo mesto v období pred osídlením Rimanmi. V prehistorickej dobe bola oblasť Londýna pravdepodobne obývaná roztrúsenými poľnohospodárskymi usadlosťami.
Londýn v dobe Ríma.
Mesto "Londinium" bolo založené Rimanmi po ich invázii vedenej cisárom Claudiom roku 43. Predpokladá sa, že meno "Londinium" pochádza z doby pred príchodom Rimanov, aj keď nepanuje zhoda aké má korene. Jedna verzia uvádza, že pochádza z osobného mena znamenajúceho 'divoký'. Ale posledné výskumy vedené Richardom Coatesom ukázali ako pravdepodobné, že meno vzniklo z predkeltského slova "Plowonida", ktoré má dva korene – "plew" a "nejd", čo znamená niečo ako "divoká rieka" a Londinium teda znamená "osada na brehu divokej rieky". Coates uvádza, že rieka bola nazývaná Temžou v hornej časti, kde bola užšia a "Plowonida" v dolnej časti, kde bola príliš široká na prebrodenie. 
Archeológovia teraz predpokladajú, že Londýn bol založený ako civilizovaná osada okolo roku 50. Zvyšky dreveného odvodnenia pri hlavnej, Rimanmi postavenej cesty odhalené pri "No 1 Polutry" boli datované do roku 47 a tento rok je považovaný za rok založenia Londýna. 
O 10 rokov neskôr bolo "Londinium" vydrancované kmeňom "Iceni" vedeným britskou kráľovnou Boudica. Archeologické výskumy objavili rozsiahle známky skazy ohňom v tej dobe a vojenské opevnenie v oblasti City, ktoré asi bolo centrom rímskej obrany mesta proti britskému povstaniu.
Mesto sa spamätalo asi po 10 rokoch a dosiahlo počet obyvateľov, porovnateľný s počtom pred zničením, okolo roku 140. Žilo tam približne 45 000 ľudí. Londýn sa stal hlavným mestom rímskej provincie Británia (predchádzajúcim centrom bol blízky Colchester). Potom nastal mierny útlm rozvoja. Okolo roku 375 bol Londýn malou a bohatou obcou s vybudovanou dokonalou ochranou. V roku 410 rímska okupácia skončila a obyvateľom mesta bolo odporučené, aby si obranu zabezpečovali sami. V polovici 5. storočia bolo rímske mesto prakticky opustené.
Anglosaský Londýn.
Strategická pozícia na Temži viedla Anglosasov okolo roku 600 k tomu, že tu obnovili osídlenie. Táto anglosaská osada nebola vybudovaná na mieste pôvodnej ohradenej City, ale asi jeden kilometer proti prúdu rieky. Obec bola pomenovaná "Lundenwic", čo znamená "londýnsky obvod".
Nedávne vykopávky v oblasti Covent Garden odkryli rozsiahle anglosaské osídlenie, datované do 7. storočia. Ukazuje sa, že osídlenie zaberalo plochu asi a ťahalo sa od terajšej "National Gallery" na východe až po "Aldwych" na západe. Niekedy ku koncu 
9. storočia alebo na začiatku 10. storočia sa centrum osady presunulo zo starej lokality do City. To bolo spôsobené asi administratívnymi zmenami započatými Alfrédom Veľkým po jeho víťazstve nad "Guthrumom".
Alfréd vymenoval svojho zaťa grófa "Aethelreda z Mercie" správcom Londýna a nechal vybudovať dve obranné opevnenia pre ochranu mostu, ktorý bol pravdepodobne v tej dobe opravený. Londýn je z tej doby známy ako "Lundenburgh" a južná časť okolo mostu bola označovaná ako oblasť Southwark alebo "Suthringa Geworc" (obranná stavba mužov zo Surrey).
Londýn v stredoveku.
Invázia Normanov do Británie v roku 1066 sa pokladá za začiatok stredoveku. Za vlády Viliama Dobyvateľa bolo v Londýne postavených niekoľko pevností – Tower of London, Baynard's Castle a Montfichet's Castle ako prevencia proti vzburám. Viliam tiež v roku 1067 potvrdil pôvodné saské práva a výsady. Stúpajúca samospráva bola upevnená volebným právom garantovaným kráľom Jánom Bezzemkom v roku 1199 a 1215.
Kráľ Viliam II., syn Viliama Dobyvateľa, začal stavbu "Westminster Hall", základu 
Westminsterského paláca, ktorý bol v stredoveku hlavným kráľovským sídlom.
V roku 1176 sa začala stavba mosta "London Bridge" (dokončená v roku 1209), ktorý bol postavený na mieste predchádzajúcich niekoľkých drevených mostov. Tento most sa používal počas nasledujúcich 600 rokov, a bol jediným londýnskym mostom cez Temžu do roku 1739.
V stredoveku sa Londýn rozvíjal v dvoch smeroch. Okolie Westminsteru, proti prúdu rieky sa stalo kráľovským sídlom a vládnym centrom, zatiaľ čo City sa stala centrom obchodu a remesiel. Územie medzi nimi zostalo asi do roku 1600 neobývané.
Obchod a remeslá v stredoveku sa vytrvalo rozvíjali a tým rástol aj Londýn. V roku 1100 mal Londýn asi 20 000 obyvateľov, ale už v roku 1300 tento počet vzrástol na 100 000. Remeslá boli organizované do rôznych cechov, ktoré ovládali mesto a volili správcu mesta – Lord Mayor of London.
Stredoveký Londýn bol pretkaný úzkymi a krivolakými ulicami a väčšina budov bola postavená z horľavých materiálov ako drevo a slama, čo vytváralo nebezpečenstvo častých požiarov. Hygiena a kanalizácia v tej dobe boli na veľmi nízkej úrovni. Londýn stratil asi polovicu obyvateľov v dobe tzv. čiernej smrti ("Black Death") v polovici 14. storočia. Medzi rokom 1348 a Veľkým morom ("Great Plague") v roku 1666 sa v meste 16-krát rozšírila morová nákaza.
Tudorovský Londýn (1485-1603).
Henrich VII. Tudor, ktorý nastúpil na trón v roku 1485 a oženil sa s Alžbetou z Yorku, čím ukončil Vojnu ruží, bol rozhodný a schopný panovník, ktorý centralizoval moc. Pokračoval v praxi požičiavania si prostriedkov na vojnu s Francúzskom z City, ale na rozdiel od predchádzajúcich kráľov, splácal pôžičky načas. Všeobecne sa ale málo venoval rozvoju Londýna, aj keď pomerná stabilita v dobe vlády dynastie Tudorovcov mala výrazný vplyv na rozvoj mesta, ktoré sa v 16. storočí veľmi rýchlo rozvíjalo. Šľachta prišla na to, že je lepšie obhajovať svoje záujmy na dvore, namiesto vzájomných potýčok v provinciách. 
Tudorovský Londýn bol však v porovnaní so súčasnosťou často veľmi búrlivý. V roku 1497 sa Perkin Warbeck, ktorý žiadal, aby bol prehlásený za Richarda, vojvodu z Yorku, mladší brat mladého kráľa Eduarda V., utáboril so svojimi spoločníkmi pri "Blackheath". Najskôr medzi obyvateľstvom zavládla panika, ale kráľ zorganizoval obranu mesta, rebelov rozprášil a Warbeck bol zajatý a popravený v Tyburne.
Reformácia v súčinnosti s vyššími vrstvami spoločnosti priniesla do Londýna veľa krviprelievania a posunula spoločnosť k protestantizmu. Pred reformáciou tvorili väčšiu časť osídlenia Londýna kláštory a iné cirkevné stavby, a mnísi a rehoľné sestry tvorili asi tretinu obyvateľstva. Zrušenie kláštorov vykonané Henrichom VIII. malo na mesto významný vplyv, pretože takmer všetok cirkevný majetok zmenil majiteľa. Proces začal v polovici 30.-tych rokov 16. storočia a do roku 1538 bola väčšina kláštorov zrušená.
Krátko pred svojou smrťou Henrich obnovil nemocnicu "St Bartholomew's Hospital", ale väčšina budov zostala po jeho smrti v roku 1547 opustená. Za vlády Eduarda VI. boli cechom splatené dlhy kráľovského dvora a niektoré príjmy boli venované na charitatívne účely. Okrem toho v roku 1550 City kúpila kráľovský majetok v Southwarku na južnom brehu Temže a obnovila kláštor svätého Tomáša ako nemocnicu "St Thomas's Hospital". V tej dobe bola založená nemocnica "Christ's Hospital " a "Bridewell Palace" bol upravený na detský domov a nápravný dom pre ženy. 
Po smrti Eduarda VI. v roku 1553 bola v Toweri prijatá lady Jana Greyová ako budúca kráľovná. Ale Lord Mayor (primátor), konšeli a sudcovia hneď zmenili názor a prehlásili namiesto nej za kráľovnú Máriu I. V nasledujúcom roku sa kráľovná rozhodla vydať za Filipa II., čo vyprovokovalo povstanie vedené sirom Thomasom Wyatom. Ten so svojimi spojencami ovládol Southwark a neskôr dorazil až k Charing Cross. Ale v City nemalo povstanie žiadnu podporu a tak Wyatt kapituloval. Táto akcia demonštrovala rozhodujúci politický význam City v tej dobe a malý vplyv oblastí mimo hradieb mesta.
Vplyv Londýna ako obchodného centra v rámci Európy rýchlo rástol. Veľa malých dielní sa rýchlo rozvíjalo, čo platilo najmä pre tkáčske dielne. Obchodná výmena medzi západnou Európou a Ruskom, Orientom a Amerikou rástla. Bolo to obdobie vzniku monopolných obchodných spoločností ako napríklad "Russia Company" (1555) a Východoindickej spoločnosti ("East India Company", 1600). Druhá z nich, ktorá ovládla väčšinu Indie, bola jednou z kľúčových inštitúcií Londýna a Veľkej Británie počas dva a pol storočia. V roku 1572 Španieli zničili obchodné centrum Antverpy a táto udalosť postavila Londýn na prvé miesto medzi obchodnými prístavmi v Severnom mori. Prisťahovalci do Londýna prichádzali nielen z celého Anglicka a Walesu, ale aj zo zahraničia, napríklad Hugenoti z Francúzska.
V tej dobe vznikali prvé mapy Londýna. Najväčšia časť obyvateľov žila v oblasti City s hustotou, ktorá nie je bežná pre rozvinutú spoločnosť 21. storočia. Stará hlavná spojnica City s kráľovským dvorom vo Westminstere – Strand, bola lemovaná honosnými šľachtickými sídlami, ale tieto dve časti mesta boli oddelené a Westminster bol v porovnaní s City iba malou enklávou. Hlavná dopravná tepna nebola Strand, ale rieka Temža. Ďalšie obvody, ktoré sú teraz súčasťou centra mesta, mali na konci 16. storočia vidiecky charakter. Covent Garden bola miestom poľnohospodárskych trhov. Nemocnice a domy pre rekonvalescentov boli postavené v "Holborne" a "Bloomsbury", aby bol využitý čerstvý vzduch tejto oblasti. "Islington" a "Hoxton" boli odľahlé dediny. 
V roku 1561 poškodil úder blesku pôvodnú katedrálu svätého Pavla. Strecha bola opravená, ale špička veže nebola obnovená. V roku 1565 založil Thomas Green v City obchodnú burzu, ktorá v roku 1571 získala od kráľovnej Alžbety titul kráľovská burza.
Koniec 16. storočia, keď v Londýne žil a pracoval William Shakespeare so svojimi spoločníkmi, je jedným z najslávnejších kultúrnych období mesta. Existoval však značný odpor proti budovaniu divadiel v meste. Verejné produkcie vytvárali davy a tých sa autority obávali, pretože pri zhromažďovaní hrozilo väčšie nebezpečenstvo šírenia moru. Divadlá sa stretávali s odporom puritánov, ktorým stúpal vplyv. Ale kráľovná Alžbeta rada sledovala divadelné predstavenia na svojom kráľovskom dvore a dala povolenie na verejné predvádzanie "takých hier, ktoré prinášajú dôstojné obveselenie, a nie príklady zla". 
Divadlá boli vybudované hlavne mimo hraníc mesta, a to najmä na južnom brehu rieky, kde sa vytvárali centrá zábavy a kde bolo možné vidieť napríklad medvedie zápasy. Na južnom brehu tak boli postavené divadlá Globe, Rose a Swan, zatiaľ čo "Theatre" a "Curtain" stáli pri východných hradbách City a "Blackfriars" vo vnútri hradieb.
Počas posledných rokov vlády kráľovnej Alžbety si niektorí jej dvorania a bohatí obyvatelia Londýna vybudovali vidiecke sídla v Middlesexe, Essexe, Kente a Surrey. Bol to prvý príznak expanzie osídlenia mesta mimo hradby, ale v dobe smrti posledného panovníka z rodu Tudorovcov bol Londýn veľmi kompaktný.
Stuartovský Londýn.
Rozpínanie Londýna mimo hraníc City dostalo veľký impulz počas 17. storočia. V prvom roku tohto storočia bolo bezprostredné okolie City, s výnimkou šľachtických sídel vybudovaných smerom k Westminsteru, považované za nevhodné pre osídlenie. Bezprostredne na sever sa rozkladali močiare, ktoré boli nedávno odvodnené a neboli ešte rozparcelované, ale boli plné žobrákov a pútnikov, ktorí mali namierené do Londýna. V susedstve tejto oblasti boli "Finsbury Fields" – obľúbené miesto cvičení lukostrelcov. 
Prípravy na korunováciu kráľa Jakuba I. boli prerušené niekoľkými epidémiami moru, ktoré usmrtili asi 30 000 ľudí. Slávnostný sprievod "Lord Mayor's Show", ktorý bol na niekoľko rokov prerušený, bol na príkaz kráľa v roku 1609 obnovený. Tomas Button kúpil zrušený kláštor "Charterhouse" za 13 000 libier a v roku 1611 ho začal prestavovať na nemocnicu, kaplnku a školu. Škola "Charterhouse School" bola jednou z najdôležitejších verejných škôl Londýna, dokiaľ sa vo viktoriánskej dobe nepresídlila do "Surrey". Tieto budovy sú dodnes používané ako lekárska škola.
Hlavným centrom verejného života Londýnčanov bola kostolná loď pôvodnej katedrály svätého Pavla. Kupci uzatvárali obchody v postrannej lodi, používajúc krstiteľnicu ako prepážku, pri ktorej uskutočňovali svoje platby, právnici sa stretávali so svojimi klientmi pri určitých stĺpoch a nezamestnaní tu zháňali prácu. Tunajší cintorín bol centrom obchodu s knihami a Fleet Street bola miestom verejnej zábavy. Divadlá, ktoré sa objavovali na konci vlády kráľovnej Alžbety, v dobe Jakuba I. získali veľkú popularitu. Predstavenia boli doplňované použitím starostlivo prepracovaných masiek.
Kráľ Karol I. nastúpil na trón v roku 1625. Počas jeho vlády sa aristokracia vo veľkej miere začala usadzovať vo West Ende. Okrem tých, ktorí mali špeciálne záujmy na dvore, to boli aj veľkí vlastníci pôdy, ktorí trávili časť roku v Londýne, aby si užili spoločenský život. "Lincoln's Inn Fields" bolo postavené v roku 1629 a námestie Covent Garden, navrhnuté prvým klasicky vzdelaným architektom Inigo Jonesom nasledovalo v roku 1632. Priľahlé ulice boli vybudované krátko potom a boli pomenované po členoch kráľovskej rodiny.
Päť členov parlamentu, ktorých chcel kráľ v januári 1642 uväzniť, našlo útočisko v City. V auguste kráľ zhromaždil svoje vojsko pri Nottinghame. Počas Anglickej občianskej vojny sa Londýn postavil na stranu parlamentu. Spočiatku mal kráľ prevahu a vyhral bitku pri Brentforde, kúsok na západ od Londýna. City postavila dočasné vojsko, ktorého sa kráľ naľakal a ustúpil. Krátko na to bol vybudovaný rozsiahly systém opevnení na obranu Londýna proti ďalšiemu útoku royalistov. Obranný systém bol tvorený obrovským hlineným valom, doplneným baštami a pevnôstkami. Začínal pri hradbách City a obklopoval celú obývanú oblasť, vrátane Westminsteru a Southwarku. Londýn nebol royalistami znova napadnutý a finančné prostriedky City podstatne prispeli k víťazstvu zástupcov parlamentu. 
Nezdravý a preplnený Londýn trpel častými výskytmi morových nákaz, ale najväčšou pohromou bola udalosť označovaná ako Veľký mor ("Great Plague"). Postihla Londýn v rokoch 1665 a 1666 a počas nej zomrelo asi 60 000 ľudí, čo bola jedna pätina obyvateľov. Za Veľkým morom bezprostredne nasledovala ďalšia pohroma, aj keď jej výsledkom bolo ukončenie výskytu veľkých morových nákaz. V nedeľu 2. septembra 1666 o jednej hodine po polnoci na ulici "Pudding Lane" v južnej časti Londýna sa začal šíriť požiar, ktorý bol začiatkom Veľkého požiaru Londýna ("Great Fire of London"). Podporovaný východným vetrom sa požiar začal šíriť Londýnom a počiatočné snahy zabrániť jeho šíreniu zbúraním pásu domov ako požiarnej zábrany boli neorganizované. V utorok vietor začal poľavovať a v stredu požiar začal slabnúť. Vo štvrtok doobeda už bol skoro pod kontrolou, ale podvečer plamene znova vyšľahli pri "Temple". Niektoré domy boli odstrelené a tým sa oheň dostal pod kontrolu.
Požiar zničil asi 60 % City, vrátane pôvodnej katedrály svätého Pavla, 87 kostolov, 44 sídel cechov a kráľovskú burzu. Napriek tomu straty na ľudských životoch boli prekvapivo malé, predpokladá sa, že ich bolo maximálne 16. Počas niekoľkých dní boli architektmi Christopherom Wrenom, Johnom Evelynom a Robertom Hookom kráľovi predložené plány na obnovu mesta. Wren navrhoval vybudovať hlavné triedy v smere sever-juh a východ-západ, postaviť kostoly na izolovaných, významných miestach, sústrediť verejný život na novo postavené námestia, sústrediť najvýznamnejšie sídla cechov do jednej skupiny budov pripojených k "Guildhalle" a postaviť krásne nábrežie na brehu rieky od "Blackfairs" až po "Tower". Wren chcel vybudovať nový systém ulíc s odstupňovanou šírkou – 30, 60 a 90 stôp. Evelynove plány sa líšili od Wrenových tým, že navrhol spojiť ulicu "St Dunstan's" na východe až po katedrálu svätého Pavla a tým, že nenavrhoval vybudovanie nábrežia. Obidva plány neboli využité a prestavba zachovala pôvodný systém ulíc, väčšina ktorého sa dochovala až do dnešnej doby.
Napriek tomu sa obnovené mesto líšilo od starého. Veľa šľachtických rezidencií nebolo obnovených, pretože ich majitelia sa rozhodli postaviť svoje domy vo West Endu, kde vznikli nové obvody, napríklad "St. James"', bližšie ku kráľovskému sídlu, ktorým bol, do doby ako ho v 90. rokoch 17. storočia zničil požiar, Whitehall Palace. Oddelenie strednej obchodnej spoločenskej triedy sústredenej v City a sveta šľachty v okolí kráľovského dvora vo Westminstere bolo dokončené. V samotnom City sa prestali stavať domy z horľavých materiálov a na ich stavbu boli použité kamene, aby sa znížilo riziko požiaru.
Plány Christophera Wrena na obnovu Londýna síce neboli využité, ale bol poverený obnovou spálených kostolov a katedrály svätého Pavla. Jeho baroková kupola bola hlavným symbolom Londýna jeden a pol storočia. Obnovu mestskej zástavby City uskutočňoval Robert Hooke. V období po Veľkom požiari sa mnoho ľudí usídlilo na území East Endu, bezprostredne na východ od mestských hradieb. Londýnske doky sa začali rozrastať po prúdu rieky a to prilákalo veľa ľudí, ktorí pracovali v samotných dokoch alebo v doprave tovaru. Títo ľudia osídľovali oblasti "Whitechapel", "Wapping", "Stepney" a "Limehouse", ale ich životné podmienky boli úbohé.
V tej dobe sa Londýn stal popredným svetovým finančným centrom, keď prekonal Amsterdam. V roku 1694 bola založená Bank of England a Východoindická spoločnosť výrazne zvýšila svoj vplyv. Na konci 17. storočia začal fungovať Lloyd's of London. V roku 1700 sa v Londýne uskutočňovalo 80 % anglického dovozu, 69 % vývozu a 86 % reexportu. Väčšinu tvoril luxusný tovar z Ameriky a Ázie ako hodváb, cukor, čaj a tabak. Posledná položka prezentuje Londýn ako dôležité prekladisko. Aj keď bolo v 17. storočí v Londýne veľa remeselníkov, jeho ekonomická sila nebola nikdy primárne závislá na priemysle. Miesto toho bol významným obchodným a distribučným strediskom. Tovar sa dovážal do Londýna rozrastajúcim sa anglickým obchodným loďstvom nielen pre vlastnú spotrebu, ale aj pre reexport do Európy a ďalších krajín.
Viliam III. Oranžský sa o Londýn, ktorého dym mu spôsoboval záchvaty astmy, príliš nestaral a po požiari Whitehall Palace v roku 1691 kúpil "Nottingham House" a nechal ho prestavať na "Kensington Palace". Kensington bola v tej dobe bezvýznamná dedina, ale presťahovanie dvora spôsobilo nárast jej významu. V tej dobe bol založený "Greenwich Hospital", obdoba nemocnice "Chelsea Hospital" – založenej v roku 1681, pre námorníkov. V dobe vlády kráľovnej Anny bol vydaný výnos prikazujúci postaviť 50 nových kostolov pre rýchlo narastajúcu populáciu žijúcu mimo hraníc City.
Londýn v 18. storočí.
18. storočie bolo obdobím rýchleho rastu, sledujúceho rast populácie, počiatočných prejavov priemyselnej revolúcie a stúpajúcej úlohy Londýna ako centra Britského impéria.
V tej dobe expandoval Londýn za pôvodné hranice zrýchleným tempom. Pre bohatých boli vybudované nové mestské časti, ako napríklad Mayfair vo West Ende, boli postavené nové mosty cez Temžu, čo podporilo rýchly rozvoj južného Londýna a v oblasti East Endu sa smerom po prúde rieky rozširoval londýnsky prístav.
V 18. storočí sa v Londýne stali populárnymi kaviarne. Rástol počet literárnych diel a vydávaných novín. Ulica Fleet Street sa stala miestom zrodu britskej tlače. 
Londýn mal v tej dobe problémy so zločinom. V roku 1750 bola založená prvá profesionálna policajná jednotka - Bow Street Runners. Tresty za zločiny boli veľmi prísne a trest smrti bol udeľovaný aj za menšie previnenia. Verejné popravy obesením boli bežnou súčasťou života tej doby.
Roku 1780 otriasla Londýnom "Gordon Riots", vzbura protestantov proti katolíckej emancipácii, vedená lordom "Georgom Gordonom". Niekoľko katolíckych kostolov a domov bolo poškodených a 285 vzbúrencov bolo zabitých.
Londýn v 19. storočí.
V 19. storočí sa Londýn stal najväčším mestom sveta a hlavným mestom Britského impéria. Počet obyvateľov stúpol z 1 milióna v roku 1800 na 6 miliónov o storočie neskôr. Počas tej doby sa Londýn stal hlavným globálnym politickým, finančným a obchodným centrom. V tejto pozícii zotrval až do neskorých rokov tohto storočia, kedy Paríž a New York ohrozili jeho nadradenosť. Zatiaľ čo mesto bohatlo v závislosti na britskej expanzii, existovali aj oblasti extrémnej chudoby a milióny ľudí bolo nútených prežívať v slumoch. V roku 1829 premiér Robert Peel zriadil policajnú zložku s právomocou na celom obývanom území Londýna – Metropolitan Police Service. Pre policajtov sa tak vžilo označenie pochádzajúce z mena zakladateľa – "bobbies", niekedy aj "peelers".
Významný vplyv na zmenu Londýna mala vznikajúca železnica. Železničná sieť umožňovala rozvoj predmestí, z ktorých ľudia strednej a bohatej vrstvy cestovali do centra. Táto zmena podporila rýchle rozpínanie mesta, ale aj rozdelenie spoločenských tried. Zatiaľ čo bohatí sa usídľovali na predmestiach, chudobnejší obyvatelia zostávali v centre mesta. Prvá londýnska železničná trať, otvorená v roku 1836, viedla zo zastávky London Bridge do Greenwich. Nasledoval rýchly rozvoj železnice, ktorá spojila Londýn so všetkými oblasťami Británie. Železničné stanice postavené v tej dobe – "Euston station" (1837), "Paddington station" (1838), "Fenchurch Street station" (1841), "Waterloo station" (1848), "King's Cross station" (1850) a 
"St Pancras station" (1863). V 60. rokoch 19. storočia boli vybudované prvé linky londýnskeho metra.
Významnou udalosťou bola aj veľká výstava roku 1851, ktorá sa konala v tzv. Kryštálovom paláci - "The Crystal palace", ktorý bol postavený pre tento účel, a ktorý mal sprostredkovať veľkosť a význam dominantného vplyvu Spojeného kráľovstva.
Obývaná oblasť sa rozrastala a vznikli nové štvrte - Islington, Paddington, Belgravia, Holborn, Finsbury, Shoreditch, Southwark a Lambeth. Súčasná správa mesta, založená na historických miestnych orgánoch, nebola schopná efektívne riešiť narastajúce problémy. V roku 1855 bol založený nový správny orgán – Metropolitan Board of Works (MBW) – aby zaistil vytvorenie infraštruktúry zodpovedajúcej rozširujúcemu sa mestu a stúpajúcemu počtu obyvateľov. Jedným z prvých problémov, ktoré táto inštitúcia riešila, bol problém s kanalizáciou a zásobovaním vodou. V tej dobe sa odpadové vody vypúšťali priamo do Temže. Problém kulminoval tzv. Veľkým zápachom ("Great Stink") v roku 1858. 
Parlament schválil MBW výstavbu dôkladného systému kanalizácie. Poverenie pre riadenie tejto stavby dostal Josef Bazalgete. Najrozsiahlejšia stavebná akcia 19. storočia predstavovala stavbu tunelov a potrubí pod povrchom Londýna, ktoré odvádzali splašky a rozvádzali pitnú vodu. Potom, čo bol tento systém dokončený bolo zaznamenané výrazne zníženie výskytu cholery a iných nákaz. Tento systém sa využíva do súčasnosti.
Londýn, ako hlavné mesto rozsiahlej ríše, priťahoval prisťahovalcov z kolónií a chudobnejších oblastí Európy. Počas vlády kráľovnej Viktórie sa v Londýne usídlil veľký počet Írov, najmä po veľkej neúrode a hladomore. V určitej dobe tvorili írski prisťahovalci asi 20 % londýnskeho obyvateľstva. Londýn bol rovnako domovom početnej židovskej komunity a skupín prisťahovalcov z Číny a južnej Ázie. 
Roku 1888 bolo založené nové grófstvo – Londýn, spravované inštitúciou London County Council. To bol prvý volený správny orgán s pôsobnosťou na celom území Londýna. Nahradil predchádzajúci Metropolitan Board of Works, ktorý bol tvorený menovanými členmi. Toto nové grófstvo vtedy zahrňovalo všetky londýnske predmestia, aj keď ďalší rozvoj Londýna spôsobil jeho expanziu mimo pôvodne stanovené hranice.
V 19. storočí bolo postavených veľa významných stavieb, napríklad:
Londýn v 20. storočí.
Londýn od roku 1900 do druhej svetovej vojny.
Londýn bol začiatkom storočia na vrchole slávy ako hlavné mesto najväčšieho svetového impéria, ale nové storočia prinieslo významné zmeny. Prvé bombardovanie Londýna počas prvej svetovej vojny spôsobilo veľké zdesenie a zomrelo pri ňom asi 700 obyvateľov. 
V období medzi dvoma svetovými vojnami zaznamenal Londýn rast obývaných oblastí rýchlejší ako kedykoľvek predtým. Londýnčania hľadali vidiecky štýl života a tak sa módnym trendom stala nižšia hustota obyvateľstva - typické dvojdomy, miesto ustupujúcej radovej zástavby. To bolo sprevádzané ďalšou výstavbou železničnej siete, vrátane nových liniek metra, a najnovšie aj automobilovou dopravou.
Podobne ako iné regióny aj v Londýne sa objavovali problémy z nezamestnanosťou počas ekonomickej krízy v 30. rokoch 20. storočia. Počet obyvateľov dosiahol svoje maximum v roku 1939 počtom 8,6 miliónov.
Na začiatku 20. storočia slúžilo v Londýne na vykurovanie hlavne uhlie, ktoré bolo zdrojom obrovského množstva dymu. V kombinácii s klimatickými podmienkami bol dym zdrojom typického smogu a Londýn sa stával charakteristický "londýnskou hmlou". Zákon o čistom vzduchu z roku 1956 vydaný na základe skúsenosti s päťdenným obdobím veľkého smogu medzi 5. decembrom a 9. decembrom 1952, ktoré spôsobilo smrť 4 000 ľuďom, umožnil vytvorenie "bezdymových" oblastí, v ktorých bolo povolené na vykurovanie používať technológie, ktoré nie sú zdrojom dymu (bolo to ešte v dobe, keď väčšina domácností používala na vykurovanie kozuby). 
Londýn počas druhej svetovej vojny.
Počas druhej svetovej vojny bol Londýn, rovnako ako iné anglické mestá, terčom útokov nemeckého letectva. Stovky tisíc londýnskych detí bolo, ako preventívne opatrenie, odsťahovaných na vidiek, kde bolo ohrozenie bombardovaním menšie. Pre úkryty civilného obyvateľstva pred náletmi sa používali zastávky metra.
Poškodenie Londýna bombardovaním bolo rozsiahle, najviac zasiahnutou časťou bola oblasť Docklands. Počas vojny bolo zabitých asi 35 000 Londýnčanov, asi 50 000 bolo vážne zranených, desiatky tisíc budov boli zničené a stovky tisíc obyvateľov Londýna zostali bez domova.
Povojnový Londýn.
Bezprostredne po ukončení vojny sa v Londýne, ktorý sa práve zotavoval z vojnových škôd, na štadióne vo Wembley uskutočnili Letné olympijské hry.
V povojnovom Londýne bolo hlavným problémom bývanie, čo bolo spôsobené veľkým množstvom obytných budov, ktoré boli počas vojny zničené. Ako riešenie tohto problému bola vybraná stavba vysokých panelových domov a podpora sťahovania do nových štvrtí budovaných na okraji Londýna. Počas 50. a 60. rokov 20. storočia sa tvár Londýna výstavbou vysokých panelových domov dramaticky zmenila. 
Začiatkom 60. rokov sa s úspechom britských hudobných skupín ako The Beatles alebo Rolling Stones stával Londýn strediskom kultúry mládeže označovanej pojmom "Swinging London" a Carnaby Street sa stala svetovým centrom mladej módy. Úloha Londýna ako zdroja inšpirácií pre mladú módu v 80. rokoch počas obdobia "nové vlny" a éry punku. Polovica 90. rokov je známa ako doba obnovy vplyvu britského popu.
Rozpínanie Londýna bolo vojnou spomalené a tesne po vojne bol vytvorený pás zelene pre podporu lepšieho životného prostredia. Pôvodné vymedzenie County of London, ktoré v tej dobe zahrňovalo iba časť z novo vzniknutých predmestí, spravovaného inštitúciou London County Council bolo zrušené a bola založená správna oblasť Veľký Londýn a nový správny úrad – Greater London Council (GLC) spolu s 32 samosprávnymi mestskými časťami.
V 80. rokoch bol vplyvom politických rozporov medzi GLC, vedenom Kenom Livingstonom, a konzervatívnou vládou Margaret Thatcherovej v roku 1986 GLC zrušený a jeho právomoci boli pridelené správam mestských štvrtí. V roku 2000 bol labouristickou vládou založený správny orgán s vplyvom na celú oblasť Veľkého Londýna – Greater London Authority a reprezentujúci jeden z deviatich anglických regiónov. 
Populácia Veľkého Londýna v povojnových desaťročiach stále klesala z približne 8,6 miliónov v roku 1939 k 6,8 miliónom v 80. rokoch. Od tej doby sa tento trend vplyvom silného ekonomického rastu postupne zastavoval. "London Plan" publikovaný Mayor of London v roku 2004 odhaduje, že počet obyvateľov v roku 2016 dosiahne počtu asi 8,1 miliónov a stabilne sa bude zvyšovať. To sa odráža na trende stavať vyššie obytné budovy a veľké investície do verejnej dopravy.
Londýn v 21. storočí.
Na prelome storočí, ako pripomenutie nového milénia, bol v Greenwichi postavený "Millennium Dome", pre ktorý sa v súčasnosti hľadá zmysluplné využitie. Jedným z ďaleko úspešnejších projektov, pôvodne zamýšľaný len ako prechodná stavba, je najväčšie vyhliadkové koleso na svete "Millennium Wheel", známejšie pod menom London Eye, ktoré navštívia ročne až 4 milióny návštevníkov. Národná lotéria k výročiu milénia bola zdrojom prostriedkov pre obnovu existujúcich atrakcií a z tohto fondu bolo financované napríklad zastrešenie veľké dvorany Britského múzea.
Dňa 6. júla 2005 bol Londýn zvolený ako miesto usporiadania Letných olympijských hier 2012. Oslavy tohto víťazstva však prerušilo niekoľko teroristických útokov na londýnske metro. V dôsledku bombových útokov na metro a autobus zomrelo viac ako 50 ľudí a 700 bolo zranených.
1 – niekoľko poľnohospodárov
50 - 5 – 10 000
140 - 45 – 60 000
300 - 10 – 20 000
400 – menej ako 5000?
500 – niekoľko stoviek?
700 – niekoľko tisíc v Rimanmi novo vybudovanom meste "Lundenwic"
900 – niekoľko tisíc v Sasmi obnovenom meste "Lundenburgh"
1000 - 5 – 10 000
1100 – 10 000 – 20 000
1300 - 50 – 100 000 (podľa výskumu Dereka Keenea)
1350 - 25 – 50 000 po Čiernej smrti
1500 – 50 000 – 100 000
1600 – 100 000 – 200 000
1700 – 550 000 (asi 10% populácie Anglicka a Walesu)
1750 – 700 000
1801 – 959 300 (Londýn bol v tej dobe najväčším mestom sveta)
1831 – 1 655 000
1851 – 2 363 000
1891 – 5 572 012
1901 – 6 506 954
1911 – 7 160 525
1921 – 7 386 848
1931 – 8 110 480
1939 – 8 615 245 (najvyšší počet obyvateľov v dejinách Londýna)
1951 – 8 196 978
1961 – 7 992 616
1971 – 7 452 520
1981 – 6 805 000
1991 – 6 829 300
2001 – 7 322 400
2003 – 7 387 900
2016 - 8 200 000 (odhad podľa publikácie "London's Place in the UK Economy" Corporation of London septembra 2002)
Historický vývoj počtu obyvateľov.
Prvé sčítanie ľudu sa konalo v roku 1801, takže údaje pred týmto dátumom sú odhady, založené na archeologických výskumoch v porovnaní so známym počtom obyvateľov londýnskeho City v rokoch 1600 – 1800. Údaje pred rokom 1300 sú z odvodených s historických záznamov.
Počty do roku 1891 zahrňujú oblasť Veľkého Londýna v rozsahu z roku 2001 (Veľký Londýn nebol vymedzený do roku 1965). Čísla do roku 1971 boli rekonštruované štatistickým úradom z dát založených na predchádzajúcich sčítaniach obyvateľstva tak, aby zodpovedali počtu obyvateľov oblasti Veľkého Londýna. Dáta z roku 1981 a nasledujúce zodpovedajú priemerom uprostred roka aby lepšie zodpovedali priemernému stavu.

</doc>
<doc id="36365" url="https://sk.wikipedia.org/wiki?curid=36365" title="Epsilon Aquilae">
Epsilon Aquilae

Epsilon Aquilae alebo Deneb al Okab Borealis (ε Aql/ε Aquilae) je hviezda v súhvezdí Orol. Je to viacnásobná hviezda, ktorej hlavnú zložku tvorí oranžový obor.

</doc>
<doc id="36366" url="https://sk.wikipedia.org/wiki?curid=36366" title="Zeta Aquilae">
Zeta Aquilae

Zeta Aquilae alebo Deneb al Okab Australis je hviezda typu A hlavnej postupnosti v súhvezdí Orol. Má dvoch sprievodcov, oboch pravdepodobne červených trpaslíkov.

</doc>
<doc id="36367" url="https://sk.wikipedia.org/wiki?curid=36367" title="Alba Iulia">
Alba Iulia

Alba Iulia (iné názvy pozri nižšie) je mesto v Rumunskom Sedmohradsku na rieke Mureš. Má 67 970 obyvateľov (2009).
Mesto je známe svojimi vinohradmi a často je považované za kultúrne a duchovné centrum Rumunska.
Dejiny.
Mesto bolo významným politickým, ekonomickým a spoločenským centrom Dácie. Pod názvom "Apulon" ho spomínal už staroveký grécky geograf Klaudios Ptolemaios. Keď sa južná časť Dácie stala časťou Rímskeho impéria, stalo sa hlavným mestom "Dácie Apulensis", pod názvom "Apulum". Bolo jedným z najväčších centier rímskej Dácie. Svoje sídlo tu mala aj XIII. légia.
V 9. storočí je mesto známe ako "Bălgrad". Maďarské pramene spomínajú vládcu menom "Geula/Gyula/Jula", ktorý v 10. storočí dobyl mesto a urobil ho sídlom svojho vojvodstva. Neskôr, po rozšírení kresťanstva v 11. storočí, tu bolo zriadené katolícke biskupstvo Sedmohradska a vybudovaná prvá katedrála. Súčasná vznikla na prelome 12. a 13. storočia. V roku 1442 Ján Huňady, sedmohradský vojvoda využil citadelu na prípravu hlavnej bitky s Turkami. Katedrálu začali budovať za jeho vlády a stala sa miestom jeho odpočinku.
V roku 1541, ako "Gyulafehérvár", sa Alba Iulia stala hlavným mestom Sedmohradska. Tento status si udržala do roku 1690.
V novembri roku 1599 obsadil mesto valašský vojvoda Michal Chrabrý ("Mihai Viteazul"), ktorý sa po víťaznej bitke pri Selimbare stal vládcom Sedmohradska. V roku 1600 Mihai ovládol Moldavsko a tým sa stal vládcom troch kniežatstiev, kde vládol až do svojej smrti v roku 1601, keď bol zavraždený agentmi, ktorých vyslal Giorgio Basta. Mihaiova vláda má historický význam pre Rumunov, pretože boli po prvýkrát v histórii zlúčené tri kniežatstvá: Valašsko, Moldavsko a Sedmohradsko do jedného celku, predchodcu dnešného Rumunska.
V roku 1651 tu bol na biskupa vysvätený Peter Parténius Petrovič, prvý mukačevský gréckokatolícky biskup po tzv. Užhorodskej únii. Svätenie prijal od pravoslávneho arcibiskupa Simiona Stefana.
Počas vlády (1613 – 1629) kniežaťa Gabriela Betlena, ktorý podporoval rozvoj vedy a umenia, zažilo mesto veľký rozmach. Betlen si v meste dal vybudovať nový palác a vydržiaval si prepychový dvor. Na akadémii, ktorú založil, vyučovali učitelia a pastori z celého Uhorska a mal veľkú zásluhu na rozvoji obchodu.
Neskoršie dôležité míľniky v rozvoji mesta sú: vznik knižnice v 18. storočí a vybudovanie železnice v 19. storočí.
1. decembra 1918 desiatky tisíc Rumunov (presný počet je predmetom sporov maďarských a rumunských historikov), predstavitelia sedmohradských Nemcov a iných národnostných menšín zišli sa v Alba Iulii, aby si vypočuli proklamáciu ku vzniku Rumunského kráľovstva. Dnes je 1. december oslavovaný ako deň samostatnosti.
V roku 1922 bol v meste symbolicky korunovaný Ferdinand I. za kráľa Rumunska.

</doc>
<doc id="36368" url="https://sk.wikipedia.org/wiki?curid=36368" title="Mureš (rieka)">
Mureš (rieka)

Mureš (dávnejšie po slov. "Maruša", po maď. "Maros", po rumunsky "Mureș(ul)", po česky "Maroša/Maruše") je rieka v Rumunsku a Maďarsku, ľavostranný prítok Tisy (ústie pri Segedíne). Jej dĺžka je , povodie má asi 28 300 km² a priemerný prietok v ústí 184 m³/s. 
Pramení vo Východných Karpatoch na severných svahoch vysočiny Harghita v Sedmohradsku. Vo Veľkej dunajskej kotline sa široko rozlieva a tvorí močariská. Splavná je asi na posledných . 
Podľa rieky je pomenovaná rumunská župa Mureș (Marušská župa).

</doc>
<doc id="36369" url="https://sk.wikipedia.org/wiki?curid=36369" title="Embryo">
Embryo

Embryo alebo zárodok (v užšom zmysle) (z gr.: έμβρυον) je jedna z prvých fáz ontogenetického (individuálneho) vývoja (vývoja jedinca) eukaryotického organizmu.
Embryo v botanike.
V botanike je embryo súčasť semena. Semeno obsahuje ešte zásobné látky, z ktorých môže embryo čerpať energiu a prvotný stavebný materiál pri klíčení a vývoji klíčku rastlinky.
Embryo v zóologii.
Pri stavovcoch ide o obdobie od prvého rozdelenia zygoty pokým sa nevyvinie na fétus. Embryonálne obdobie zahŕňa ryhovanie, vznik moruly, vznik blastocysty, diferenciáciu, nidáciu... U človeka ide o obdobie od 2. do 8. (alebo 10.) týždňa intrauterinného vývoja, kedy sa tvorí z dvoch zárodočných listov zárodočný terčík a tvoria sa hlavné orgánové základy.

</doc>
<doc id="36370" url="https://sk.wikipedia.org/wiki?curid=36370" title="Mureş">
Mureş



</doc>
<doc id="36371" url="https://sk.wikipedia.org/wiki?curid=36371" title="Mureš">
Mureš

Mureš alebo (po rumunsky) Mureș môže byť:

</doc>
<doc id="36372" url="https://sk.wikipedia.org/wiki?curid=36372" title="Eucaryota">
Eucaryota



</doc>
<doc id="36373" url="https://sk.wikipedia.org/wiki?curid=36373" title="Wrocław">
Wrocław



</doc>
<doc id="36374" url="https://sk.wikipedia.org/wiki?curid=36374" title="Vroclav">
Vroclav

Vroclav (, , po česky a historicky po slovensky "Vratislav", ) je mesto v juhozápadnom Poľsku na rieke Odra, hlavné mesto Dolnosliezskeho vojvodstva. Mesto patrilo do Hanzy. Má 673 743 obyvateľov (2023) a rozlohu . 
Má početné architektonické pamiatky, priemysel dopravných strojov (vagóny), elektrotechnický, chemický a potravinársky a univerzity (napr. Vroclavskú univerzitu, Technickú univerzitu, Ekonomickú univerzitu). 
Vroclav bol hostiteľským mestom ME vo futbale 2012 a hostil aj MS vo volejbale mužov 2014. V roku 2016 bol európskym hlavným mestom kultúry a o rok neskôr sa tu konali Svetové hry. 
Dejiny.
Najprv je známe ako osada na jantárovej ceste. Založenie mesta sa datuje na roky 915 – 921. V 9. storočí bol hradiskom slovanských Slezanov. V 10. storočí dočasne pod nadvládou Přemyslovcov (podľa legiend mesto založilo české knieža Vratislav I. pod názvom „Vratislavia“, odtiaľ aj český a slovenský názov „Vratislav“), no už okolo roku 990 znova pod poľskou správou. Roku 1000 tu bolo založené rímskokatolícke biskupstvo a bola postavená románska katedrála. V rokoch 1038 – 1054 opäť dočasne v českých rukách.
Od roku 1163 tu sídlili údelné sliezske kniežatá. Začiatkom 13. storočia sa Vroclav stal mestom a roku 1241 hlavným mestom Vratislavského kniežatstva. V rokoch 1327 – 1742 územie Svätej ríše rímskej (len 1469 – 1490 v rukách Mateja Korvína). Od 14. storočia obchodné stredisko, člen hanzy.
Od 1742 (Vratislavský mier) pruské územie (po roku 1871 nemecké), od roku 1945 pod poľskou mandátnou správou, po mierovej zmluve "2+4" definitívne (právne) pripojené k Poľsku.
Šport.
Najslávnejším športovým klubom v meste je futbalový klub Śląsk Wrocław. V meste je pravidelne organizovaný Vroclavský maratón.

</doc>
<doc id="36376" url="https://sk.wikipedia.org/wiki?curid=36376" title="Lukáš (evanjelista)">
Lukáš (evanjelista)

Svätý Lukáš je považovaný za autora dvoch kníh Nového zákona – Evanjelia podľa Lukáša a Skutkov apoštolov. Je patrónom maliarov, lekárov a liečiteľov. Sviatok svätého Lukáša sa svätí 18. októbra.
Život.
Žil v 1. storočí. Pochádzal z Antiochie v Sýrii, bolo to bohaté mesto s výbornou polohou, ale zároveň aj pohanské. Aj Lukášovi rodičia boli bohatí pohania a dali ho študovať, pretože mal veľké nadanie. Stal sa lekárom, veľa cestoval po starovekých Grécku a Egypte. Kedy a akým spôsobom sa obrátil na kresťanstvo, nevieme. Možno to bol sv. Pavol, ktorý ho zachytil svojimi kázňami v Antiochii, neskôr ho sprevádzal na jeho apoštolských cestách.
Evanjelista Lukáš Ježiša Krista osobne nepoznal, bol spoločníkom apoštola Pavla. Stretal sa aj s ostatnými učeníkmi a zbieral ich svedectvá. Po poprave Pavla v Ríme sa pravdepodobne zdržiaval v Grécku. Údajne zomrel v Tébach vo veku 84 rokov, nevie sa či mučeníckou alebo prirodzenou smrťou. Je pochovaný v Tébach. 
Okrem toho je mu prisudzované autorstvo niekoľkých obrazov Panny Márie, aj keď všetky zachované portréty pochádzajú z neskorších čias, po jeho smrti.
Uctievanie.
Rímske martyrológium uvádza pre tohto evanjelistu sviatok na 18. október.
Úcta na Slovensku.
V obci Dulovice sa nachádza jeden z mnohých kostolov zasvätených tomuto svätému. 

</doc>
<doc id="36378" url="https://sk.wikipedia.org/wiki?curid=36378" title="Zoznam signatárov Martinskej deklarácie">
Zoznam signatárov Martinskej deklarácie

Toto je pokus o rekonštrukciu zoznamu signatárov, ktorí 30. októbra 1918 Martinskú deklaráciu podpísali. Ich počet uvádza [1] ako „okolo 200“. Iný zdroj [2] odvolávajúc sa [3] uvádza 60-70 osôb (časť zo 103 podpisov bola údajne zozbieraná dodatočne). Zo 103 signatárov bolo z Turčianskej stolice 55, z Liptovskej 16, z Nitrianskej 11, z Prešporskej 7, z Trenčianskej 5, z Oravskej 3, z Abovskej 2 a po jednom z Hontianskej, Gemerskej a Zvolenskej stolice, sedem stolíc na zhromaždení nebolo zastúpených, príslušnosť jedného signatára je neznáma. Kontroverzný historik M.S. Ďurica v [4] uvádza nasledovné počty: 101 účastníkov, z toho 31 z Turč. Sv. Martina. 95 účastníkov bolo údajne evanjelického vyznania. V [5] sa o počte signatárov dočítame: "„...sa ukázalo, že do Turčianskeho Svätého Martina prišlo oveľa viac ľudí, než ich pozvali.“"
Členovia Slovenskej národnej rady.
Na popoludňajšom zhromaždení 30.októbra 1918 boli do SNR zvolení:
Členovia Výkonného výboru SNR.
V závere popoludňajšieho zhromaždenia počas prestávky si SNR zvolila svoj výkonný výbor:

</doc>
<doc id="36379" url="https://sk.wikipedia.org/wiki?curid=36379" title="Signatári Martinskej Deklarácie">
Signatári Martinskej Deklarácie



</doc>
<doc id="36380" url="https://sk.wikipedia.org/wiki?curid=36380" title="Vacuum iuris">
Vacuum iuris

Vacuum iuris (slov. "prázdnota práva") je stav, pri ktorom nejaká záležitosť nie je pokrytá právnou úpravou.
Pozri aj.
Pre článok "Vacuum iuris" od Vojtecha Tuka pozri Martinská deklarácia.

</doc>
<doc id="36383" url="https://sk.wikipedia.org/wiki?curid=36383" title="Deklarácia slovenského národa">
Deklarácia slovenského národa



</doc>
<doc id="36384" url="https://sk.wikipedia.org/wiki?curid=36384" title="Tate Modern">
Tate Modern

Tate Modern je britské národné múzeum moderného umenia, nachádzajúce sa v Londýne. Spolu s Tate Britain, Tate Liverpool a Tate St. Ives tvoria sieť galérií Tate Gallery.
História budovy.
Priestory galérie sa nachádzajú v bývalej elektrárni Bankside (Bankside Power Station) na južnom brehu Temže, ktorá bola navrhnutá archtiektom Sirom Gilesom Gilbertom Scottom. Budova bola postavená v dvoch etapách, medzi rokmi 1947 a 1963. Elektráreň bola zatvorená v roku 1981. Koncom 90. rokov bola budova zverená švajčiarskej architektonickej firme Herzog &amp; de Meuron, ktorá jej priestory upravila pre potreby galérie. Galéria bola otvorená 12. mája 2001 a stala sa obľúbenou destináciou Londýnčanov i turistov.
Prítomnosť a budúcnosť galérie.
V súčasnosti sa zbierky nachádzajú na treťom, štvrtom a piatom poschodí. Trvalá expozícia diel Dalího, Rothka, Picassa, Matissa, Warhola a iných velikánov moderného umenia i predstaviteľov generácie súčasných umelcov sa nachádza na treťom a piatom poschodí. Štvrté poschodie je vyčlenené pre sezónne projekty galérie. 
Hala, kde sa nachádzala turbína sa využíva na prezentáciu diel vytvorených špeciálne pre galériu. Od októbra do marca, každý rok tu vystavuje jeden z umelcov, v rámci série sponzorovanej spoločnosťou Unilever. Doteraz v tomto priestore v rámci Unilever Series vystavovali:
Táto séria bola plánovaná pôvodne len na prvých päť rokov existencie galérie, avšak jej nesmierna popularita viedla k jej predĺženiu až do roku 2008. 
V súčasnosti sa plánuje s rozšírením výstavných priestorov, čím by sa zväčšila výstavná plocha galérie o celých 60%. Architektonické riešenie prístavby bolo zverené opäť firme Herzog &amp; de Meuron. Jej otvorenie je naplánované na rok 2012.
Dopravné spojenie.
Do Tate Modern sa dá dostať peši po Millenium Bridge, ktorý spája galériu s Katedrálou sv. Pavla, ktorá sa nachádza na severnom brehu Temže. Najbližšou stanicou metra je Southwark na Jubilee Line, avšak je príjemnejšie sa previezť na Blackfriars na Circle a District Line a odtiaľ sa prejst po Blackfriars Bridge až ku galérii. V jej bezprostrednej blízkosti sa nachádza aj slávne shakespearovské divadlo Globe.
Tate Gallery ponúkajú veľmi zaujímavú službu - Tate to Tate. Ide vlastne o spojenie oboch galérií pomocou lodnej dopravy. Osobný prístav ponúka aj pravidelné spojenie s Greenwichom a Docklands. 

</doc>
<doc id="36388" url="https://sk.wikipedia.org/wiki?curid=36388" title="Počítačová bezpečnosť">
Počítačová bezpečnosť

Počítačová bezpečnosť je oblasť vedy o počítačoch, ktorá sa zaoberá odhaľovaním a eliminovaním rizík spojených s používaním počítača.
Cieľom počítačovej bezpečnosti je zabezpečiť:
Koncepcia počítačovej bezpečnosti spočíva v troch krokoch: 
S počítačovou bezpečnosťou súvisí i vedná disciplína nazývaná kryptológia.
Bezpečnostný projekt.
Aby bola ochrana počítačového systému efektívna je potrebné vypracovať bezpečnostný projekt. Cieľom tohoto projektu je docielenie takého stavu, aby úsilie, riziko odhalenia a finančné prostriedky potrebné na narušenie bezpečnostného systému boli adekvátne v porovnaní s hodnotou, ktorú chráni bezpečnostný systém. Bezpečnostný projekt pozostáva z týchto častí:
Zabezpečenie fyzického prístupu spočíva v zabránení prístupu nepovolaných osôb k častiam počítačového systému. Na toto zabezpečenie sa používajú bezpečnostné prvky ako pridelenie rozdielnych práv zamestnancom, elektronické zámky, poplašné zariadenia, kamerové systémy, autorizačné systémy chránené heslami, čipovými kartami a podobne, autentizačné systémy na snímanie otlačkov prstov, dlane, krvného riečiska, očnej dúhovky, rozpoznania hlasu a podobne, auditovacie systémy na sledovanie a zaznamenávanie určitých akcií zamestnancov (vstup zamestnanca do miestnosti, prihlásenie sa do systému, kopírovanie údajov…). 
Zabezpečenie počítačového systému spočíva v zabezpečení počítačového systému pred útokom hakerov, škodlivých programov (vírusy, červy, trójske kone, spyware, adware…). Do tejto časti patrí aj zaškolenie zamestnancov, aby sa správali v súlade s počítačovou bezpečnosťou a dodržiavali etketu na sieti.
Zabezpečenie informácií spočíva v bezpečnom zálohovaní dát. Záloha dát by mala byť vytvorená tak, aby ju neohrozil útočník ani prírodná živelná pohroma (požiar, záplavy, pád lietadla…). Zálohované dáta je tiež potrebné chrániť proti neoprávnenej manipulácii použitím vhodného šifrovacieho systému.
Ekonomické a právne zabezpečenie spočíva v správnej motivácii a postihu zamestnancov.
Zraniteľnosti a útoky.
Zraniteľnosť je slabina vo vývoji, v implementácii (realizácii), vo prevádzke, alebo vo vnútornej kontrole. Väčšina zistených zraniteľnosti je dokumentovaná v databáze Common Vulnerabilities and Exposures (CVE). Zneužitá slabina je taká, pre ktorú existuje aspoň jeden fungujúci útok alebo exploit. Zraniteľnosti môže útočník v systéme nájsť skúmaním, reverzným inžinierstvom, lovom, alebo ich môže zneužívať pomocou automatizovaných nástrojov alebo upravených skriptov. Aby sa zabezpečil počítačový systém, je dôležité porozumieť útokom, ktoré môžu byť proti nemu použité, a tieto hrozby sa zvyčajne dajú triediť do jednej z nasledujúcich kategórií:
Backdoor (zadné vrátka).
Zadné vrátka v počítačovom systéme, kryptosystéme alebo algoritme je akýkoľvek tajný spôsob, ako prejsť normálnou autentifikáciou alebo bezpečnostnými kontrolami. Môžu existovať z rôznych dôvodov, vrátane pôvodného zámeru alebo nesprávnej konfigurácie. Môžu byť pridané autorizovanou osobou na umožnenie nejakého legitímného prístupu alebo útočníkom za nekalým účelom. Bez ohľadu na motívy ich existencie, tieto prístupy vytvárajú zraniteľnosti. Zadné vrátka môže byť veľmi ťažké zistiť a zvyčajne sú objavené niekým, kto má prístup k zdrojovému kódu aplikácie, konfiguračným súborom alebo dôkladne pozná operačný systém počítača.
Útok odmietnutia služby (denial of service).
Útoky typu denial of service (DoS) sú navrhnuté tak, aby znemožnili používateľom prístup ku konkrétnemu zariadeniu, sieti alebo službe (napr. prístup na webstránku, do databázy a podobne). Útočníci môžu zabrániť využívaniu služby jednotlivým obetiam napríklad tým, že opakovane zadajú nesprávne heslo, až kým sa konto obete nezablokuje, alebo môžu preťažiť schopnosti stroja alebo siete spracovávať dáta a zablokovať tak všetkých používateľov naraz. Zatiaľ čo sieťový útok z jedinej IP adresy je možné zablokovať pridaním nového pravidla firewallu, mnoho druhov útokov typu Distributed denial of service (DDoS) je možných, keď útok pochádza z veľkého množstva bodov a je oveľa ťažšie sa proti nemu brániť. Tieto útoky môžu pochádzať z počítačov zvaných "zombies", botnetu alebo z rôznych iných možných techník, vrátane útokov typu odrážanie a zosilnenie utokov, keď sú nevinné systémy zneužité na odoslanie útočnej prevádzky k obeti.
Útok s priamym prístupom (direct-access).
Nepovolaný používateľ, ktorý získal fyzický prístup k počítaču, je veľmi pravdepodobne schopný priamo z neho skopírovať dáta. Môže tiež ohroziť bezpečnosť tým, že urobí úpravy nastavenia operačného systému, nainštaluje malvér ako červy, keyloggery, odpočúvacie zariadenia alebo použije bezdrôtové mikrofóny. Aj keď je systém chránený štandardnými bezpečnostnými opatreniami, môže byť prelomený spustením iného operačného systému (často na báze OS Linux) alebo nástroja z CD-ROM alebo iného bootovateľného média. Možná ochrana proti tomuto typu útoku je šifrovanie disku a využitie Trusted Platform Module .
Odpočúvanie.
Odpočúvanie je skryté počúvanie súkromnej počítačovej konverzácie (komunikácie), často medzi hostiteľmi na sieti. Napríklad programy ako Carnivore a NarusInSight používali agentúry FBI a NSA na odpočúvanie systémov poskytovateľov internetových služieb. Aj stroje, ktoré fungujú ako uzavretý systém (napr. bez kontaktu s vonkajším svetom), môžu byť vystavené odpočúvaniu sledovaním slabých elektromagnetických prenosov generovaných hardvérom. TEMPEST je špecifikácia NSA odkazujúca na tieto útoky.
Viac-vektorové, polymorfné útoky.
Počas roku 2017 sa objavila nová trieda viac-vektorových (multivector), polymorfných kyberhrozieb, ktoré sa kombinovali z rôznych typov útokov a menili formu, aby sa vyhli kontrole kyberbezpečnosti pri ich šírení.
Phishing.
Phishing je typ sociálneho inžinierstva, pri ktorom útočník odošle podvodnú (napr. sfalšovanú, falošnú alebo inak klamlivú) správu navrhnutú s cieľom oklamať osobu, aby odhalila útočníkovi citlivé informácie alebo nasadiť škodlivý softvér do infraštruktúry obete, ako napr. ransomvér . Phishingové útoky sú čoraz sofistikovanejšie a často transparentne odzrkadľujú cieľovú stránku, čo útočníkovi umožňuje sledovať všetky akcie, ktoré obeť vykonáva na stránke a prekračovať akékoľvek dodatočné bezpečnostné opatrenia spolu s obeťou. Od roku 2020 je phishing zďaleka najbežnejším útokom kyberzločincov , FBI Internet Crime Complaint Center zaznamenáva dvakrát viac prípadov phishingu ako akýkoľvek iný typ počítačovej kriminality. 
Escalácia oprávnení
Escalácia oprávnení (Privilage escalation) opisuje situáciu, keď útočník s určitou úrovňou obmedzeného prístupu je schopný, bez autorizácie, zvýšiť svoje oprávnenia alebo úroveň prístupu. Napríklad, štandardný používateľ počítača môže využiť slabiny systému na získanie prístupu k zakázaním dátam; alebo dokonca sa stať root a mať plný neobmedzený prístup k systému.
Reverzné inžinierstvo
Reverzné inžinierstvo (Reverse engineering) je proces, pri ktorom sa ľudský vyrobený objekt rozoberie na zistenie jeho dizajnu, kódu a architektúry alebo na extrakciu znalostí z objektu; podobne ako vedecký výskum, rozdiel je len v tom, že vedecký výskum sa týka prírodného javu.
Side-channel attack (Bočný kanál útoku)
Akýkoľvek výpočtový systém ovplyvňuje svoje prostredie nejakou formou. Tento vplyv, ktorý má na svoje prostredie, zahŕňa širokú škálu kritérií, ktoré sa môžu pohybovať od elektromagnetickej žiarenia až po zvyškový vplyv na bunkách RAM, čo vedie k možnosti útoku pri studenom štarte (Cold boot attack), až po chyby v hardvérovej implementácii, ktoré umožňujú prístup a alebo odhadovanie iných hodnôt, ktoré by normálne mali byť nedostupné. V scenároch útoku bočným kanálom by útočník zhromažďoval takéto informácie o systéme alebo sieti, aby odhadol jeho interný stav a ako výsledok získal prístup k informáciám, ktoré obete považujú za bezpečné.
Social engineering ( Sociálne inžinierstvo )
Sociálna inžinierstvo, v kontexte počítačovej bezpečnosti, má za cieľ presvedčiť používateľa, aby prezradil tajomstvá ako hesla, čísla kariet atď. alebo udelila fyzický prístup napríklad tým, že sa vydáva za vysokého manažéra, banku, dodávateľa alebo zákazníka.Väčšinou ide o využitie dôvery ľudí a závislosť na ich kognitívnych biasoch. Bežným podvodom sú e-maily posielané pracovníkom účtovníctva a finančného oddelenia, ktoré sa vydávajú za CEO a naliehavo žiadajú o nejakú akciu. V začiatku roka 2016 FBI hlásila, že takéto podvody so zneužitím obchodných e-mailov (busniess email compromise, BEC) stáli americké firmy viac ako 2 miliardy dolárov za približne dva roky. 
V máji 2016 bol tím NBA Milwaukee Bucks obeťou tohto typu cyberpodvodu, pri ktorom útočník sa vydával za prezidenta tímu Petera Feigina, čím vedúci všetkým zamestnancom tímu 2015 W-2 daňové formuláre.
Spoofing
Spoofing je akcia ktorá sa vydáva za platnú entítu prostredníctvom falšovania dát (ako je napríklad IP adresa alebo používateľské meno), aby získali prístup k informáciám alebo zdrojom, na ktoré by inak nemali oprávnenie. Existujú rôzne typy spoofingu, vrátane:
E-mailový spoofing, kde útočník falšuje odosielanie (od, alebo zdroj) adresy e-mailu.
IP adresa spoofing, kde útočník mení zdrojovú IP adresu v sieťovom pakete, aby skryl svoju identitu alebo sa vydával za iný počítačový systém.
MAC Spoofing, kde útočník modifikuje Media Access Control (MAC) adresu svojho sieťového rozhrania, aby skryl svoju identitu alebo sa vydával za iného.
Biometrický spoofing, kde útočník vytvorí falošnú biometrickú vzorku, aby sa vydával za iného používateľa.
Tampering ( Manipulácia )
Tampering popisuje zlé úpravy alebo zmeny dát. Úmyselný, ale neoprávnený konanie, ktorý vedie k úprave systému, súčastí systému, jeho predpokladaného správania alebo dát. Takzvané Evil Maid attacks a bezpečnostné služby, ktoré vkladajú zo sledovacích kapacít do smerovačov, sú príklady.
Malware
Je to akýkoľvek softvér ktorý je zámerne navrhnutý tak, aby spôsobil narušenie počítača, servera alebo počítačovej siete. V týchto komponentov môžu unikať akékoľvek informácie ( osobne, obchodne, hesla ), ktoré môžu poskytnúť útočníkovi kontrolu nad systémom, môže je poškodiť alebo odstrániť údaje.

</doc>
<doc id="36395" url="https://sk.wikipedia.org/wiki?curid=36395" title="Richard Heuberger">
Richard Heuberger

Richard Fran Joseph Heuberger [hojberger] (* 18. jún 1850, Graz, Rakúsko – †28. október 1914, Viedeň) bol rakúsky operetný skladateľ a hudobný kritik. 
Narodil sa v zámožnej rodine výrobcu obväzov, ktorá mala veľmi pozitívny vzťah k hudbe čo mu umožnilo vyštudovať miestne konzervatórium. Na želanie rodiny sa v roku 1875 stal diplomovaným inžinierom a začal pracovať na budovaní železnice. Avšak viac ho priťahovala hudba. V roku 1876 sa presťahoval do Viedne, kde sa stal zbormajstrom "Wiener Akademischer Gesangverein", o dva roky neskôr dirigentom v "Singakademie". Od roku 1902 viedol zbor "Wiener Männergesangverein" a začal tiež učiť na viedenskom konzervatóriu. Popri tom pôsobil ako hudobný kritik v "Neues Wiener Tagblatt" (od roku 1881), "Münchener Allgemeine Zeitung" (od 1889) a v rokoch 1896-1901 v "Neue Freie Presse". Napísal aj viacero kníh, napr. životopis Schuberta, Rakúsku hudobnú knihu ("Musikbuch aus Österreich") a iné.
Ako skladateľ zložil rôzne, dnes už zabudnuté zborové piesne a orchestrálne skladby. Prvú operu "Abenteuer einer Neujahrsnacht" napísal ako 35 ročný a bola uvedená v mestskom divadle v Lipsku (1886). Po nej napísal ešte ďalšie tri opery, ale ani jedna z nich nemala veľký úspech. Rovnako nebol úspešný ani svojimi dvoma baletmi ("Die Lautenschlägerin" a "Struwelpeter"). Skutočný úspech dosiahol jedine operetou "Bál v opere" ("Der Opernball"), ktorá mala premiéru v roku 1898 v Theater an der Wien. Svojimi ďalšími operetami už tento úspech nedokázal zopakovať.

</doc>
<doc id="36396" url="https://sk.wikipedia.org/wiki?curid=36396" title="Mikuláš Huba (herec)">
Mikuláš Huba (herec)

Mikuláš Huba (* 19. október 1919, Spišská Nová Ves – † 12. október 1986, Bratislava) bol slovenský herec a recitátor, manžel opernej speváčky Márie Kišonovej-Hubovej a otec herca Martina Hubu.
Už ako študent gymnázia bol členom ochotníckeho súboru Hviezdoslav. Po maturite odišiel študovať do Bratislavy právo a filozofiu, ale namiesto toho absolvoval v roku 1940 u profesora Janka Borodáča Hudobnú a dramatickú akadémiu. Už ako poslucháč akadémie sa stal v roku 1938 členom činohry SND (v rokoch 1953 - 1963 bol šéfom činohry). 
So svojím zamatovo hebkým hlasom bol uznávaným recitátorom. Účinkoval v rozhlase a v mnohých televíznych filmoch a seriáloch - "Sám vojak v poli" (1965), "Živý bič" (1966), "Straty a nálezy" (1975), "Americká tragédia" (1976), "Canarisova krvavá hviezda", "Príbehy z lepšej spoločnosti", "Naši synovia", "Desatinka citu". 
Od roku 1951 pôsobil ako pedagóg VŠMU (od roku 1962 docent). Bol politicky angažovaným umelcom: v rokoch 1968 - 1975 bol kandidátom, od roku 1976 členom ÚV KSS. Pôsobil ako predseda ZSDU (1970 - 1972 a 1982 - 1986).
V roku 1966 dostal titul zaslúžilý umelec a v roku 1973 titul národný umelec.

</doc>
<doc id="36399" url="https://sk.wikipedia.org/wiki?curid=36399" title="Martin Gregor">
Martin Gregor

Martin Gregor, pôvodným menom Martin Guttmann (* 14. november 1906, Trnava – † 29. jún 1982, Bratislava) bol slovenský herec. Martin Gregor bol predovšetkým divadelný herec, jedna zo zakladajúcich osobností slovenského profesionálneho divadelníctva. Popri účinkovaní v Slovenskom národnom divadle pôsobil aj v rozhlase, televízii a vo filme.
Život.
Narodil sa v roku 1906 ako Martin Guttman, bol židovského pôvodu. Jeho otec Žigmund Guttman, pôvodom klampiar, ušiel s cirkusom a živil sa ako hudobný klaun. Martin Gregor v roku 1923 absolvoval priemyslovku a do roku 1931 pracoval ako sústružník v trnavskom "Coburgu", no po otvorení Hudobno-dramatickej akadémie v Bratislave, sa rozhodol študovať herectvo. Do Slovenského národného divadla sa dostal už v sezóne 1932/1933 ako študent druhého ročníka. Už prvé postavy Martina Gregora odhalili jeho talent pre komediálne úlohy, stvárnil Pištu v "Dobrodružstve pri obžinkoch", Osipa v "Revízorovi", Jelenfyho v "Inkognite", či Raspľujeva v hre "Krečinskij sa žení". Svojimi komediantskými výstupmi zabával okolie už v detstve a neskôr začal pôsobiť v niekoľkých ochotníckych súboroch.
V rokoch 1932-1940 bol členom Činohry Slovenského národného divadla. V roku 1940 ho pre jeho židovský pôvod prepustili. Vtedy sa stretol so svojou budúcou manželkou Magdou, ktorú zasa kvôli jej pôvodu prepustili z baletného súboru Slovenského národného divadla. Vzali sa v roku 1942. V neľahkom období pomáhali manželom priatelia, Martin Gregor tajne prekladal pre rozhlas, viackrát bol zatknutý, no vďaka svojej popularite a neústupčivosti manželky vždy prepustený. Po potlačení Slovenského národného povstania v septembri 1944 boli Židia odvezení do koncentračných táborov. Martin Gregor sa postupne dostal až do štyroch koncentračných táborov: (Osvienčim, Rydultow, a Gusen), rovnako ako jeho manželka. Znovu sa stretli po oslobodení v roku 1945.
Po skončení vojny sa manželia znovu vrátili do Bratislavy, aj do Slovenského národného divadla kde sa stal opäť členom (v rokoch 1948-1952 riaditeľom, v rokoch 1967-1970 šéfom činohry), ako aj spoluzakladateľmi Novej scény. K ďalším veľkým činoherným postavám patrili okrem iných úloha Fiodora v "Bratoch Karamazovovcoch", Augusta v hre "Dvaja", či mešťanostu v "Revízorovi". Zahral si tiež vo filme "Vlčie diery" a "Boj sa začne zajtra". Pravidelne vystupoval aj v rozhlase.
V 50. rokoch ho obvinili z oportunizmu, kozmopolitizmu a kariérizmu. Bol zbavený všetkých funkcií a aj s manželkou ho prepustili z divadla. Napokon sa uchytil v rozhlase a do divadla sa vrátil až po dvoch rokoch. Znovu sa mu podarilo zaradiť medzi najobľúbenejších hercov na scéne a okrem komediálnych úloh bol obsadzovaný aj do tragických postáv Aristida v "Tanci nad plačom", Jourdaina v hre "Meštiak šľachticom", Varazina v "Tarelkinovej smrti". Začal pôsobiť ako pedagóg na Vysokej škole múzických umení, predstavil sa na filmovom plátne, diváci ho mohli vidieť vo filmoch "Výlet po Dunaji", "Statočný zlodej", "Transport z raja", "Jánošík", "Obchod na korze" a "Dni zrady". Neskôr sa stal šéfom činohry Slovenského národného divadla. 
Ďalšie životné a pracovné problémy prišli s rokom 1968, kedy herec uvažoval aj o emigrácii. Nakoniec sa rozhodol ostať, aj napriek tomu, že bol čoskoro zbavený všetkých funkcií a mal zákaz vycestovať. Ostalo mu však divadlo a divákom sa predviedol v úlohách Vengeroviča v "Platonovovi", Apuška v "Krásnej neznámej", či ako Kenotaf vo "Fatamorgáne". Najúspešnejšou postavou z tohto obdobia bol rola Willieho Clarka v Simonových "Zlatých chlapcoch". V trpkej komédii zo života starnúcich kabaretiérov sa predstavil spolu s Ladislavom Chudíkom. Hrali ju viac ako dvestopäťdesiatkrát. V divadle, v rozhlase a v televízii si Martin Gregor zahral v "Zenovom vedomí", "Americkej tragédii", v "Článku na prvú stranu", či "Jubelových deťoch". Jeden herecký sen sa však Martinovi Gregorovi nikdy nesplnil, nezahral si Shylocka zo Shakespearovho "Kupca benátskeho".
V rokoch 1952-1954 bol režisérom bratislavského rozhlasu a podieľal sa na založení Rozhlasového hereckého súboru. V rokoch 1961-1969 bol predsedom ZSDU. Za 50 rokov vytvoril Martin Gregor 190 postáv na javisku a mnoho ďalších v rozhlase, filme a televízii (napr. "Zaprášené histórie" - 1971, "Americká tragédia" - 1976). Úspešne nahovoril postavu "Lietajúceho strýka Fedora" v belgickom večerníčku Tip a Tap.

</doc>
<doc id="36400" url="https://sk.wikipedia.org/wiki?curid=36400" title="Ľudovít Bazovský">
Ľudovít Bazovský

Dr. Ľudovít Bazovský (* 22. júl 1872, Závada† 10. december 1958, Ľubochňa) bol slovenský advokát, politik, predseda Matice slovenskej v Lučenci a prvý starosta spolku Sokol Lučenec.
Životopis.
Študoval na gymnáziu v Rimavskej Sobote a Kežmarku. Roku 1899 vyštudoval právo v Budapešti. Tu sa začal aj politicky angažovať proti sociálnemu útlaku na robotníckych zhromaždeniach. Od roku 1900 advokát v Lučenci. V slovenskom národnom hnutí bol aktívny v oblasti kultúry a politiky: v rokoch 18941896 člen Slovenského spevokolu v Martine. V roku 1910 sa zúčastnil na Slovanskom zjazde v Sofii. Funkcionár SNS a evanjelickej cirkvi. Počas prvej svetovej vojny podporoval aktivity Matúša Dulu. V roku 1918 sa stal členom výkonného výboru Slovenskej národnej rady a signatárom Martinskej deklarácie. V rokoch 19181919 bol poslancom Revolučného národného zhromaždenia. Po vzniku ČSR prvý novohradský župan (19191920).
Z pohľadu dejín Slovenska sa považuje za rozporuplnú osobnosť, keďže neskôr sa stal členom maďarskej Strany nezávislosti, angažoval sa v Kossuthovej vládnej strane a dištancoval sa od martinských národniarov. V roku 1935 bol súdený česko-slovenskými orgánmi za úsilie o revíziu trianonskej zmluvy a pripojenie Slovenska k Maďarsku. V rokoch 19381940 pôsobil v službách národnostného oddelenia pri predsedníctve maďarskej vlády v Budapešti.
Rodina.
Jeho otec bol Daniel Bazovský, matka Zuzana rod. Skalošová a brat Koloman Bazovský. Vo februári 1901 sa oženil s Boženou Hermínou Fajnorovou (* 1879 - † 1957), dcérou senického advokáta Štefana Fajnora.

</doc>
<doc id="36402" url="https://sk.wikipedia.org/wiki?curid=36402" title="Alfa Corvi">
Alfa Corvi

Alfa Corvi (tradičný názov Al Chiba z arab. al-chibā' – stan) je najjasnejšia hviezda v súhvezdí Havran. Patrí do spektrálneho typu F2, do triedy svietivosti V. Teplota na jej povrchu dosahuje 7 000 K. Vzdialenosť od Zeme 48 ly. Tatársky astronóm M. T. Ulugbeg nazýval hviezdu "Minqār al- ġurāb" – havraní zobák.

</doc>
<doc id="36403" url="https://sk.wikipedia.org/wiki?curid=36403" title="Matej Metod Bella">
Matej Metod Bella

Dr. Matej Metod Bella (* 7. december 1869, Kostolné† 26. november 1946, Čereňany) bol slovenský evanjelický farár, teológ, právnik a politik.
Životopis.
Jeho otec bol Ján Pravdoľub Bella a matka Anna, rod. Fábryová.
Študoval na gymnáziách v Békešskej Čabe a v Sarvaši. Teológiu študoval v Bratislave, Šoprone a Lipsku. Popri zamestnaní vyštudoval aj právo na univerzite v Budapešti, doktorát získal roku 1912.
V rokoch 18941912 pôsobil ako farár v Liptovskom Trnovci, kde v roku 1905 založil "Čitateľský spolok". Vo volebnom období 19061910 bol jedným z troch slovenských poslancov v Uhorskom sneme (za Slovenskú národnú stranu). V rokoch 19111920 bol farárom v Ružomberku.
Zúčastnil sa budapeštianskych porád o vytvorení Slovenskej národnej rady. Od roku 1918 bol členom výkonného výboru SNR. V októbri 1918 sa stal signatárom Martinskej deklarácie. V rokoch 19181919 bol podpredsedom Revolučného národného zhromaždenia, predseda Slovenského klubu a referent pre zásobovanie obyvateľstva na Ministerstve s plnou mocou pre správu Slovenska.
V rokoch 19191928 bol bratislavským županom. V rokoch 19281938 predsedom Poľnohospodárskej rady pre Slovensko. Od roku 1930 bol ako funkcionár agrárnej strany zástupcom Slovenska v bankovej rade Národnej banky česko-slovenskej. Od roku 1938 žil na svojom majetku v Čereňanoch, ktorý získal v pozemkovej reforme.
Popri pastoračnej práci na Liptove sa podieľal aj na zakladaní osvetových a hospodárskych spolkov. V SNS inklinoval k agrárnemu krídlu vedenému Milanom Hodžom, v jeho intenciách pomáhal budovať slovenské družstevné hnutie. Počas ČSR príslušník agrárnej strany. Bol reprezentantom ideológie agrarizmu a čechoslovakizmu a politiky centralizmu.

</doc>
<doc id="36404" url="https://sk.wikipedia.org/wiki?curid=36404" title="Metod Bella">
Metod Bella



</doc>
<doc id="36405" url="https://sk.wikipedia.org/wiki?curid=36405" title="Delta Corvi">
Delta Corvi



</doc>
<doc id="36406" url="https://sk.wikipedia.org/wiki?curid=36406" title="Algorab">
Algorab

Algorab (arab. al-ġurāb – havran) alebo Delta Corvi (δ Crv / δ Corvi) je dvojhviezda v súhvezdí Havran, ktorej zložky, hviezdy zdanlivej jasnosti 2,95m a 9,2m, spektrálneho typu B9 a dK2, sú od seba na oblohe vzdialené 24,4". Vzdialenosť od Zeme je približne 88 ly.

</doc>
<doc id="36407" url="https://sk.wikipedia.org/wiki?curid=36407" title="41 Arietis">
41 Arietis



</doc>
<doc id="36408" url="https://sk.wikipedia.org/wiki?curid=36408" title="Bharani">
Bharani

Bharani alebo 41 Arietis je hviezda v súhvezdí Baran. Má zdanlivú hviezdnu veľkosť 3,6 mag a nachádza sa vo vzdialenosti 159 svetelných rokov od Slnka. Je to spektroskopická dvojhviezda.

</doc>
<doc id="36409" url="https://sk.wikipedia.org/wiki?curid=36409" title="Eta Eridani">
Eta Eridani



</doc>
<doc id="36410" url="https://sk.wikipedia.org/wiki?curid=36410" title="Azha">
Azha

Azha (arab., najjasnejšia) alebo Eta Eridani je hviezda v súhvezdí Eridanus zdanlivej jasnosti 3,89m, spektrálneho typu K1, triedy svietivosti III. Teplota povrchu 4 000 K. Vzdialenosť od Zeme je približne 133 ly.

</doc>
<doc id="36411" url="https://sk.wikipedia.org/wiki?curid=36411" title="Theater in der Josefstadt">
Theater in der Josefstadt

Divadlo Theater in der Josefstadt je najstaršie viedenské divadlo, ktoré sa nachádza v 8. mestskom obvode na ulici Josefstädter Straße 26.
Dejiny.
Prvá divadelná budova na tomto mieste bola otvorená v roku 1788 Karlom Mayerom. "Theater in der Josefstadt" je najstaršie dodnes fungujúce divadlo vo Viedni. Divadlo bolo obnovené v slohu Biedermeier Adamom Hidweinom a znovu otvorené 3. októbra 1822. Na slávnostnom otvorení divadla dirigoval skladateľ Ludwig van Beethoven predohru k dielu "Die Weihe des Hauses". V nasledujúcom období bolo divadlo viackrát prestavané, hlavne čo sa týka interiéru. V roku 1834 bola v divadle otvorená koncertná sála "Sträußelsäle", kde koncertovali umelci ako Josef Lanner a Johann Strauss st. V divadle ako dirigent účinkoval aj Richard Wagner. 
Z významných riaditeľov tu v rokoch 1828-1831 pôsobil Carl Carl, ktorý neskôr prebudoval konkurenčné divadlo "Theater in der Leopoldstadt", ktoré neskôr nieslo jeho meno (Carl Theater). V divadle "Theater in der Josefstadt" začal svoju kariéru herec Johann Nestroy, ktorý sa neskôr stal riaditeľom v Carl Theater alebo skladateľ Franz von Suppé angažovaný riaditeľom Franzom Pokornym (1837-1848) ako dirigent. V nasledujúcom období sa charakter divadla postupne menil. Objavovalo sa v ňom menej hudobných diel a väčší dôraz sa začal klásť na činohru. V roku 1916 mal v divadle svetovú premiéru Franz Lehár so svojou operetou "Der Sterngucker".
V roku 1924 bolo divadlo rozsiahle prestavané. Prestavbu riadili Max Reinhardt a Carl Witzman. Divadlo má dnes (2014) v repertoári predovšetkým diela zamerané na prózu s hudobným doprovodom.

</doc>
<doc id="36412" url="https://sk.wikipedia.org/wiki?curid=36412" title="Omikron2 Eridani">
Omikron2 Eridani



</doc>
<doc id="36413" url="https://sk.wikipedia.org/wiki?curid=36413" title="40 Eridani">
40 Eridani



</doc>
<doc id="36414" url="https://sk.wikipedia.org/wiki?curid=36414" title="Beta Corvi">
Beta Corvi



</doc>
<doc id="36415" url="https://sk.wikipedia.org/wiki?curid=36415" title="Kraz">
Kraz

Kraz alebo Beta Corvi je druhá najjasnejšia hviezda v súhvezdí Havran. Je vzdialená približne 140 svetelných rokov a patrí medzi jasné obry triedy G. Jej zdanlivá jasnosť sa pohybuje od 2,60 do 2,66.

</doc>
<doc id="36416" url="https://sk.wikipedia.org/wiki?curid=36416" title="Chí Cygni">
Chí Cygni

chí Cygni (χ Cyg / χ Cygni) je premenná hviezda typu Mira v súhvezdí Labuť. Viditeľná voľným okom je len okolo maxima. Patrí do vzácneho typu S.

</doc>
<doc id="36417" url="https://sk.wikipedia.org/wiki?curid=36417" title="Chara">
Chara

Chara môže byť:
CHARA je Center for High Angular Resolution Astronomy

</doc>
<doc id="36418" url="https://sk.wikipedia.org/wiki?curid=36418" title="Alfa Canum Venaticorum">
Alfa Canum Venaticorum



</doc>
<doc id="36419" url="https://sk.wikipedia.org/wiki?curid=36419" title="Cor Caroli">
Cor Caroli

Cor Caroli (α CVn / α Canum Venaticorum / Alfa Canum Venaticorum) alebo "Karolovo srdce" je najjasnejšia hviezda v súhvezdí Poľovné psy. ). Na počesť anglického kráľa Karola II. ju takto pomenoval Edmund Halley. Stalo sa tak na návrh dvorného fyzika Sira Charlesa Scarborougha, ktorý tvrdil, že táto hviezda zažiarila mimoriadne jasne 29. mája 1660, keď sa kráľ vrátil do Londýna. Na pomenovaní hviezdy po Karolovi II malo zásluhu aj to, že v roku 1675 založil hvezdáreň Greenwich. 
Je to vizuálna dvojhviezda, vzdialenosť jej zložiek je 20“. Jasnejšia zložka, označená alfa2 CVn je 65-krát jasnejšia ako Slnko a je zároveň prototypom spektrálnych premenných hviezd. Zmeny jej spektra sú spôsobené magnetickým poľom. Jej spektrum so silnými čiarami kovov a kremíka sa mení v perióde 5,469 dňa. Zmeny jasnosti sú iba 0,1 magnitúdy a sprevádzajú ich zmeny magnetického poľa v rozsahu + 160 až – 140 tisícin Tesla. Toto prepólovanie je spôsobené tým, že hviezda pri svojej rotácii k nám prikláňa striedavo severný a južný magnetický pól. Magnetická a rotačná os Cor Caroli nie sú totožné, podobne ako nie je totožná magnetická a rotačná os Zeme. Táto zložka je zároveň ešte spektroskopickou dvojhviezdou. Slabšia zložka dvojhviezdy má jasnosť 5,4 mag. a rozlíšime ju už s ďalekohľadom s priemerom objektívu 6 cm. Vzdialenosť Cor Caroli od Zeme je 110 svetelných rokov.

</doc>
<doc id="36421" url="https://sk.wikipedia.org/wiki?curid=36421" title="Premenné hviezdy typu Alfa2 Canum Venaticorum">
Premenné hviezdy typu Alfa2 Canum Venaticorum



</doc>
<doc id="36422" url="https://sk.wikipedia.org/wiki?curid=36422" title="Premenná hviezda typu Alfa2 Canum Venaticorum">
Premenná hviezda typu Alfa2 Canum Venaticorum

Premenné hviezdy typu Alfa2 Canum Venaticorum sú premenné hviezdy hlavnej postupnosti spektrálneho typu od B8p do A7p. Vykazujú silné magnetické polia a silné spektrálne čiary kremíka, stroncia a chrómu. Ich jasnosť sa obyčajne mení v škále od 0,01 do 0,1 hviezdnej veľkosti v perióde od 0,5 do 160 dní.
Prototypom týchto hviezd a súčasne najznámejšou hviezdou tohto typu je hviezda Cor Caroli (α CVn), ktorá vykazuje fluktuácie jasnosti v rozmedzí 0,1 hviezdnej veľkosti v perióde 5,47 dní.

</doc>
<doc id="36423" url="https://sk.wikipedia.org/wiki?curid=36423" title="Spektrálna čiara">
Spektrálna čiara

Spektrálna čiara je tmavá alebo svetlá čiara v spektre, ktorá je výsledkom nadbytku alebo nedostatku fotónov v úzkom frekvenčnom pásme v porovnaní s okolitými frekvenciami. V súpise termínov z astronómie je uvedené, že spektrálna čiara je „krátky úsek spektra s takmer skokovým poklesom alebo nárastom intenzity vzhľadom na susedné kontinuum“.
Rozoznávame:

</doc>
<doc id="36425" url="https://sk.wikipedia.org/wiki?curid=36425" title="Oceány">
Oceány



</doc>
<doc id="36429" url="https://sk.wikipedia.org/wiki?curid=36429" title="Damašek">
Damašek

Damašek môže byť:

</doc>
<doc id="36431" url="https://sk.wikipedia.org/wiki?curid=36431" title="Disney">
Disney



</doc>
<doc id="36432" url="https://sk.wikipedia.org/wiki?curid=36432" title="Igor Beniač">
Igor Beniač

Dr. Igor Ján Vladimír Beniač (* 8. december 1881, Ružomberok - † 22. august 1958, Ružomberok) bol slovenský politik, právnik.
Rodina.
Otec: Daniel Šimon Beniač, matka: Ľudmila, rod. Makovická ( bola sestrou MUDr. Dušana Makovického-osobného lekára ruského spisovateľa Leva Nikolajeviča Tolstého v Jasnej Poľane ). Manželka Henrietta, rod. Plammová.
Životopis.
Študoval na gymnáziu v Novom Sade. Právo študoval v Kecskeméte, v Bonne a v Kluži. Po štúdiách pôsobil v Ružomberku a Novom Sade. V októbri 1918 jeden zo signatárov Martinskej deklarácie. Po vzniku ČSR pracoval na referáte pravosúdia Ministerstva s plnou mocou pre správu Slovenska. Od roku 1920 advokát v Bratislave. Od roku 1926 člen dozornej rady poisťovne Slovakia. Neskôr verejný notár v Michalovciach, Pezinku, Bratislave. Jeden z hlavných predstaviteľov Československej národno-demokratickej strany na Slovensku. V tridsiatych rokoch minulého storočia vlastnil dom na Wegelinovej ulici v Bratislave; komunisti ho odtiaľ vysťahovali a skonfiškovali mu majetok. Jeho manželka Henrietta (pôvodom Rakúšanka) využila prvú možnosť ako sa vymaniť spod komunistických neprávostí a vrátila sa do Rakúska.

</doc>
<doc id="36433" url="https://sk.wikipedia.org/wiki?curid=36433" title="Gustáv Adolf Bežo">
Gustáv Adolf Bežo

Gustáv Adolf Bežo (* 27. november 1890, Senica, Rakúsko-Uhorsko – † 9. jún 1952, Plavecký Štvrtok, Česko-Slovensko) bol slovenský spisovateľ, vydavateľ, kníhtlačiar a politik.
Životopis.
Narodil sa ako mladší syn v rodine učiteľa Jána Bežu, ktorý od roku 1888 prevádzkoval vlastnú tlačiareň v Senici. Študoval na reálke v Hodoníne a obchodnej akadémii v Prostějove a v Olomouci. Vo Viedni študoval na exportnej akadémii. Po otcovej smrti v roku 1905 prevzal spolu s matkou vedenie tlačiarne. V roku 1917 tlačiareň kvôli vydávaniu výlučne slovenských tlačovín zakázali, preto ju presťahoval do Trnavy. Viedol ju až do roku 1932, kedy ju prenajal zamestnancom a sám sa venoval len vydavateľskej činnosti. V októbri 1918 bol jedným zo signatárov Martinskej deklarácie. V rokoch 19181923 bol vydavateľom a redaktorom časopisu "Slovensko". Bol predsedom Slovenskej národnej strany v rokoch 19221925. Od roku 1924 bol podpredseda "Grémia majiteľov kníhtlačiarní na Slovensku", od roku 1925 podpredseda "Zväzu československých kníhkupcov".
Tvorba.
Vydával prevažne populárnu literatúru (dobrodružnú, náboženskú, pre mládež), učebnice, divadelné hry, hudobniny a iné. V rokoch 1924 – 1932 vydal zobrané dielo Svetozára Hurbana-Vajanského. Bol autorom detektívnej prózy a taktiež prekladal obchodné a iné príručky.

</doc>
<doc id="36435" url="https://sk.wikipedia.org/wiki?curid=36435" title="Pavel Blaho (1867)">
Pavel Blaho (1867)

Dr. Pavel Blaho alebo Pavol Blaho (pseudonym: "Pavel Skalický"; * 25. marec 1867, Skalica† 29. november 1927, Bratislava) bol slovenský lekár, publicista, politik a národný buditeľ.
Život.
Otec Pavla Blahu bol roľníkom, neskôr bohatým mešťanom v Skalici.
Štúdium.
Študoval na gymnáziu v Skalici a v Trnave, kde maturoval v roku 1887. Od roku 1889 študoval medicínu na univerzite vo Viedni. 
Novinárska činnosť.
Počas štúdia pracoval v akademickom spolku Tatran, neskôr bol jeho predsedom. Keď na popud uhorskej vlády bola zastavená činnosť Tatranu, Blaho spolu s Wagnerom založil spolok Národ, v ktorom sa okrem študentov schádzali aj mladí remeselníci a robotníci. Bol dopisovateľom Amerikánsko-slovenských novín. V lete 1893 odišiel na pozvanie Petra V. Rovnianka do USA, kde pracoval ako redaktor v Amerikánsko-slovenských novinách. V roku 1896 bol spoluzakladateľom Českoslovanskej jednoty. Po skončení štúdia sa vrátil do Skalice a otvoril si tam ordináciu. 
Venoval sa aj novinárskej a publikačnej činnosti. V roku 1898 začal vydávať ľudový kalendár Nová domová pokladnica, ktorý vychádzal až do prvej svetovej vojny (1914). Spolu s Vavrom Šrobárom založil časopis Hlas a bol jeho prvým šéfredaktorom. Časopis vystupoval proti pasivite Slovenskej národnej strany. Okolo časopisu sa sústredila skupina mladých národne orientovaných ľudí a celá táto nová generácia slovenských politikov sa podľa časopisu nazývala "hlasná generácia". Zaslúžil sa tiež o vydávanie periodík Pokrok (19031916) a Ľudové noviny (19071910, viedol redakciu).
Podnikanie.
Popri lekárskej praxi sa angažoval aj v zakladaní potravných a peňažných družstiev. V roku 1898 založil Gazdovsko-potravný spolok v Skalici, ktorý bol podnetom pre zakladanie podobných spolkov na západnom Slovensku. Podieľal sa aj na vzniku potravného družstva v Gbeloch v roku 1901. V roku 1904 uviedol do prevádzky Roľnícke mliekarenské družstvo v Skalici. Založil Družstvo na nákup a speňaženie ľudového priemyslu, ktoré organizovalo obchod so slovenskými výšivkami. Založil približne 100 potravných, úverových a svojpomocných družstiev. 
V roku 1907 založil Obchodnú banku v Skalici a v júni 1909 založil Roľnícku a priemyselnú banku vo Veľkých Levároch, ktorá sa v roku 1917 sfúzovala s Meštianskou bankou v Topoľčanoch a o dva roky neskôr s Obchodnou bankou v Skalici. V roku 1919 preniesol sídlo banky do Malaciek a ešte v tom istom roku do Bratislavy. V roku 1920 sa banka v zmysle zmluvy s Michalom Bosákom zmenila na Americko-slovenskú banku so sídlom v Bratislave. Blaho potom pôsobil ako predseda alebo podpredseda správnej rady Americko-slovenskej banky až do svojej smrti. 
Politika a verejný život.
Organizoval divadelné predstavenia skalických ochotníkov. Na Záhorí zakladal spolky triezvosti, ľudové knižnice. V Skalici založil spevokol. V roku 1905 tam dal vybudovať Spolkový dom v Skalici, pri ktorom o rok neskôr založil aj múzeum, ktorého základom sa stala jeho zbierka ľudovoumeleckých výrobkov.
Spolu s Milanom Hodžom boli predstaviteľmi raného agrarizmu na Slovensku. V rokoch 19061913 organizoval roľnícke zjazdy v Skalici a stal sa prvým riaditeľom Ústredného družstva pre hospodárstvo a obchod založeného v roku 1912 v Budapešti.
Od roku 1899 bol členom mestského zastupiteľstva v Skalici a v roku 1906 bol zvolený za poslanca uhorského snemu za okres Svätý Ján. Za poslanca bol zvolený aj druhýkrát v roku 1910. V sneme vystupoval proti Apponyiho školským zákonom. 
V rokoch 19031914 a 1918 pracoval ako sezónny lekár v kúpeloch Luhačovice. V rokoch 19081914 bol hlavným organizátorom porád Českoslovanskej jednoty v Luhačoviciach. V roku 1912 odišiel druhýkrát do USA, kde navštívil krajanské spolky a prednášal o postavení Slovákov v Uhorsku. Počas prvej svetovej vojny pôsobil ako vojenský lekár v Kroměříži (19141916) a v Stoličnom Belehrade (1916). Od roku 1917 bol na zdravotnej dovolenke. 
Po vzniku Slovenskej národnej rady sa stal jej členom, pre chorobu však nebol aktívny. Bol jedným zo signatárov Martinskej deklarácie z 30. októbra 1918. Od 6. novembra 1918 menovaný povereníkom pražského Národného výboru pre politickú administratívu, poľnohospodárstvo a zásobovanie v prvej dočasnej vláde na Slovensku. Od 17. decembra 1918 referent poľnohospodárstva na Ministerstve s plnou mocou pre správu Slovenska. V rokoch 19181920 bol členom Revolučného národného zhromaždenia, v rokoch 19201927 poslancom Národného zhromaždenia za agrárnu stranu. Od roku 1920 predseda dozorného výboru Ústredného družstva v Bratislave. Od roku 1921 predseda Zemedelskej rady. 
Je pochovaný v Skalici.

</doc>
<doc id="36436" url="https://sk.wikipedia.org/wiki?curid=36436" title="Derby">
Derby

Derby môže znamenať:
Pozri aj:

</doc>
<doc id="36437" url="https://sk.wikipedia.org/wiki?curid=36437" title="Derby (Derbyshire)">
Derby (Derbyshire)

Derby je mesto v anglickom regióne East Midlands. V roku 2007 malo cca 236 000 obyvateľov.
Bolo založené bolo v 9. storočí, po roku 1719 sa tu priemyselne vyrábal hodváb, od roku 1750 porcelán.
V meste je rozvinutý priemysel automobilový, letecký, chemický, zlievárenský, textilný a výroba porcelánu. Nachádza sa tu aj medzinárodné letisko.
História.
Pôvod.
História mesta je spojená s vládou Rimanov, Sasov i Vikingov. Rímsky tábor Derventio sa pravdepodobne nachádzal u Little Chesteru, kde je teraz futbalové ihrisko. Neskôr sa stal jedným z "piatich distriktov" (opevnených miest) "Danelawu".
Obľúbená verzia pôvodu názvu uvádza, že meno pochádza z dánskeho a keltského výrazu "Djúra-bý", zaznamenaného v anglosaských prameňoch ako "Deoraby" ("jelenia dedina"). Iná verzia ale uvádza, že názov mesta je odvodený z pôvodného rímskeho pomenovania "Derventio". Na niektorých starých mapách (napríklad Speedova mapa z roku 1610) je ale tiež uvádzané pomenovania "Darby" alebo "Darbye". Derby je jedno z niekoľkých anglických miest, ktorých názov má pôvod z dôb Vikingov (ďalším je napríklad York z vikingského "Jórvík"). Derby nedávno oslávilo 2000. výročie založenia.
Nové archeologické objavy (2004) potvrdili, že Vikingovia a Anglosasi zrejme existovali vedľa seba, na dvoch územných jednotkách oddelených vodou. Anglosaská kronika (cca 900) uvádza, že Derby je rozdelené vodou. Tieto oblasti boli známe ako "Northworthy" a "Deoraby" a nachádzali sa na severnej časti Derby.
Stredovek.
V čase občianskej vojny bolo mesto obsadené parlamentnými silami, vedenými sirom Johnom Gelly, ktorý bol menovaný guvernérom Derby roku 1643. Tieto jednotky sa zúčastnili obrany Nottinghamu, obsadenia Lichfieldu, bitky pri Hopton Heath a mnohých iných vojnových stretov v Nottinghame, Staffordshire a Cheshire a rovnako tak i obrany Derby proti útoku kráľovskej armády.
Princ Karol Eduard Stuart sa utáboril v Derby 4. decembra 1745 na svojej ceste na juh k prevzatiu anglického trónu. Princ navštívil krčmu George Inn, kde mal svoj hlavný stan vojvoda z Devonshire, a požadoval úhradu nákladov za svojich 9000 vojakov. Ubytoval sa v Exeter House kde zvolával vojnovú radu. Replika miestnosti ozdobenej pôvodným obložením z Exeter House je inštalovaná v Múzeu mesta Derby. Každý rok na začiatku decembra organizuje spoločnosť "Charles Edward Stuart Society" víkend kulminujúci sprievodom cez centrum mesta a rekonštrukciou bitky pri Cathedral Green.
Priemyselná revolúcia.
Derby a Derbyshire boli jedným z centier priemyselnej revolúcie. V roku 1717 bolo Derby miestom výstavby prvej vodou poháňanej továrne na výrobu hodvábu v Británii. Autormi stavby boli John Lombe a George Sorocold potom, čo Lombe, ako sa všeobecne predpokladá, ukradol tajomstvo výroby hodvábu v Piemonte.
Roku 1759 si Jedediah Strutt patentoval a postavil prípravok nazývaný "Derby Rib", ktorý spôsobil revolúciu vo výrobe pančúch. Táto pomôcka bola využitá v pletacím stroji na výrobu rebrovaných pančúch.
Roku 1771 Richard Arkwright, Samuel Need a Jedediah Strutt postavili prvú vodou poháňanú práčovňu v Cromfordu v Derbyshire a využili tak formu energie, ktorá bola katalyzátorom priemyselnej revolúcie.
Na začiatku ďalšieho storočia sa Derby stalo významným centrom strojárstva a niektoré továrne ako napríklad "James Fox" exportovali strojné súčasti aj do Ruska. Roku 1840 v Derby začala pôsobiť spoločnosť "North Midland Railway" a potom čo sa spojila s "Midland Counties Railway" a "Birmingham and Derby Junction Railway" do "Midland Railway" sa Derby stalo sídlom jej centrály.
Derby bolo jedným z distriktov, ktorých sa dotkla administratívna reforma z roku 1835 a roku 1888 sa stalo mestom nezávislým od grófstva. Roku 1877 sa súčasťou mesta stali Little Chester a Litchurch a roku 1890 New Normanton a Rowditch. Roku 1968 na odporúčanie miestnej hraničnej komisie boli do Derby začlenené vidiecke obvody Belper, Repton a Juhovýchodný Derbyshire. Táto expanzia významne zvýšila počet obyvateľov z pôvodného počtu 132 408 v roku 1961 na 219 578 v roku 1971.
Nedávna história.
Roku 1977 bol Derby udelený kráľovnou Alžbetou II., pri príležitosti 25. výročia nástupu na trón, štatút mesta. Predtým bolo Derby jedným z mála miest Anglicka, ktoré nemalo štatút mesta, hoci sa v ňom nachádzela katedrála.
Derby hralo špecifickú úlohu v dejinách robotníckeho hnutia – bolo jedným z dvoch miest, kde zvíťazila vo všeobecných voľbách roku 1900 nedávno vytvorená strana zastupujúca robotníkov ("Labour representation Committee").
Derby sa tiež stalo dôležitým kultúrnym centrom hluchých. Mnoho takto postihnutých ľudí sa presťahovalo do Derby z dôvodu početnej komunity používajúce znakovú reč. Odhaduje sa, že percento týchto ľudí je v Derby asi trojnásobnej oproti národnému priemeru a že len v Londýne žije viac ohluchlých ľudí. Škola "Royal School for the Deaf" na Ashbourne Road poskytuje výučbu v posunkovej reči a angličtine.
Ekonomika.
Dva najväčšie zamestnávatelia v Derby - Rolls Royce a Toyota, sú predstavitelia strojárenského odvetvia. Svoju národnú centrálu má v Derby aj internetová a telefónna banka Egg. Ďalšími spoločnosťami sú Bombardier (výrobca vlakových súprav a lietadiel), Alstom produkujúce výmenníky tepla.
Derby bolo po roky aj významným železničným centrom, kde sídlila centrála "Midland Railway" a železničné dielne a vývojové stredisko British Rail. Aj keď sa už význam Derby v železničnom odbore znížil, stále tu existuje výroba vlakových súprav, niektoré železničné spoločnosti tu majú svoje dielne a železničná stanice Derby si stále udržuje strategický význam v rámci železničnej siete.

</doc>
<doc id="36438" url="https://sk.wikipedia.org/wiki?curid=36438" title="Teplota">
Teplota

Teplota (v sústave SI aj termodynamická teplota) je stavová veličina opisujúca strednú kinetickú energiu častíc. 
Nultý zákon termodynamiky opisuje teplotu ako veličinu, ktorá má v každom mieste izolovanej sústavy v rovnováhe rovnakú hodnotu.
Teplota je makroskopická veličina, čiže na atomárnej a subatomárnej úrovni nemá zmysel hovoriť o teplote.
Označenie.
Pre údaje v kelvinoch je značka T. Pre údaje v stupňoch Celzia sú možné aj značky t alebo ϑ (t sa ale pletie so značkou pre čas).
Jednotky.
Jednotkou teploty podľa SI je Kelvin. V bežnom živote sa však z praktických dôvodov častejšie používa stupeň Celzia alebo stupeň Fahrenheita.
Meranie teploty.
Rozlišujeme dva spôsoby merania teploty:

</doc>
<doc id="36439" url="https://sk.wikipedia.org/wiki?curid=36439" title="Darlington">
Darlington

Darlington môže byť:
Pozri aj: 

</doc>
<doc id="36440" url="https://sk.wikipedia.org/wiki?curid=36440" title="Darlington (Anglicko)">
Darlington (Anglicko)

Darlington je mesto a priemyselné sídlo, z administratívneho hľadiska jednostupňový celok a borough, v severovýchodnom Anglicku. 

</doc>
<doc id="36441" url="https://sk.wikipedia.org/wiki?curid=36441" title="Halton">
Halton

Halton je okres typu borough a jednostupňový celok v Anglicku.

</doc>
<doc id="36442" url="https://sk.wikipedia.org/wiki?curid=36442" title="Borough of Hartlepool">
Borough of Hartlepool

Borough of Hartlepool je jednostupňový celok a okres typu borough v Anglicku.

</doc>
<doc id="36443" url="https://sk.wikipedia.org/wiki?curid=36443" title="Leicester (rozlišovacia stránka)">
Leicester (rozlišovacia stránka)

Leicester je názov viacerých sídiel:

</doc>
<doc id="36445" url="https://sk.wikipedia.org/wiki?curid=36445" title="Leicester">
Leicester

Leicester je mesto a administratívne aj jednostupňový celok v Anglicku. Je to tradičné hlavné mesto grófstva Leicestershire.

</doc>
<doc id="36447" url="https://sk.wikipedia.org/wiki?curid=36447" title="Nottingham">
Nottingham

Nottingham môže byť:

</doc>
<doc id="36448" url="https://sk.wikipedia.org/wiki?curid=36448" title="Nottingham (Anglicko)">
Nottingham (Anglicko)

Nottingham je anglické mesto, administratívne aj jednostupňový celok, a centrum grófstva Nottinghamshire v regióne East Midlands. Podľa sčítania obyvateľov v roku 2010 tu žilo 306 700 obyvateľov. Nottinghamská konurbácia (do ktorej sú započítané predmestia ležiace mimo hranice mesta a susedné mestá) má 666 358 obyvateľov (2001).

</doc>
<doc id="36450" url="https://sk.wikipedia.org/wiki?curid=36450" title="Jadrová fyzika">
Jadrová fyzika

Jadrová fyzika alebo nukleárna fyzika (z lat. "nucleus" = jadro) je časť fyziky zaoberajúca sa javmi v jadre atómu. 
Jadrová fyzika pozostáva z teoretickej a experimentálnej časti. Predmetom skúmania jadrovej fyziky je jadro atómu, jeho štruktúra ako aj reakcie medzi jadrami.
Popis jadrových reakcií sa robí prostredníctvom účinného prierezu. Účinný prierez predstavuje pravdepodobnosť reakcie častice s určitou energiou a jadra.
Stavebné prvky jadra.
Jadro atómu pozostáva z nukleónov. Medzi nukleóny patrí protón a neutrón.
Počet protónov v jadre vyjadruje protónove číslo Z. Počet všetkých nukleónov v jadre predstavuje nukleónové číslo A. Rozdiel nukleónového čísla A a protónového 
čísla Z, predstavuje počet neutrónov N v jadre. A=Z+N. Zvyčajne prevyšuje počet neutrónov ako počet protónov v jadre. Zvlášť viditeľný je tento rozdiel pri jadrách vyšších Z.
Atómová hmotnosť.
Atómová hmotnosť je určená počtom nukleónov. 
Izotopy.
Izotopy sú atómy rovnakého protónového čísla ale rôznej atómovej hmotnosti.
Experimenty.
Experimenty v jadrovej fyzike alebo fyzike elementárnych častíc až na malé množstvo výnimiek využívajú urýchľovače častíc. Vývoj a konštrukcia urýchľovačov s čoraz väčšou energiou a intenzitou urýchľovaného zväzku častíc umožňuje objavenie nových elementárnych častíc. Experimenty v jadrovej fyzike možno rozdeliť na rozptylové a spektroskopické.
Rozptylové experimenty.
V rozptylových experimentoch je urýchlený zväzok častíc so známou energiou a hybnosťou nasmerovaný k objektu, ktorý chceme študovať (terčík). Častice zväzku pri zrážke interagujú s časticami terčíka. Z kvantitatívnych kinematických rozdielov spôsobených procesom môžeme spoznať vlastnosti terčíka aj interakcií ktoré prebehli.
Uvážme príklad elastického elektrónového rozptylu, ktorý sa osvedčil ako spoľahlivá metóda pre meranie polomerov v jadrovej fyzike. Štruktúra terčíka sa stáva viditeľnou vďaka difrakcii len za predpokladu, že de Broglieho vlnová dĺžka λ = "h/p" elektrónu je porovnateľná s veľkosťou terčíka. Výsledný difrakčný obrazec rozptýlených častíc nám hovorí o veľkosti jadra.
Pre určenie veľkosti atómu nám postačuje Röntgenové žiarenie s energiou ~ 104 eV. Polomery jadier sú merané elektrónovými zväzkami energie ~ 108 eV, pre polomery protónov energie ~ 108 až 109 eV. Napriek dnešnej dosahovanej energii elektrónových zväzkov až ~ 5.1010 eV a protónom s energiami ~ 1012 eV, nie je možné sledovať subštruktúru kvarkov alebo leptónov.
Spektroskopia.
Pojem spektroskopia sa používa pre popis experimentov, ktoré skúmajú rozpadové produkty excitovaných stavov. Týmto spôsobom je možné študovať vlastnosti excitovaných stavov a taktiež aj interkacie medzi komponentmi. Excitačné energie systému narastajú s jeho klesajúcim rozmerom. Pre produkciu týchto excitovaných stavov sú potrebné častice vysokých energií. Rozptylové experimenty pre určenie veľkosti systému a produkcia excitovaných stavov vyžadujú podobne veľké energie zväzkov.

</doc>
<doc id="36451" url="https://sk.wikipedia.org/wiki?curid=36451" title="Plymouth (Anglicko)">
Plymouth (Anglicko)

Plymouth je mesto a administratívne aj jednostupňový celok ležiaci na pobreží Devonu, Anglicko, približne juhozápadne od Londýna pri Lamanšskom prielive. Leží na ústiach riek Plym z východu a Tamar zo západu, tieto rieky sa v Plymouthe spájajú do zátoky Plymouth Sound. Od roku 1967 k Plymouthu patria aj predmestia Plympton a Plymstock, ktoré ležia na východnej strane rieky Plym.
V miestnych jaskyniach boli nájdené kosti ľudské kosti už z čias skorého paleolitu História Plymouthu siaha do bronzovej doby, kedy sa prví usadlíci usadili na Mount Batten. Toto usadlíctvo rástlo ako obchodné miesto Rímskej ríše, pokiaľ ho neprekonala viac prosperujúca dedinka Sutton, dnes známa ako Plymouth. V roku 1620 odtiaľto odišli Otcovia pútnici (po anglicky "Pilgrim Fathers") do Nového sveta a založili mesto Plymouth v Massachusetts v USA.
Je tu medzinárodné letisko, vojenská námorná základňa, strojársky, elektrotechnický, chemický a obuvnícky priemysel.
Plymouth je centrom Cornwallu a západného Devonu. Najbližšie väčšie mesto ako Plymouth je Bristol. Nachádza sa asi od Plymouthu.

</doc>
<doc id="36457" url="https://sk.wikipedia.org/wiki?curid=36457" title="Pohraničná prechodová stanica">
Pohraničná prechodová stanica

Pohraničná prechodová stanica, laicky hraničná stanica je železničná stanica, v ktorej sa vykonávajú rôzne špedičné, komerčné, colné, pasové fyto-patologické úkony pri preprave osôb, tovaru a súvisiace s prechodom štátnej hranice. 
Po dopravnej stránke môže predstavovať preberanie železničných vozidiel, vlakov a zásielok od susednej železničnej správy, preprah hnacieho vozidla s následnou technickou vozňovou skúškou. Táto stanica zvykne byť na území jedného zo susediacich štátov a v tom prípade sa tieto úkony vykonávajú v jednej pohraničnej stanici súčasne.
Príkladom na Slovensku je žel. stan. Štúrovo, ktorá vykonáva ako PPS túto funkciu už od r. 1962. Vlaky z MÁVu dovážajú maďarské rušne a vl. čaty . Tu sa prevedie tech. kontrola, preprah náležitostí, spracovanie vlaku po tech., dopravnej a komerčnej stránke . Pracujú tu pracovníci maď. orgánov železnice a iných firiem , zúčastnených na žel. doprave. Takisto ako veterinárna, fyto-patologická kontrola, ap. 

</doc>
<doc id="36462" url="https://sk.wikipedia.org/wiki?curid=36462" title="Cestovný poriadok">
Cestovný poriadok

Cestovný poriadok (skratka CP) je rozvrh trás pravidelne jazdiacich hromadných dopravných prostriedkov (autobusov, vlakov, lietadiel, lodí atď.) a ich odchodov a príchodov na jednotlivé zastávky či stanice. CP železničných a autobusových dopravcov je vydávaný na obdobie jedného roka o polnoci zo soboty na nedeľu, spravidla v druhý víkend decembra.
Železničný cestovný poriadok.
Železničná správa, ktorá vykonáva správu a prevádzku na železničnej sieti, vydáva tzv. Grafikon vlakovej dopravy (GVD), čo je generálny plán pre organizáciu a prevádzku železničnej dopravy. Vyplývajú z neho úlohy pre všetky zložky, ktoré sa zúčastňujú na železničnej doprave. 
GVD a z neho vyplývajúci Knižný cestovný poriadok (KCP) je vydávaný na obdobie jedného roka, pričom táto zmena je vykonávaná o polnoci zo soboty na nedeľu, spravidla v druhý decembrový víkend. 
Železničný cestovný poriadok na Slovensku.
Pre jednotlivé trate sú vydané grafické plány ako výňatky z GVD, očíslované číslami 101 - 130. Plány obsahujú grafické znázornenie časových údajov na vodorovnej osi a nákresy jednotlivých tratí, staníc, dopravní, výhybní, odbočiek, hradiel, hlásníc, zastávok, nákladíšť, ktoré ovplyvňujú jazdu vlakov na danej trati. Tieto údaje, spolu s doplňujúcimi spresneniami, sú na zvislej osi. Časové, vzdialenostné údaje, s údajmi o zastavení, pobyte odchode, cestovných časoch, rýchlosti, druhu záťaže, druhu HDV, údajmi o brzdení súpravy, triede a sklone na trati sú uvedené v takzvanom tabuľkovom cestovnom poriadku vlakov. Všetky tieto tabuľkové cestovné poriadky sú sústredené v jednej pomôcke, v Zošitovom cestovnom poriadku (ZCP). Okrem toho obsahujú tieto brožúrky rôzne doplňujúce tabuľky a údaje. K týmto ZCP sú vydávané ďalšie pomôcky Tabuľky traťových pomerov (TTP). Obsahujú rôzne údaje spolu s km polohami rôznych zariadení na jednotlivých tratiach ako dopravne, polohy návestidiel, polohy priecestí a druhy zabezpečenia, umiestnenia traťových telefónov, údaje o rýchlosti a obmedzenia rýchlosti a pod. 
Výpis časových údajov vlakov osobnej prepravy, ktoré sú určené verejnosti, vydáva správca železničnej dopravy v KCP. Doplnený je výňatkami z tarifných a prepravných predpisov, radením vlakov, prehľadom o trasách diaľkových vlakov, zoznamom staníc, kilometrovníkom, mapou železničnej siete, prípadne cenníkmi.
Vydavateľom KCP sú Železnice Slovenskej republiky na základe požiadaviek prevádzkovateľov vlakov osobnej dopravy - v súčasnosti Železničná spoločnosť Slovensko, RegioJet, Arriva a Leo Express, v minulosti tiež BRKS. 
GVD a z neho vyplývajúci KCP je vydávaný na obdobie jedného roka, pričom prechod na nový GVD sa realizuje o polnoci zo soboty na nedeľu, spravidla v druhý víkend decembra. Zmeny GVD bývajú vydávané aj počas jeho platnosti, spravidla v marci a v júni; v iných termínoch len výnimočne.
Autobusový cestovný poriadok.
Autobusový cestovný poriadok na Slovensku.
Autobusový CP je vydávaný každým dopravcom samostatne, preto je jeho zostavovanie pre všetkých dopravcov na jednej trase komplikovanejšie. Dominantné postavenie však ešte z čias pred r. 1989 majú sprivatizované zložky bývalej jednotnej celoštátnej spoločnosti SAD.

</doc>
<doc id="36466" url="https://sk.wikipedia.org/wiki?curid=36466" title="Matka (biológia)">
Matka (biológia)

Matka (mimo biológie aj: mať, mater, mama, hovor. mati, expresívne rodička, básnicky roditeľka) je biologický alebo sociálny samičí rodič dieťaťa alebo potomka, kým samčí rodič je otec. U cicavcov ako sú ľudia, matka vynosí dieťa (zvané zo začiatku embryo, potom plod) v maternici od oplodnenia po dosiahnutie pôrodnej veľkosti. Po pôrode prsníky matky produkujú mlieko na kŕmenie dieťaťa.
U bezpohlavných organizmov termín „matka“ niekedy značí „rodič“ – u jednobunkových organizmov reprodukujúcich sa delením, matka je bunka, ktorá sa delí produkujúc „dcéry“.
Hypokoristické formy.
Hypokoristické výrazy pre matku v slovenčine sú:
Slovo mama vo svete.
Slovo „matka“ pretrvalo v takmer každom jazyku na svete.
Slovíčko "mama" v mnohých iných jazykoch, ktoré sú podobné výslovnosťou:
Diela (výber).
Básne.
Pozn. Uvedený sú iba významní alebo známi slovenskí básnici (alebo z inej krajiny). ***Sú uvedené len básne priamo venované matke alebo o mame…, nie sú tu básne, kde sa iba vyskytuje toto slovíčko alebo urážlivé básne.

</doc>
<doc id="36475" url="https://sk.wikipedia.org/wiki?curid=36475" title="Lietadlo">
Lietadlo

Lietadlo (skôr staršie názvy: letecký dopravný prostriedok, vzdušný dopravný prostriedok; zastarano alebo hovorovo: aeroplán) je druh technického zariadenia schopného lietať v atmosfére. 
Definícia.
Lietadlo je lietajúce zariadenie, ktoré je schopné pohybu v atmosfére nezávisle od zemského povrchu, prekonávaním tiaže interakciou s atmosférou, ktoré je aspoň čiastočne riaditeľné, schopné vzletu zo zemského povrchu v letovej konfigurácii a opakovane použiteľné po pristátí.
"Vysvetlenie": v súlade s všeobecnou praxou táto definícia vylučuje z lietadiel okrem drakov aj rakety (ale nie raketoplány), padáky, strely (napr. s plochou dráhou letu), ale nevylučuje napr. padákové klzáky, bezpilotné prostriedky alebo letecké modely.
Iné, staršie, definície:
Lietadlo je technické zariadenie, ktoré je schopné lietať v atmosfére nezávisle od zemského povrchu, prepravovať osoby, alebo náklad, bezpečne vzlietať a pristávať a aspoň čiastočne byť riaditeľné.
Časti lietadla.
Vzhľadom na veľký počet druhov lietadiel možno rýchlo vymenovať iba najčastejšie sa vyskytujúce časti (systémy) lietadiel. Sú to hlavne:
Druhy lietadiel.
Lietadlá delíme podľa rôznych kritérií, pričom niektoré z nich sú univerzálne (použiteľné na všetky lietadlá, a vzájomne rovnocenné), a iné sú špecifické (len pre určitú kategóriu lietadiel, a zároveň jemnejšie delenie než podľa univerzálnych kritérií). Najpodrobnejší popis lietadla získame delením podľa fyzikálnych a technických princípov, ale niekedy môžu byť vhodnejšie iné delenia (podľa výkonov alebo športovej, alebo legislatívnej kategórie).
Delenie podľa fyzikálnych a technických princípov.
Pozn.: dve verzie poslednej definície majú jemný rozdiel (motorový klzák patrí podľa prvej verzie do druhej kategórie, a podľa druhej verzie patrí do prvej kategórie)
Delenia podľa legislatívy.
sú v praxi najdôležitejšie, lebo od toho sa odvíja náročnosť získania pilotného preukazu, povinný rozsah údržby atď.
Legislatívne delenie často vychádza z medzinárodných dohôd a kritériami býva napr.:

</doc>
<doc id="36476" url="https://sk.wikipedia.org/wiki?curid=36476" title="Kakanie">
Kakanie



</doc>
<doc id="36478" url="https://sk.wikipedia.org/wiki?curid=36478" title="Someliér">
Someliér

Someliér (z franc. "sommelier"= pôvodne: vodca ťažného zvieraťa) pracuje v reštaurácii a je poradcom pre majiteľa a hosťa v oblasti ponuky vín. 
Vie poradiť hosťovi, aké víno si objednať k objednanému jedlu. Zároveň je zodpovedný za skladovanie vína a rozhoduje o tom, ktoré víno sa môže kedy degustovať.
V dobrých reštauráciách s bohatou ponukou vín je často zodpovedný za kvalitu skladovaného vína.
Ak sa niekto chce stať someliérom, je potrebné vzdelanie v oblasti gastronómie a ďalšie vzdelanie, príp. kurz someliéra. V Londýne je možnosť získať titul „Master of Wine“ až po úspešnom vykonaní náročných skúšok.
Titul „someliér“ naopak na Slovensku nie je chránený a často býva v reštauráciách zneužitý tým, že je ním označený bežný čašník alebo servírka.

</doc>
<doc id="36479" url="https://sk.wikipedia.org/wiki?curid=36479" title="No Angels">
No Angels

No Angels bola nemecká skupina piatich (neskôr štyroch) speváčok (Nadja Benaissa, Vanessa Petruo, Sandy Mölling, Lucy Diakovska, Jessica Wahls), ktorá vznikla v roku 2000 na základe výberu v speváckej súťaži Popstars, ktorú organizovala súkromná televízia RTL2. V Nemecku boli prvou skupinou, ktorá vznikla cez televízny kasting a ktorá sa s cca 6 miliónmi predaných platní stala najúspešnejšou dievčenskou skupinou na európskom kontinente.
V čase medzi februárom 2000 a májom 2003 dosiahli štyrikrát prvé miesto v nemeckých hitparádach singlov a aj ich albumy skončili v nemeckých hitparádach albumov na prvých priečkach.
Koncom roku 2002 Jessica otehotnela a odišla zo skupiny. Neskôr odštartovala sólovú kariéru. V Mníchove sa 28. novembra 2003 uskutočnil posledný oficiálny koncert zostávajúcej štvorice skupiny No Angels. Úplne posledné vystúpenie mali tieto štyri dievčatá v Dūsseldorfe, keď na súkromnom koncerte spievali pre svojich fanúšikov, priateľov a rodinu.

</doc>
<doc id="36481" url="https://sk.wikipedia.org/wiki?curid=36481" title="Melk">
Melk

Melk je dolnorakúske mesto, ktoré leží priamo na Dunaji a je vstupnou západnou bránou do Wachau, známej vinárskej oblasti. Zároveň je hlavným okresným mestom rovnomenného okresu.
Dejiny.
Prvá zmienka o Melku označeného ako Medilica v starých listinách pochádza z roku 831. Názov oblasti Medelike v stredovekej nemčine sa objavil aj v Piesni o Nibelungoch.
Leopold I. Babenbergský, markgróf ovládajúci územie dnešného juhozápadného Dolného Rakúska, v roku 976 urobil z melkského hradu svoje sídlo a jeho potomkovia ho vybavili cennými pokladmi a relikviami.
Adalbert Víťaz, markgróf Rakúska, sídlil na babenbergskom hrade Melk, kde 26. mája 1055 zomrel. Kláštor v Melku založil v roku 1089 babenbergský markgróf Leopold II.
19. februára 1945 bol pri obci napadnutý spojeneckým letectvom konvoj 5 vozidiel s politickými väzňami transportovanými zo Slovenska do Mauthausenu. Paľbou ich palubných zbraní boli zničené 4 vozidlá. Zahynulo 24 väzňov (o.i. Ladislav Sára, Alexander Markuš, Karol Grün), ďalších 45 bolo ranených.

</doc>
<doc id="36482" url="https://sk.wikipedia.org/wiki?curid=36482" title="Omikron Persei">
Omikron Persei



</doc>
<doc id="36483" url="https://sk.wikipedia.org/wiki?curid=36483" title="Friederike Mayröckerová">
Friederike Mayröckerová

Friederike Mayröckerová (* 20. december 1924, Viedeň, Rakúsko – † 4. jún 2021, Viedeň) bola rakúska spisovateľka a poetka.
Životopis.
Od roku 1946 do 1969 pracovala ako učiteľka anglického jazyka a literatúry na rôznych stredných školách vo Viedni. Z dôvodu druhej svetovej vojny urobila maturitu až v roku 1950. Od roku 1969 je spisovateľkou na voľnej nohe.
Svoju literárnu tvorbu začala už ako 15 ročná (1939), v roku 1946 publikovala prvé práce v časopise "Plan".
Je označovaná za jednu z najvýznamnejších súčasných rakúskych lyričiek. Okrem desiatok kníh poézie napísala aj veľa prozaických kníh, experimentálnych textov a niekoľko rozhlasových hier - 4 hry napísala spolu s Ernst Jandlom. Od roku 1954 žila s Jandlom až do jeho smrti v roku 2000. 
Jej básne prekladali do slovenčiny Mila Haugová (knižný výber) a Milan Richter.
Za svoju tvorbu obdržala desiatky ocenení, o.i. aj "Cenu Jána Smrek"a (2006) v Bratislave.

</doc>
<doc id="36484" url="https://sk.wikipedia.org/wiki?curid=36484" title="Gymnázium (Košice, Šrobárova 1)">
Gymnázium (Košice, Šrobárova 1)

Gymnázium Šrobárova je gymnázium a jedna z najstarších stredných škôl v Košiciach. Od roku 2023 je zaradená medzi "IB world school" školy s programom MYP, DP1, DP2.
Poloha.
Pôvodne budova maďarskej vyššej dievčenskej školy, dnes Gymnázium Šrobárova, sa nachádza v Košiciach pri historickom centre. Hlavnou fasádou je orientovaná do Šrobárovej ulice a bočnými fasádami do Moyzesovej a Kuzmányho ulice. Hlavné priečelie budovy je orientované na sever. Oproti je budova rektorátu UPJŠ.
Budova.
V rokoch 1892 až 1894 bola postavená ako jedna z prvých stavieb so secesnými prvkami v Košiciach. Stavba bola navrhnutá budapeštianskym architektom Gyulom Pártosom (autorom Hlavnej pošty v Bratislave), hoci sa jeho meno v odbornej literatúre často neuvádza. Výstavba bola realizovaná známou košickou stavebnou firmou Arpáda a Gejzu Jakabovcov. V roku založenia vyššej dievčenskej školy v nej študovalo 236 študentiek.
Budapeštiansky architekt "Pártos" navrhol stavbu v štýle secesie. Budova má tri nadzemné podlažia na prevažnej časti stavby a jedno podzemné podlažie. Tretie podlažie je tvorené šikmou strechou. Hlavné priečelie v oblasti hlavného vstupu je vystúpené tak ako do ulice, tak aj do výšky a je tvorené štyrmi nadzemnými podlažiami ukončene výrazným štítom a po stranách má štvorcové reliéfy. Tak isto je vystúpené nárožie stavby. Hlavné priečelie je zdobené štítmi, ktoré sa nenachádzajú nad celou šírkou priečelia a sú v tvare trojuholníka. Okná sú v prvom a druhom podlaží rôzne tvarované, ale všetky majú rôznorodé tvarovanie šambrán, ktoré sú plasticky aj farebne odlíšené. Hlavný vstup je riešený pomerne jednoducho na obdobie secesie. Z bočných strán je vstup lemovaný pilastrami, ukončený trojuholníkovým tympanónom. Na prvom podlaží je fasáda zdobená červeným režným murivom, vďaka ktorému získala škola názov tzv. "červená škola". Pozdĺž vonkajšej fasády celej budovy vystupuje nad terén podzemné podlažie, ktoré je odlíšené svojou farebnosťou (nie je z režného muriva) a vystupujúcimi polkruhovými okennými otvormi. Vnútorné nádvorie má riešenú fasádu tak ako priečelie z hlavnej ulice. Dnes je dvor využívaný ako ihrisko pre študentov Gymnázia.
Budova gymnázia je vkusným príkladom začiatku secesie v Košiciach, príkladom dekorativizmu, tvarovej a materiálovej nápaditosti a v minulosti bola vyhlásená za národnú kultúrnu pamiatku.
V marci 2021 sa začala rozsiahla rekonštrukcia budovy, realizovaná Košickým samosprávnym krajom. Rekonštrukcia pozostáva z dvoch etáp, ktoré by spolu mali stáť zhruba 1,6 milióna €.
História názvu školy.
Nasledujúci zoznam obsahuje históriu názvov školy od jej vzniku:
Významní absolventi.
Výber z niektorých významných absolventov gymnázia:

</doc>
<doc id="36485" url="https://sk.wikipedia.org/wiki?curid=36485" title="Atik">
Atik

Atik (arab. `ātiq – plece) alebo Omicron Persei (ο Per / ο Persei) je hviezda v súhvezdí Perzeus. Je to astrometrická dvojhviezda zdanlivej jasnosti 3,83m. Jej zložky sú od seba vzdialené 63 AU. Jasnejšia z nich je spektroskopickou dvojhviezdou a eliptickou premennou hviezdou spektrálneho typu B1, triedy svietivosti III. Zdanlivá jasnosť sa mení od 4,00m do 4,03m v perióde 4,42 d. Druhá zložka má zdanlivú jasnosť 8,5m. Vzdialenosť od Zeme je približne 1 500 ly.

</doc>
<doc id="36486" url="https://sk.wikipedia.org/wiki?curid=36486" title="Wathena">
Wathena

Wathena je obec nachádzajúca sa v Spojených štátoch amerických v Doniphan County Kansasu. Podľa sčítania ľudí z roku 2000, v obci žilo 1 348 obyvateľov.
Zemepisná poloha.
Wathena sa nachádza na 39°45'44" severne 94°56'53" západne (39,762161, -94,948117)
Podľa úradu pre sčitanie ľudu Spojených štátov amerických má mesto rozlohu . Celá rozloha je vnútrozemská, bez vodných plôch.
Demografia.
Podľa sčítania ľudu z roku 2000 v meste žije 1 348 ľudí, 345 rodín v 524 domoch. Hustota obyvateľstva je 226,9/km². Je tam 566 domových jednotiek pri priemernej hustote 112,1/km².

</doc>
<doc id="36489" url="https://sk.wikipedia.org/wiki?curid=36489" title="Riadenie letovej prevádzky">
Riadenie letovej prevádzky

Riadenie letovej prevádzky (angl. "Air traffic control", skr. ATC) je služba poskytovaná na zemi pracovníkmi riadenia letovej prevádzky, ktorí riadia a koordinujú lietadlá na zemi i vo vzduchu. Túto činnosť vykonáva riadiaci letovej prevádzky, ktorý riadi aj pohyb po letiskových plochách a zodpovedá za plynulosť toku letovej prevádzky vo vzdušnom priestore. Na Slovensku túto činnosť vykonáva štátny podnik Letové prevádzkové služby Slovenskej republiky.
Najdôležitejším celosvetovým cieľom systémov riadenia letovej prevádzky je vzájomne oddeliť lietadlá, aby sa predošlo kolíziám, organizovať a vykonávať prúd vzdušnej premávky a poskytovať informácie a ďalšiu podporu pre pilotov, keď je potrebná. V niektorých krajinách môže riadenie letovej prevádzky hrať aj bezpečnostnú alebo obrannú rolu (ako v napr. v USA) alebo dokonca môže byť prevádzkované armádou (napr. ako Brazília).
Riadenie letovej prevádzky bolo prvýkrát predstavené na londýnskom Croydonovom letisku v roku 1921. Archie League, ktorý riadil prevádzku lietadiel používaním farebných vlajok, je často považovaný za prvého pracovníka riadenia letovej prevádzky.
Zamedzovanie kolíziam je vyjadrené ako "separácia" a tento termín znamená zabezpečenie bezpečnej vzdialenosti medzi jednotlivými lietadlami, pričom sa používajú postranné, vertikálne a pozdĺžne separačné minimá; veľa lietadiel má v súčasnosti nainštalovaný protikolízny systém ako rezerva za pozorovanie a inštrukcie od ATC. Okrem toho je to ich hlavná funkcia a ATC môže poskytovať dodatočné služby ako poskytovanie informácií pre pilotov o počasí, navigáčných informácií a NOTAMy.
V mnohých krajinách sú služby ATC poskytované v takmer celom vzdušnom priestore a tieto služby sú dostupné pre všetkých užívateľov (súkromné, vojenské a komerčné letectvo). V prípade, že pracovníci riadenia letovej prevádzky sú zodpovední za riadenie všetkých lietadiel v určitom vzdušnom priestore, tento vzdušný priestor sa nazýva riadený vzdušný priestor (nad ). Naopak v neriadenom vzdušnom priestore (pod ) lietadlá letia bez poskytovanej služby systému ATC. Zavislé od typu letu a klasifikácie vzušného priestoru, ATC môže vystaviť inštrukcie, ktoré piloti musia vykonať, alebo iba letové informácie k napomáhaniu pilotom vykonávať činnosť vo vzdušnom priestore. Vo všetkých prípadoch, pilot má svojím rozhodnutím konečnú zodpovednosť za bezpečnosť letu a môže vybočiť od inštrukcií ATC v mimoriadnej situácií. K zabezpečeniu vzájomnej komunikácií je požadované, aby všetci piloti a riadiaci pracovníci letovej prevádzky boli schopní rozprávať a porozumieť angličtine. Národný jazyk pre daný region môže byť tiež normálne používaný.

</doc>
<doc id="36490" url="https://sk.wikipedia.org/wiki?curid=36490" title="Eta Lyrae">
Eta Lyrae



</doc>
<doc id="36491" url="https://sk.wikipedia.org/wiki?curid=36491" title="Aladfar">
Aladfar

Aladfar (arab. "al-'azfär" – pazúry) alebo Eta Lyrae (η Lyr / η Lyrae) je hviezda v súhvezdí Lýra. Je to astrometrická dvojhviezda zdanlivej jasnosti 4,40m. Obe hviezdy zdanlivej jasnosti 4,46m a 8,0m sú od seba na oblohe vzdialené 28". Jasnejšia z nich patrí do spektrálneho typu B2 a triedy svietivosti 1V, slabšia do spektrálneho typu A0. Eta Lyrae je vzdialená od Zeme približne 1000 ly.

</doc>
<doc id="36492" url="https://sk.wikipedia.org/wiki?curid=36492" title="Zeta Leonis">
Zeta Leonis



</doc>
<doc id="36493" url="https://sk.wikipedia.org/wiki?curid=36493" title="Adhafera">
Adhafera

Adhafera (arab. "al-dafárá" – hrbolky, jamky za ušami ťavy) alebo Zeta Leonis (ζ Leo / ζ Leonis) je hviezda v súhvezdí Lev zdanlivej jasnosti 3,44m. Patrí do spektrálneho typu FO a do triedy svietivosti III. Vzdialenosť od Zeme približne 260 ly.

</doc>
<doc id="36495" url="https://sk.wikipedia.org/wiki?curid=36495" title="Epsilon Aquarii">
Epsilon Aquarii

Epsilon Aquarii (ε Aqr / ε Aquarii) alebo staršie Al Bali (arab. sa`d al-bula` – šťastie požierača) je hviezda v súhvezdí Vodnár. Je to biely obor zdanlivej jasnosti 3,77m. Patrí do spektrálneho typu A2, do triedy svietivosti V, povrchovú teplotu má okolo 12 000 K. Vzdialenosť od Zeme je približne 230 ly.

</doc>
<doc id="36496" url="https://sk.wikipedia.org/wiki?curid=36496" title="Beta Cephei">
Beta Cephei



</doc>
<doc id="36497" url="https://sk.wikipedia.org/wiki?curid=36497" title="Alfirk">
Alfirk

Alfirk (arab. "al-firq" – ovčie stádo) alebo Beta Cephei je dvojhviezda súhvezdia Cefeus. Hlavnou zložkou dvojhviezdy je modrý obor, reprezentant premenných hviezd, známych aj pod názvom β Canis Maioris. Jeho zdanlivá jasnosť sa mení od 3,15m do 3,21m v perióde 4,56 h. Patrí do spektrálneho typu B2 a triedy svietivosti II. Zdanlivá jasnosť druhej hviezdy je väčšia alebo rovná 8m. Hviezdy sú na oblohe od seba vzdialené 14". Vzdialenosť od Zeme približne je 600 ly.

</doc>
<doc id="36499" url="https://sk.wikipedia.org/wiki?curid=36499" title="Mirfak">
Mirfak

Mirfak (iné názvy: Marfak, Algenib, Alpha Persei, α Per, α Persei; arab. al-mirfak = lakeť) je najjasnejšia hviezda v súhvezdí Perzeus. Má zdanlivú jasnosť 1,80m. Patrí do spektrálneho typu F5, do triedy svietivosti I. Od Zeme je vzdialená približne 590 ly.
Názov Algenib sa prekladá ako „bok“ alebo „strana“. Úplne rovnako sa volá aj hviezda gama Pegasi.
Nachádza sa v strede obrazca, ktoré s trochou predstavivosti pripomína písmeno K. Jej jasnosť sa udáva v rozsahu 1,79 až 1,9 magnitúd, v skutočnosti je od Slnka 4000-krát svietivejšia. 
Okolo Algenibu sa nachádza voľné zoskupenie hviezd, z ktorých najjasnejšie možno vidieť aj voľným okom. Jeho označenie je Melotte 20 a jeho členmi sú aj 29 Persei, 31 Persei a 34 Persei.

</doc>
<doc id="36501" url="https://sk.wikipedia.org/wiki?curid=36501" title="Gama Pegasi">
Gama Pegasi



</doc>
<doc id="36502" url="https://sk.wikipedia.org/wiki?curid=36502" title="Friederike Mayröcker">
Friederike Mayröcker



</doc>
<doc id="36504" url="https://sk.wikipedia.org/wiki?curid=36504" title="Zeta Cancri">
Zeta Cancri



</doc>
<doc id="36505" url="https://sk.wikipedia.org/wiki?curid=36505" title="Tegmine">
Tegmine

Tegmine alebo Zeta Cancri (ζ Cnc / ζ Cancri) je hviezda v súhvezdí Rak.
Jej pôvodný názov bol Tegmini, čo znamená „pancier“. Je to viacnásobná hviezda. Dve najvýraznejšie zložky s magnitúdami 5,0 (5,7) a 6,2 sú od seba vzdialené 5,7“. Rozlíšiť by sme ich mali už s ďalekohľadom s 5 cm objektívom. Vzájomná obežná doba je 1150 rokov. Samotná jasnejšia hviezda je tesná dvojhviezda, ktorej spoločník 6. magnitúdy obehne hlavnú zložku za 59,6 roka. V roku 1991 bol jeho odstup len 0,5“, v roku 2000 narástol znova na 0,5 oblúkovej sekundy. V tom istom zornom poli sa nachádza aj tretia hviezda. 
Spektrálny typ hlavnej zložky je F8 V, jej vzdialenosť približne 78 svetelných rokov a radiálna rýchlosť -6 km/s.

</doc>
<doc id="36507" url="https://sk.wikipedia.org/wiki?curid=36507" title="Zeta Ceti">
Zeta Ceti



</doc>
<doc id="36508" url="https://sk.wikipedia.org/wiki?curid=36508" title="Baten Kaitos">
Baten Kaitos

Baten Kaitos (arab. batn qaytus – brucho veľryby) alebo Zeta Ceti (ζ Ceti) je spektroskopická dvojhviezda v súhvezdí Veľryba zdanlivej jasnosti 3,92m. Okolo hlavnej zložky, hviezdy spektrálneho typu K2, triedy svietivosti II, s povrchovou teplotou 4 000 K, obieha neviditeľný sprievodca raz za 1 652 d. Vzdialenosť od Zeme je približne 260 ly.

</doc>
<doc id="36509" url="https://sk.wikipedia.org/wiki?curid=36509" title="Gama Velorum">
Gama Velorum



</doc>
<doc id="36510" url="https://sk.wikipedia.org/wiki?curid=36510" title="Strážov">
Strážov

Strážov môže byť:

</doc>
<doc id="36511" url="https://sk.wikipedia.org/wiki?curid=36511" title="Franz Anton Hillebrandt">
Franz Anton Hillebrandt

Franz Anton Hillebrandt (aj Hillebrand) (* 2. apríl 1719, Viedeň, Rakúsko - † 25. január 1797, Viedeň) bol rakúsky barokový architekt a staviteľ, činný aj na území dnešného Slovenska. Jeho krstným otcom bol Anton Erhard Martinelli, známy viedenský staviteľ.
Životopis.
Používal aj meno "Franz de Paula von Hillebrandt", krstený "Franz Anton Georg". Bol synom nemeckého tesára Wolfganga Hillebrandta, ktorý emigroval z Horného Falcka do Viedne. Ako 15-ročný sa uchádzal o prijatie na Akadémiu výtvarných umení vo Viedni, kde bol aj 3. januára 1734 prijatý. Potom podnikol dlhšiu cestu po Nizozemsku a Nemecku. 
V rokoch 1739 - 1740 pracoval u kniežaťa Schönborna vo Würzburgu s popredným barokovým architektom Johannom Balthasarom Neumannom, kde pôsobil ako staviteľský kreslič. V roku 1742 budoval v Ravensburgu opevňovacie stavby. Neskôr, z poverenia cisárskeho staviteľa Jeana Nicolasa Jadota zameral viedenský cisársky zámok a zúčastnil sa na projektovaní jeho stavby. 
V Budaváre (Budín) prestaval klariský kláštor na kúriu a sídlo krajinského snemu. Okrem iného viedol aj výstavbu Budínskeho kráľovského paláca. Počas svojho pobytu v Bratislave navrhol a vybudoval viacero letných šľachtických sídel. V Oradei (Veľkom Varadíne) dokončil v roku 1751 stavbu katedrály a budovy biskupského seminára.
Keď v roku 1757 zomrel Giovanni Battista Martinelli (pravdepodobne brat Antona Erharda), architekt uhorskej kráľovskej komory, nastúpil koncom roku na jeho miesto. Nedostal však žiadny plat. Až oficiálnym menovaním za vrchného kráľovského architekta 29. októbra 1762, za zomrelého Nikolausa Pacassiho, bol jeho plat schválený. Zároveň prevzal vedenie Viedenského dvorného stavebného úradu a zodpovednosť za prestavbu viedenského Hofburgu. Od roku 1757 až do svojej smrti (1797) bol oprávnený rozhodovať o všetkých významných stavbách v Uhorsku. Pod jeho vedením a dohľadom vznikali takmer všetky štátne stavby v Uhorsku.
Stavby na Slovensku.
Prvou stavbou na ktorej podľa historických dokumentov pracoval, bola prestavba Bratislavského hradu (1761 - 1768) pre nového uhorského miestodržiteľa Alberta Sasko-Tešínskeho, zaťa kráľovnej Márie Terézie. Podľa Hillebrandtovho projektu vybudovali palác Terezianum, pristavený k východnej strane kráľovského paláca (vyhorel v r. 1811). V tejto budove, ktorá bola prvým príkladom nastupujúceho tereziánskeho klasicizmu, boli uložené bohaté grafické zbierky Alberta Tešínskeho (po zrušení miestodržiteľského úradu boli prevezené do Viedne, kde sa stali základom dnešnej galérie Albertina, jednej z najvýznamnejších grafických zbierok v Európe). 
Ďalšou jeho stavbou bola erárna sýpka v Bratislave (1773), postavená na mieste dnešnej Reduty. V roku 1769 vypracoval plány oratória v Bazilike Sedembolestnej Panny Márie v Šaštíne. Ďalej sa podieľal na prestavbe kaštieľa v Holíči, letného arcibiskupského paláca (v rokoch 1761 - 1765) na vtedajšom predmestí Bratislavy (dnes sídlo vlády), rozšírení a prestavbe budovy uhorskej kráľovskej komory na Michalskej ulici. Významnou prácou je tiež stavba budovy lekárskej fakulty univerzity v Trnave (v r. 1770 - 1773).
V roku 1774 vypracoval Hillebrandt na príkaz Márie Terézie regulačný plán pre Bratislavu, v ktorom sa počítalo s likvidáciou mestských hradieb, ktoré už stratili svoj niekdajší obranný význam a na ich mieste vznikali nové predmestia. V nasledujúcich troch rokoch zbúrali staré hradby a brány s vežami (zachovaná ostala iba Michalská brána a časť opevnenia na západnej strane mesta).
V Nitre na hrade vybudovali podľa jeho návrhov budovu veľkoprepoštstva.
Iné stavby.
Vypracoval plány na výstavbu paláca Belvedér pre Eugena Savojského, paláca a baziliky v Oradei, na prestavbu zámkov Halbturn a Hof v Rakúsku a ďalších stavieb.
V Hillebrandtovej tvorbe zreteľne vrcholí prechod od baroka ku klasicizmu, spätému výtvarne a svojou dekoráciou so štýlom nazvaným podľa Ľudovíta XVI.

</doc>
<doc id="36513" url="https://sk.wikipedia.org/wiki?curid=36513" title="Krajinka (film)">
Krajinka (film)

Krajinka () je slovensko-český film o krajinke, ktorá sa stratila z mapy. Režisérom filmu bol Martin Šulík.
Charakteristika filmu.
Film vznikol v spolupráci so spisovateľom a scenáristom Dušanom Dušekom, známym svojimi poviedkami. Rovnako ako v knihe poviedok aj tu sú historky, epizódy a anekdoty pospájané bez vzájomných súvislostí. Jozef Puškáš vo svojej kritike uvádza: „Historky sú pôvabné samy osebe, tak ako žánrové maľby, čas sa do nich vkladá z vonku, umelo (komentárom rozprávača a čiernobielymi, „spravodajskými“ sekvenciami). A navyše ako v poviedkovej knižke, chtiac-nechtiac ich musíme porovnávať, zisťujeme, že niektoré sú lepšie, iné horšie, občas sa mihne skvelá, (napr. tá o zúrivom Siebertovi).“
Film však nie je iba spleť výjavov zo života prostých slovenských ľudí. Snaží sa zachytiť kus slovenskej histórie bez toho, aby ju zbytočne komentoval. Napríklad v príbehu o dvoch šibalských bratoch Petrovi a Pavlovi, ktorým sa doma neustále striedajú vojaci, podľa toho aká okupácia práve prebieha, vojna prináša do života vzrušenie v podobe ukradnutých vojenských suvenírov. Príbeh sa zameriava na vnímanie vojny detskými očami a len náznakom sprostredkúva jej skutočný drsný obraz. Podobne je to v príbehu o krajčírovi Ondrášovi. Autori nám prinášajú úsmevnú epizódu z jeho života, ktorá o charaktere tejto postavy hovorí mnoho, avšak zložitosť doby je v tejto časti iba načrtnutá a budúci osud krajčíra sa opäť dozvedáme od rozprávača.
Režisér Martin Šulík o filme hovorí, že myšlienka naň vznikla asi v roku 1996, kedy chcel nakrútiť veselý film, ktorý by potešil ľudí, pretože na Slovensku bolo vtedy smutno a ľudia sa prestali smiať. Tak sa začali s Dušekom rozprávať a zapisovať veselé historky z dvadsiatych, tridsiatych rokov až po súčasnosť, ktoré im kedysi hovorievali rodičia a priatelia. Ponechali im voľnú štruktúru, v ktorej sa prelínajú fakty s fikciou. Ale čím ďalej, ako hovorí Šulík, sedeli nad historkami, tým viac ubúdalo smiechu a pribúdalo smutných tónov. Preto Krajinka nie je až tak veselý film ako chceli. Mnohé z príbehov zachytávajú drsné charaktery obyvateľov, ba dokonca detí. Napríklad vo fragmente o tulákovi Cyrilovi Polkovi je detská zlomyseľnosť zachytená v momente, keď sa malí „fagani“ snažia podpáliť chudáka zavretého v latríne. Vyústenie tohto príbehu je však opäť úsmevné. S pomocou svätého Krištofa sa zo svojho potupného väzenia tulák Cyril dostane von cez žumpu, čo je pre neho vykúpením z ošemetnej situácie. Podobne zlomyseľní boli ľudia z príbehu o hluchonemom pastierovi Vojtovi, ktorému na lúke do hrdla vliezla užovka. Nik v dedine mu nechcel veriť, posmievali sa mu, bili ho, prevrátili ho dole hlavou až napokon mu užovka z hrdla vyliezla pred očami všetkých okolo stojacich a Vojto bol hrdina. Aj v takýchto momentoch sa skrýva tragikomika filmu, ktorý skutočne miestami pôsobí ako rozprávanie dedinských historiek starého otca.
Dobové reakcie.
Film bol po svojom uvedení do kín prijatý veľmi pozitívne. Šulíkov pohľad na slovenskú históriu pomocou humorných príbehov mal úspech nielen na Slovensku, ale aj v zahraničí. Jeho svetová premiéra sa odohrala na MFF v Toronte. Filmový publicista Radovan Holub nazval „Šulíka majstrom pitoreskného filmu, ktorý má k dejinám vzťah pútnika.“ Ďalej uvádza: „To čo robí Šulík je v dnešnom kine neobvyklé a iné. A jedine to môže zaujať západné publikum, presýtené tisícmi story na doriešenie.“
Šulíkov film sa akýchkoľvek významných prehlásení vyjadrujúcich národnú hrdosť, ako tomu je zvykom v hollywoodskych filmoch, zdržiava. Čo však slovenský divák uvíta, môže zahraničnému divákovi prekážať. Radovan Holub na túto tému píše: „Okolitý svet sa v nás mýli, nechápe, čo sa u nás deje, ani ho príliš nezaujímame. Nevie kedy u nás bola aká vojna a kedy sa znárodňovalo. Nemecké alebo americké deti sa o nás v škole neučia. Jedinou šancou ako sprostredkovať náš život von je prostredníctvom citu. Tak, ako to robí Šulík.“
Český kritik Jan Jaroš prirovnáva film k Dekameronu, „jehož novodobým variacím neschází ani laskavost, ani erotika, ani dojetí, ani smířlivost. I vynalézavá pointa bývá přítomna. Krajinka je snímek v současném kontextu výjimečný, protože dokázal pevně skloubit výtvarné i motivické ozvláštnění.“

</doc>
<doc id="36514" url="https://sk.wikipedia.org/wiki?curid=36514" title="Folklórny súbor Sabinovčan">
Folklórny súbor Sabinovčan



</doc>
<doc id="36515" url="https://sk.wikipedia.org/wiki?curid=36515" title="Zákon zachovania hmotnosti">
Zákon zachovania hmotnosti

Zákon zachovania hmotnosti je chemický zákon nasledujúceho znenia: 
Vznik.
Zákon je známy už od antiky. Niekedy sa uvádza, že ho ako prvý definoval ruský chemik Michail Vasilievič Lomonosov v roku 1748 a nezávisle od neho v roku 1774 francúzsky chemik Antoine Laurent Lavoisier.
Lomonosov ako prvý vystihol, že pri chemických reakciách platí aj zákon zachovania energie. Po ňom preskúmali a dokázali platnosť zákona hmotnosti a energie viacerí vedci.
Zákon zachovania hmotnosti vo fyzike.
V širšom zmysle zákon platí aj všeobecne vo fyzike, napríklad v znení: hmotnosť izolovanej sústavy zostáva pri všetkých dejoch prebiehajúcich vnútri sústavy konštantná. Prísne vzaté však tento zákon platí len pre malé rýchlosti; ak sa majú zohľadniť všetky rýchlosti, platí len zákon zachovania energie.

</doc>
<doc id="36517" url="https://sk.wikipedia.org/wiki?curid=36517" title="Zákon stálych zlučovacích pomerov">
Zákon stálych zlučovacích pomerov

Zákon stálych zlučovacích pomerov definoval francúzsky chemik Joseph Louis Proust. 
Znenie zákona:
"Hmotnostný pomer prvkov tvoriacich danú zlúčeninu je vždy rovnaký."

</doc>
<doc id="36518" url="https://sk.wikipedia.org/wiki?curid=36518" title="Zákon násobných zlučovacích pomerov">
Zákon násobných zlučovacích pomerov

Zákon násobných zlučovacích pomerov je jeden zo základných zákonov stechiometrie, ktorý definoval anglický chemik John Dalton v roku 1803. 
Znenie zákona:
"Keď dva prvky tvoria navzájom niekoľko zlúčenín, hmotnosti jedného prvku zlučujúce sa s konštantnou hmotnosťou druhého prvku, sú navzájom v pomere malých celých čísel."

</doc>
<doc id="36519" url="https://sk.wikipedia.org/wiki?curid=36519" title="Zákon objemových zlučovacích pomerov">
Zákon objemových zlučovacích pomerov

Zákon objemových zlučovacích pomerov definoval francúzsky chemik a fyzik Joseph Louis Gay-Lussac.
Znenie zákona:
"Objemy plynov, ktoré sa spolu zlučujú, ako aj objemy vzniknutých látok v plynnom skupenstve, sú pri rovnakej teplote a rovnakom tlaku v takom vzájomnom pomere, že ich možno vyjadriť malými celými číslami."

</doc>
<doc id="36520" url="https://sk.wikipedia.org/wiki?curid=36520" title="Avogadrov zákon">
Avogadrov zákon

Avogadrov zákon vysvetľuje zákon objemových zlučovacích pomerov. Formuloval ho taliansky fyzik Amedeo Avogadro.
Znenie zákona:
"Rovnaké objemy rozličných plynov alebo pár obsahujú pri rovnakej teplote a rovnakom tlaku rovnaký počet molekúl."

</doc>
<doc id="36521" url="https://sk.wikipedia.org/wiki?curid=36521" title="Neutralizácia (chémia)">
Neutralizácia (chémia)

Neutralizácia je chemická reakcia kyseliny a zásady. Reakcia je založená na arrheniovej teórii kyselín a zásad, keď vo vodnom roztoku kyseliny dochádza k ionizácii:
 HA ↔ H+ + A-
a vo vodnom roztoku hydroxidu:
 MOH ↔ M+ + OH-
Roztok kyseliny je kyslý, jeho pH je menšie ako 7. Roztok zásady má naopak pH vyššie ako 7. Pri zmiešaní roztokov kyseliny a zásady dochádza k zlúčeniu vodíkových a hydroxidových iónov za vzniku vody:
 H+ + OH- ↔ H2O
Voda ako málo ionizovaná zlúčenina má pH neutrálne - 7, čo je podstata neutralizácie.

</doc>
<doc id="36523" url="https://sk.wikipedia.org/wiki?curid=36523" title="Beta Canis Majoris">
Beta Canis Majoris



</doc>
<doc id="36524" url="https://sk.wikipedia.org/wiki?curid=36524" title="Mirzam">
Mirzam



</doc>
<doc id="36528" url="https://sk.wikipedia.org/wiki?curid=36528" title="Jasný obor">
Jasný obor

Jasné obry sú hviezdy triedy svietivosti II Yerkesovej klasifikácie. Sú to hviezdy prechodného typu medzi obrami a nadobrami.
Medzi najznámejšie jasné obry patria:

</doc>
<doc id="36529" url="https://sk.wikipedia.org/wiki?curid=36529" title="Alfa Herculis">
Alfa Herculis



</doc>
<doc id="36530" url="https://sk.wikipedia.org/wiki?curid=36530" title="Rasalgethi">
Rasalgethi



</doc>
<doc id="36531" url="https://sk.wikipedia.org/wiki?curid=36531" title="Ras Algethi">
Ras Algethi

Ras Algethi (Alfa Herculis / α Her / α Herculis), známa aj ako Rasalgethi, je hviezda v súhvezdí Herkules. Jej Flamsteedovo označenie je "64 Herculis".
Nazýva sa aj "Caput ingeniculi", čo takisto znamená hlava kľačiaceho. V mnohých názorných vyobrazeniach totiž Herkules býva zobrazovaný v kľačiacej polohe s hlavou smerujúcou na juh. Ras Algethi sa nachádza blízko hranice so súhvezdím Hadonos.
Je to vizuálna dvojhviezda, pričom jej jasnejšia zložka, červený nadobor, je jedna z najväčších hviezd, aké poznáme. Jej priemer je asi 800 miliónov kilometrov, čo je 600-krát viac ako slnečný priemer. Iné odhady hovoria „len“ o 400-násobku slnečného priemeru. Ak by sme túto gigantickú hviezdu umiestnili do slnečnej sústavy namiesto Slnka, pohltila by všetky jeho planéty až po Jupiter (vrátane Jupitera). Ako iné červené nadobry, aj Ras Algethi má extrémne nízku hustotu – len desaťmilióntinu gramu na cm2. Povrchová teplota je taktiež na hviezdu veľmi nízka – 2500 K. 
Je to polopravidelná premenná hviezda, pričom jej jasnosť kolísa od 3,0 do 4,0 mag. v perióde okolo 90 až 100 dní. Do svojho okolia vyvrhuje mračná plynov rozpínajúce sa rýchlosťami až /s.
V malom ďalekohľade možno uvidieť vo vzdialenosti 4,3“ žltého obra jasnosti 5,39 mag., ktorý sa však v kontraste s nadobrom javí nazelenalý alebo modrastý. Je zahalený do oblakov plynov z hlavnej hviezdy. Zmeny v spektre ukazujú, že je to spektroskopická dvojhviezda s periódou 52 rokov. Vzdialenosť tejto trojhviezdy nie je určená presne, odhady sú 282 až 430 svetelných rokov, niekde dokonca 700 svetelných rokov.

</doc>
<doc id="36532" url="https://sk.wikipedia.org/wiki?curid=36532" title="64 Herculis">
64 Herculis



</doc>
<doc id="36534" url="https://sk.wikipedia.org/wiki?curid=36534" title="Neutralizácia">
Neutralizácia



</doc>
<doc id="36535" url="https://sk.wikipedia.org/wiki?curid=36535" title="Spektrálna klasifikácia">
Spektrálna klasifikácia

Spektrálna klasifikácia je klasifikácia hviezd založená na teplote hviezdneho povrchu – fotosfére. Túto teplotu možno zistiť na základe absorpčných spektrálnych čiar, čo sú tmavé čiary v obraze získanom prístrojom zvaným štrbinový spektrograf. Poloha a intenzita absorpčných spektrálnych čiar závisí od toho, ktoré energetické hladiny atómov rôznych prvkov sú obsadené a obsadenie energetických hladín zase priamo závisí od teploty prostredia, v ktorom sa atómy nachádzajú. V prípade spektrálnej klasifikácie ide o analýzu absorpčných čiar vytvorených atómami v hviezdnej atmosfére, predovšetkým vo fotosfére.
Svetlo z fotosféry hviezd sa v prípade mriežkového spektrografu (typ štrbinového spektrografu) analyzuje štiepením optickou mriežkou. Tá svetlo rozdelí na zväzky rôznych vlnových dĺžok, čiže rozličných farieb. Vlnové dĺžky sa odlišujú svojimi smermi. Objektív spektrografu sústredí tieto jednofarebné zväzky do ohniskovej roviny, čím sa vytvoria jednofarebné (monochromatické) obrazy vstupnej štrbiny nazývané "spektrum". V spektre každá čiara predstavuje atóm alebo ión chemického prvku. Preskok elektrónu na vyššiu hladinu (excitácia) až úplne odtrhnutie elektrónu od atómu (ionizácia) nastáva u rôznych chemických prvkov pri rôznych teplotách. Nájdenie „otlačku“ určitého excitovaného atómu alebo iónu v podobe spektrálnej čiary preto naznačuje, aká teplota panuje na povrchu hviezdy. Ak bola teplota hviezdy určená väčšinou z absorpčných čiar, nezvyčajné absencie čiar alebo širšie čiary môžu znamenať nezvyčajné chemické zloženie časti hviezdnej atmosféry – chromosféry.
V súčasnosti sa väčšina hviezd označuje písmenami O, B, A, F, G, K a M, kde trieda O označuje najteplejšie hviezdy a trieda M najchladnejšie. Na zapamätanie si poradia tried sa niekedy využíva anglická mnemonika "Oh, be a fine girl /guy, kiss me". Neformálne sa hviezdam jednotlivých spektrálnych typov prisudzujú takéto farby: O modré, B modro-biele, A biele, F žlto-biele, G žlté, K oranžové a M červené. Skutočná farba hviezdy určitého typu sa pri pozorovaní môže líšiť od týchto farieb v závislosti od optických podmienok a zdanlivej hviezdnej veľkosti.
V súčasnej klasifikácii hviezd, Morgan-Keenanovej spektrálnej klasifikácii, je spektrálne písmeno rozšírené o číslo 0 až 9, ktoré označuje desatinu rozsahu medzi dvoma hviezdnymi triedami, takže A5 je 5 desatín medzi triedami A0 a F0, ale A2 predstavuje 2 desatiny plného rozsahu od A0 do F0. Ďalšou veličinou zahrnutou v Morgan-Keenanovej spektrálnej klasifikácii je svietivosť triedy vyjadrená rímskymi číslicami I, II, III, IV a V, ktoré vyjadrujú šírku určitej absorpcie čiar v hviezdnom spektre.
Secchiove triedy.
Medzi rokmi 1860 a 1870 vytvoril pioniersky spektroskopista, kňaz Angelo Secchi, tzv. secchiove triedy pre klasifikáciu pozorovaného spektra. V roku 1866 zaviedol tri triedy hviezdneho spektra.
V roku 1868 objavil karbónové hviezdy, ktoré zaradil do odlišnej triedy:
V roku 1877 pridal piatu triedu:
Po roku 1890 sa táto klasifikácia postupne nahradila Harvardskou klasifikáciou.
Harvardská spektrálna klasifikácia.
Harvardská spektrálna klasifikácia je jednorozmerná schéma. Hviezdy sú rozdelené podľa teploty povrchu od 2 000 do 40 000 kelvinov. Triedy udávajú teplotu atmosféry hviezdy a zoradené sú od najteplejších po najchladnejšie.
Hmotnosť, polomer a svietivosť uvedené pri každej triede sú vhodné iba pre hviezdy hlavnej postupnosti a nie pre červené obry. Na ľahké zapamätanie sa používa anglická mnemonika "Oh, be a fine girl /guy, kiss me", ktorá môže mať viac podôb. Táto neabecedná schéma bola vytvorená z predchádzajúcej schémy, ktorá používala písmená A až O, ale triedy hviezd boli preskupené do dnešnej podoby, keď sa objasnili vzťahy medzi teplotami hviezd a niekoľko tried sa vynechalo, pretože boli duplicitné s inými triedami.
Spektrálne triedy od O do M sa ďalej rozdeľujú arabskými číslicami 0 až 9. Napríklad A0 je označenie najhorúcejších hviezd v A skupine a A9 najchladnejších v tejto skupine. Slnko je klasifikované ako G2.
Pri zavedení Harvardskej klasifikácie bolo jasné, že hviezdy určitej triedy môžu mať rôznu svietivosť. Zistilo sa, že svietivosť je základným meradlom veľkosti hviezd. Zaviedlo sa päť tried svietivosti: I, II, III, IV a V. Trieda I sa vo všeobecnosti nazýva "nadobry", trieda II "jasné obry", trieda III "obry", trieda IV "podobry" a trieda V trpaslíky. Napríklad Slnko je hviezda G2V, čo sa môže interpretovať ako "žltá hviezda, dve desatiny k oranžovému trpaslíku". Najjasnejšia hviezda nočnej oblohy, Sírius, má typ A1V.
Dejiny.
Raná spektrálna klasifikácia od Angela Secchiho zo 60. rokov 19. storočia rozdelila hviezdy na tie s významnými čiarami z vodíkových Balmerových sérií (trieda I s podtypom reprezentujúcim mnohé hviezdy zo súhvezdia Orión), tie so spektrom, ktoré, podobne ako Slnko, vykazujú vápnikové a sodíkové čiary (trieda II), farebné hviezdy, ktorých spektrum vykazuje široké pásy (trieda III) a karbónové hviezdy (trieda IV). V 80. rokoch 19. storočia astronóm Edward Charles Pickering začal s mapovaním hviezdneho spektra na Harvard College Observatory. Prvým výsledkom jeho práce bol "Draperov katalóg hviezdneho spektra" publikovaný v roku 1890. Williamina Flemingová zaradila do tohto katalógu väčšinu druhov spektier. Tento katalóg využíval schému predtým používanú pri Secchiových triedach (I až IV), ktoré sa rozdelili do viacerých špecifických tried označených písmenami A až N. Boli použité aj písmená O, P a Q; O pre hviezdy, ktorých spektrum sa skladalo prevažne zo svetlých čiar, P pre planetárne hmloviny a Q pre hviezdy, ktoré sa nedali zaradiť do žiadnej inej triedy.
V roku 1897 ďalšia pracovníčka Harvardu, Antonia Mauryová, presunula podtyp Orion Secchiovej triedy I dopredu ako pozostatok Secchiovej triedy I, čím umiestnila súčasný typ B pred typ A. Bola prvou, čo takto urobila, hoci nepoužívala na označovanie spektrálnych tried písmená, ale sériu 22 očíslovaných typov od I po XXII. V roku 1901 sa Annie Jump Cannonová vrátila k označovaniu písmenami, ale vyhodila všetky písmená okrem O, B, A, F, G, K, a M, ktoré použila v tomto poradí, ako aj P pre planetárne hmloviny a Q pre zvláštne spektrá. Použila tiež typy ako B5A pre hviezdy v polovici medzi typmi B a A, F2G pre hviezdy jednu pätinu cesty z F do G a podobne. V roku 1912 Cannonová zmenila typy B, A, B5A, F2G... na B0, A0, B5, F2 a tak ďalej. Toto je v podstate moderná forma Harvardskej spektrálnej klasifikácie.
Indikácia Harvardskej spektrálnej klasifikácie cez povrchovú teplotu bola pochopená až po jej vytvorení. V 20-tych rokoch 20. storočia indický fyzik Megh Nad Saha odvodil teóriu ionizácie rozšírením známych myšlienok fyzikálnej chémie rozkladu molekúl ionizáciou atómov. Táto teória bola prvýkrát použitá na slnečnú chromosféru, a potom na hviezdne spektrá. Harvardská astronómka Cecilia Helena Paynová dokázala, že spektrálna postupnosť OBAFGKM je v skutočnosti postupnosťou teploty. Pretože postupnosť klasifikácie antedatovala ľudské pochopenie, že ide o teplotnú postupnosť, rozdelenie spektier medzi podtypy ako B3 alebo A7 záviselo od odhadu sily absorpcie vo hviezdnom spektre. Výsledkom sú podtypy, ktoré nie sú rozdelené žiadnym druhom matematického vyjadrenia intervalov.
Hviezdy O, B a A sú niekedy chybne nazývané „"skorými typmi"“, zatiaľ čo K a M zase „"neskorými typmi"“. Tieto zaradenia pochádzajú z modelov zo začiatku 20. storočia.
Dohodnuté a zdanlivé farby.
Dohodnuté farby sú v astronómii tradičné, reprezentujú farby porovnateľné s hlavnou farbou "hviezd triedy A", za ktorú je považovaná biela farba. Zdanlivá farba je farba hviezdy, ktorú vidí pozorovateľ, keď sa snaží opísať hviezdu na pozadí čiernej oblohy bez pozorovacej pomôcky, prípadne s ďalekohľadom. Používané tabuľkové farby sú štandardné farby D65, v ktorých je možné pozorovanie voľným okom. Väčšina hviezd na oblohe, s výnimkou tých najjasnejších, sa javí ako biela alebo modrobiela pri pozorovaní voľným okom bez pomôcok, pretože sú príliš matné pre rozoznanie farieb.
Slnko je biele. Niekedy je nazývané žltou hviezdou, pretože pri pozorovaní cez atmosféru sa javí ako žlté alebo červené. Pri priamom pozorovaní sa javí ako biele, ale to je spôsobené tým, že je príliš jasné na rozoznanie akýchkoľvek farieb. Astronomické obrázky často používajú množstvo prehnaných farieb, ale skutočná farba Slnka je biela (okrem slnečných škvŕn) bez rozlišovania iných farieb a veľmi sa podobá absolútnemu čiernemu telesu s teplotou 5 780 K (farebná teplota). Slnko patrí medzi hviezdy typu G.
MKK spektrálna klasifikácia.
MKK spektrálna klasifikácia (iniciály autorov), alebo Yerkeská spektrálna klasifikácia, je založená na spektrálnych čiarach závislých od gravitácie na povrchu hviezdy, ktorá súvisí so svietivosťou, na rozdiel od Harvardskej klasifikácie, ktorá je založená na povrchovej svietivosti. Túto klasifikáciu predstavili v roku 1943 William Wilson Morgan, Phillip C. Keenan a Edith Kellman z observatória Yerkes Observatory. V roku 1953, po úpravách štandardov hviezd a kritérií klasifikácie, bola schéma označená ako MK - Morganova-Keenanova (William Wilson Morgan a Phillip C. Keenan).
Ak je polomer obrov oveľa väčší ako polomer trpaslíkov pri rovnakej hmotnosti – gravitácia, hustota plynu a tlak na povrchu obrov sú oveľa menšie ako u trpaslíkov. Tieto rozdiely sú viditeľné vo forme svietivostných javov, ktoré ovplyvňujú šírku a intenzitu nameraných spektrálnych čiar.
Rozoznávajú sa nasledovné triedy svietivosti:
Existujú aj okrajové triedy, napríklad trieda Ia0-Ia bude veľmi jasný nadobor hraničiaci s hyperobrom. Príklady v tabuľke dole. Spektrálny typ hviezdy nie je faktorom.
Spektrálne typy.
Nasledujúca ilustrácia predstavuje triedy hviezd s farbami, v akých ich vidí ľudské oko. Relatívne veľkosti sú pre hlavnú postupnosť trpasličích hviezd.
Trieda O.
Hviezdy triedy O sú veľmi horúce a jasné, modrej farby a väčšina ich vyžarovania sa nachádza v ultrafialovom rozsahu. Sú to najvzácnejšie hviezdy hlavnej postupnosti. Približne jedna z každých troch miliónov hviezd patrí do tejto skupiny. Niektoré z najmasívnejších hviezd sa nachádzajú v špeciálnej triede. Hviezdy triedy O sú príliš horúce a majú zložité okolie, čo komplikuje pozorovanie ich spektier.
Tieto hviezdy majú vyžarovanie približne miliónnásobne silnejšie ako je vyžarovanie Slnka. Majú dominantné čiary absorpcie a niekedy emisie pre He II čiary, významne ionizované (Si IV, O III, N III, C III) a neutrálne He čiary, zosilnené z O5 na O9 a významné vodíkové Balmerove čiary, ktoré nie sú až také silné ako neskoršie typy. Pretože ide o veľmi masívne hviezdy s extrémne horúcimi jadrami, ktoré spaľujú svoje vodíkové palivo veľmi rýchlo, tieto hviezdy ako prvé opúšťajú hlavnú postupnosť. Nedávne pozorovania Spitzerovým vesmírnym ďalekohľadom naznačujú, že v okolí týchto hviezd sa nenachádzajú planetárne systémy kvôli fotoodparovaciemu efektu.
Keď bola v roku 1943 prvýkrát popísaná MKK klasifikácia, jedinými podtypmi triedy O boli O5 až O9.5. V roku 1978 bola MKK rozšírená o O4 a postupne boli pridávané ďalšie typy O2, O3 a O3.5.
Príklady: Zeta Orionis, Zeta Puppis, Lambda Orionis, Delta Orionis, Theta¹ Orionis C, HD 93129A
Trieda B.
Do triedy B patria veľmi jasné a modré hviezdy. Ich spektrum má neutrálne hélium, z ktorých najvýznamnejšie sú v podtriede B2,
a mierne vodíkové čiary. Ionizované kovové čiary zahŕňajú Mg II, Si II. Hviezdy typu O a B sú veľmi silné a existujú iba krátky čas, čo je dôvodom prečo sa nachádzajú v blízkosti miesta, kde vznikli. Často sa zhlukujú do hviezdokôp, ktoré sa nazývajú OB asociácie, ktoré sú pridružené k veľkým molekulárnym mrakom. Orion OB1 zoskupenie sa nachádza vo veľkej časti špirálového ramena našej galaxie a obsahuje veľa najjasnejších hviezd súhvezdia Orión. Približne 1 z každých 800 hviezd v galaxii je typu B.
Príklady: Rigel, Spika, najjasnejšie Plejády
Trieda A.
Hviezdy triedy A patria medzi najčastejšie hviezdy pozorovateľné voľným okom, sú biele alebo modrobiele. Majú silné vodíkové čiary s maximom na A0, tiež čiary ionizovaných kovov (Fe II, Mg II, Si II) s maximom na A5. Prítomnosť čiar Ca II je zosilnená. Do skupiny A patrí približne 1 z každých 160 hviezd hlavnej postupnosti.
Príklady: Vega, Sirius, Deneb, Altair
Trieda F.
Hviezdy triedy F majú zosilnené "H" a "K" čiary pre Ca II. Neutrálne kovy (Fe I, Ch I) sa podobajú ionizovaným kovovým čiaram neskorších typov F. Pre ich spektrum sú typické slabšie vodíkové čiary a ionizované kovy. Ich farba je biela. Približne jedna z každých 33 hviezd hlavnej postupnosti patrí do triedy F.
Príklady: Arrakis, Canopus, Prokyón
Trieda G.
Hviezdy triedy G sú pravdepodobne najznámejšie, už len z toho dôvodu, že medzi ne patrí aj Slnko. Do tejto triedy patrí približne každá trinásta hviezda hlavnej postupnosti. Najdôležitejšie sú Ca II čiary "H" a "K", ktoré sú najvýznamnejšie na G2. Majú slabšie vodíkové čiary ako skupina F a neutrálne kovy.
Príklady: Slnko, Alfa Centauri A, Capella, Tau Ceti
Trieda K.
Do triedy K patria oranžové hviezdy, ktoré sú trochu chladnejšie ako Slnko. Niektoré K hviezdy sú obry a nadobry ako Arcturus. Majú veľmi slabé alebo žiadne vodíkové čiary a väčšinou neutrálne kovy (Mn I, Fe I, Si I). Prítomné sú aj molekulové zoskupenia oxidov titánu. Do tejto skupiny patrí približne každá ôsma hviezda hlavnej postupnosti. Existuje predpoklad, že spektrum hviezd triedy K je veľmi vhodné pre život.
Príklady: Alfa Centauri B, Epsilon Eridani, Arcturus, Aldebaran
Trieda M.
Trieda M je najbežnejšou triedou hviezd. Približne 76 % všetkých hviezd hlavnej postupnosti patrí do tejto triedy.
Väčšina týchto hviezd sú červené trpaslíky, ale patria sem aj obry a nadobry ako Antares, Betelgeuse a Mira. Do neskoršej M triedy patria aj teplejšie hnedé trpaslíky, ktoré majú spektrum väčšie ako L. To sa nachádza v rozhraní medzi M6,5 a M9,5. Spektrum hviezd triedy M obsahuje čiary patriace medzi molekulové a neutrálne kovy, vodíkové čiary väčšinou chýbajú. Oxidy titánu môžu byť veľmi silné, zvyčajne prevyšujúce nad M5. Oxidy vanádu sa vyskytujú v neskorších M.
Príklady: Betelgeuse, Antares (nadobry)
Príklady: Proxima Centauri, Barnardova hviezda, Gliese 581 (červený trpaslík)
Príklady: LEHPM 2-59, SSSPM J1930-4311 (podtrpaslík)
Príklady: APMPM J0559-2903 (extrémny podtrpaslík)
Príklady: Teide 1 (hnedý trpaslík), GSC 08047-00232 B (hnedý trpaslík – spoločník)
Rozšírené spektrálne typy.
Mnohé nové spektrálne typy sa začali používať po objavení nových typov hviezd.
Triedy horúcich modrých vyžarujúcich hviezd.
Spektrá niektorých veľmi horúcich modrých hviezd dokazujú vyžarovanie emisií uhlíka a dusíka, alebo niekedy aj kyslíka.
Trieda W: Wolf-Rayet.
Trieda W alebo WR predstavuje superjasné Wolfove-Rayetové hviezdy, ktoré sú veľmi nezvyčajné kvôli ich atmosfére tvorenej hlavne z hélia namiesto vodíka. Predpokladá sa, že ide o umierajúce nadobry s ich vodíkovými vrstvami odfúknutými hviezdnym vetrom, ktorý sa vytvára pri ich vysokej teplote, čím priamo odhaľuje ich héliové vrstvy. Trieda W je ďalej rozdelená na podtriedy WN (WNE skorý typ (early) a WNL neskorý typ (late)) a WC (WCE skorý typ, WCL neskorý typ a rozšírenú triedu WO), vzhľadom na prevahu dusíkových a uhlíkových emisných čiar v ich spektrách (a vonkajších vrstvách).
WR
WNE (WN2 až WN5 s nejakými WN6)
WNL (WN7 až WN9 s nejakými WN6)
 Rozšírená WN trieda (WN10 až WN11) bola vytvorená pre zaradenie hviezd typu Ofpe/WN9.
WN/C stredná trieda medzi WR hviezdami bohatými na dusík a WR hviezdami bohatými na uhlík.
WC
WCE (WC4 až WC6)
WCL (WC7 až WC9)
WO (WO1 až WO4)
Príklady: WR124 (WN)
Príklady: Regor (WC)
Príklady: WR93B (WO)
Triedy OC, ON, BC, BN: Hviezdy O a B príbuzné Wolfovým-Rayetovým hviezdam.
Prechodom medzi pravými Wolfovými-Rayetovými hviezdami a obyčajnými horúcimi hviezdami tried O a B sú triedy OC, ON, BC a BN. Predstavujú krátke kontinuum od Wolfových-Rayetových hviezd po obyčajné OB hviezdy.
Príklad: HD 152249 (OC)
Príklad: HD 105056 (ON)
Príklad: HD 2905 (BC)
Príklad: HD 163181 (BN)
„Rozrezané“ hviezdy.
Rozrezané hviezdy sú hviezdy so spektrom typu O a WN sekvenciou ich spektier. Názov rozrezané pochádza z ich spektier s prierezom.
Príklad spektra: Of/WNL
Je tu aj druhá skupina s týmto spektrom, chladnejšia prechodná skupina. Nachádzajú sa vo Veľkom Magellanovom mraku a ich označenie je "Ofpe/WN9".
Magnetické hviezdy typu O.
Sú hviezdy typu O so silným magnetickým poľom. Ich označenie je "Of?p" (za "?" sa dosadzuje číslo prislúchajúce danej hviezde).
„Trieda“ OB.
V zozname spektier sa nachádza aj "spektrum OB". V skutočnosti to nie je spektrum, ale ukazovateľ, ktorý znamená, že „spektrum tejto hviezdy je "neznáme", ale patrí do OB zoskupenia, takže pravdepodobne ide o hviezdu typu O alebo B, prípadne o veľmi horúcu hviezdu triedy A“.
Triedy chladných červených a hnedých trpaslíkov.
Neobvyklé spektrálne typy "L" a "T" boli vytvorené pre klasifikáciu infračervených spektier chladných hviezd. Tu sa zaraďujú červené a hnedé trpaslíky, ktoré majú veľmi slabé optické spektrum. Hypotetický spektrálny typ "Y" bol zarezervovaný pre objekty chladnejšie ako trpaslíky typu T, ktoré majú spektrum kvalitatívne odlišné od L trpaslíkov.
Trieda L.
Trpaslíky triedy L dostali svoje označenie preto, že sú chladnejší ako hviezdy typu M a "L" je posledné písmeno abecedne najbližšie ku písmenu M. "L" neznamená lítiový trpaslík, pretože väčšina týchto hviezd nemá vo svojich spektrách lítium. Niektoré z týchto objektov majú dostatočne veľkú hmotnosť na podporu jadrovej syntézy, takže celkovo sa tieto objekty môžu označovať ako "L" trpaslíky, nie L hviezdy. Majú veľmi tmavočervenú farbu a najsvetlejšie infračervené žiarenie. Ich atmosféra je dostatočne chladná pre výskyt kovových hydrátov a alkalických kovov v ich spektrách. Kvôli nízkej gravitácii veľkých hviezd, sa tu nikdy nevytvoria TiO- a VO-obsahujúce kondenzáty. Veľké hviezdy typu L sa nemôžu sformovať v izolovanom prostredí. Ale, nadobry typu L sa môžu sformovať po hviezdnej kolízii. Príkladom takejto hviezdy je V838 Monocerotis.
Príklady: VW Hyi
Príklady: 2MASSW J0746425+2000321 binárny
zložka A je trpaslíčia hviezda typu L
zložka B je hnedý trpaslík typu L
Príklady: LSR 1610-0040 (podtrpaslík)
Príklady: V838 Monocerotis (nadobor)
Trieda T: metánové trpaslíky.
Trpaslíky triedy T sú chladné hnedé trpaslíky s povrchovou teplotou približne 700 až 1 300 K. V ich spektrách prevláda metán.
Príklady: SIMP 0136 (najjasnejší trpaslík typu T objavený na severnej pologuli)
Príklady: Epsilon Indi Ba &amp; Epsilon Indi Bb
Ak je súčasný výskum správny, tak triedy T a L môžu byť oveľa bežnejšie ako sa predpokladá. Zo skúmania mnohých Protoplanetárnych diskov a mnohých hviezd v Galaxii môže byť niekoľko rádových veľkostí väčších ako sa v skutočnosti predpokladá.
Trieda Y.
Spektrálna trieda Y bola navrhnutá pre hnedé trpaslíky, ktoré sú chladnejšie ako trpaslíky typu T a majú kvalitatívne rozdielne spektrum. Hoci boli takéto trpaslíky modelované , neexistuje zatiaľ žiadna definícia prototypu ich spektrálnej sekvencie a žiadni predstavitelia tejto skupiny zatiaľ neboli pozorovaní.
Od roku 2009, najchladnejšie hnedé trpaslíky majú odhadovanú teplotu medzi 500 až 600 K a boli označené ako spektrálna trieda T9. Tri príklady týchto hnedých trpaslíkov sú CFBDS J005910.90-011401.3, ULAS J133553.45+113005.2 a ULAS J003402.77−005206.7. Spektrá týchto objektov vykazujú absorpciu okolo 1,55 mikrometrov. Delorme s kolektívom navrhol, že táto charakteristická vlastnosť je spôsobená vďaka absorpcii z amoniaku a že by to malo byť chápané ako označenie prechodu medzi T-Y, čím by sa tieto objekty mohli označovať ako typ "YO". Ale túto vlastnosť je zložité odlíšiť od absorpcie vody a metánu a iní vedci označili typ YO ako unáhlený.
Triedy uhlíkatých obrov.
Uhlíkaté hviezdy sú hviezdy, ktorých spektrum indikuje produkciu uhlíka pomocou héliového tri-alfa procesu. So zvyšujúcim sa nadbytkom uhlíka a s nejakým súbežným S-procesom produkcie ťažkých prvkov sa spektrum týchto hviezd stáva stále viac odlišné od neskorších typov G, K a M. U obrov medzi týmito hviezdami sa predpokladá ich vlastná produkcia uhlíka. Predpokladá sa, že viaceré hviezdy tejto triedy môžu byť dvojitými hviezdami, ktorých neobvyklá atmosféra bola prevzatá z bývalej sprievodnej uhlíkatej hviezdy, z ktorej je teraz biely trpaslík.
Trieda C: uhlíkaté hviezdy.
Hviezdy pôvodne klasifikované ako R a N sú teraz známe ako uhlíkaté hviezdy. Sú to červené obry na konci ich života, s nadbytkom uhlíka v atmosfére. Staré R a N triedy boli zaradené do normálneho systému klasifikácie. Neskôr boli prepracované do jednoznačného uhlíkatého klasifikátora C s N0 začínajúcim približne na C6. Ďalšou podskupinou chladných uhlíkatých hviezd sú hviezdy typu J, ktoré sú charakteristické veľkým výskytom molekúl 13CN a tiež 12CN. Je známych len niekoľko uhlíkatých trpasličích hviezd, prevyšujúcu väčšinu uhlíkatých hviezd tvoria obry a nadobry.
Trieda S.
Hviezdy typu S majú čiary oxidu zirkoničitého popri (zriedkavo namiesto) oxidoch titánu a nachádzajú sa medzi hviezdami typu M a uhlíkatými hviezdami. Tieto hviezdy majú nadbytok zirkónia a ďalších prvkov vytváraných pri S-procese, a ich nadbytok uhlíka a kyslíka je porovnateľný s hviezdami typu M. Uhlík a kyslík sa viaže do molekúl oxidu uhoľnatého. Podobne ako uhlíkaté hviezdy, aj hviezdy typu S sú prevažne obry a nadobry.
Príklady: S Ursae Majoris, HR 1105
Triedy MS a SC: uhlíkato-prepojené triedy.
Medzi triedou M a triedou S sa nachádza hraničná trieda MS hviezd. Podobne existuje hraničná trieda medzi triedou S a C-N, ktorá sa označuje SC alebo CS. Predpokladá sa, že sekvencia M → MS → S → SC → C-N je sekvenciou narastajúceho nadbytku uhlíka.
Príklady: R Serpentis, ST Monocerotis (MS)
Príklady: CY Cygni, BH Crucis (SC)
Klasifikácia bielych trpaslíkov.
Trieda D je modernou triedou používanou pre klasifikáciu bielych trpaslíkov, hviezd s nízkou hmotnosťou, u ktorých už neprebieha jadrová syntéza a ktoré sa zmenšili na planetárnu veľkosť, pričom sa pomaly ochladzujú. Trieda D je ďalej rozdelená na spektrálne typy DA, DB, DC, DO, DQ, DX, a DZ. Tieto písmená sa netýkajú písmen používaných pri klasifikácii ostatných typov hviezd, ale namiesto toho udávajú zloženie vonkajších vrstiev atmosféry bieleho trpaslíka.
Príklady: Sirius B (DA2), Prokyón B (DA4), Van Maanenova hviezda (DZ7)
Postupnosť typov bielych trpaslíkov:
Za typom nasleduje číslo udávajúce povrchovú teplotu bieleho trpaslíka. Číslo je zaokrúhleným tvarom formy 50400/Teff, kde Teff je efektívna teplota meraná v kelvinoch. Pôvodne bolo toto číslo zaokrúhľované na jednu z cifier 1 až 9, ale neskôr sa začali používať zlomkové hodnoty podobne ako hodnoty pod 1 a nad 9. Na označenie bieleho trpaslíka, ktorý vykazuje viac ako jednu spektrálnu štruktúru, môžu byť použité dve alebo viac písmen. Písmeno "V" sa používa na označenie pulzujúcich bielych trpaslíkov.
Rozšírené spektrálne typy bielych trpaslíkov:
Variabilné hviezdne označenia:
Nehviezdne spektrálne typy: trieda P &amp; Q.
Triedy P a Q sa občas používajú pre určité nehviezdne objekty. Objekty typu P sú planetárne hmloviny a objekty typu Q sú novy.
Spektrálne zvláštnosti.
Za spektrálnym typom môže nasledovať dodatočná nomenklatúra vo forme malých písmen. Tá určuje zvláštne štruktúry v spektre.
Napríklad Alioth (alebo "Epsilon Ursae Majoris") má označenie spektrálneho typu A0pCr, indikujúce základnú klasifikáciu A0 so silnými emisnými čiarami pre prvok chróm. Existuje niekoľko základných tried chemicky atypických hviezd, kde sa spektrálne čiary počtu prvkov javia abnormálne silné.
Fotometrická klasifikácia.
Hviezdy môžu byť klasifikované aj podľa ich fotometrických dát podľa nejakého fotometrického systému. Napríklad UBV systém určuje triedy podľa spektra a svetelnosti. Fotometrické systémy s viacerými farbami umožňujú precíznejšie určovanie hviezdnych tried a fyzikálnych parametrov. Najpresnejšie určovanie vychádza z merania spektier.
UBV systém.
"UBV systém" alebo "Johnsonov systém" (prípadne "Johnsonov-Morganov systém") je širokopásmový fotometrický systém na klasifikáciu hviezd podľa ich farby. Je to prvý známy štandardizovaný fotometrický systém. Písmená U, B a V znamenajú ultrafialové, modré (blue) a vizuálne magnitúdy, ktoré sa merajú na hviezde na klasifikáciu v tomto systéme. Voľba farieb je preto práve takáto, pretože fotografický film je citlivý na tieto farby. Systém zaviedli v 50. rokoch 20. storočia americkí astronómovia Harold Lester Johnson a William Wilson Morgan.

</doc>
<doc id="36537" url="https://sk.wikipedia.org/wiki?curid=36537" title="Všetko čo mám rád (film)">
Všetko čo mám rád (film)

Všetko čo mám rád (angl. Everything I Love) je slovenský film. 
Komorný príbeh váhavého a nerozhodného muža v strednom veku, ktorý sa pokúša o zásadnú zmenu v svojom živote. 

</doc>
<doc id="36538" url="https://sk.wikipedia.org/wiki?curid=36538" title="Záhrada (film)">
Záhrada (film)

Záhrada (angl. The Garden) je slovenský film. 
Nepraktický a uzavretý učiteľ Jakub uteká z mesta do schátraného domu svojho deda. V idylickom prostredí záhrady okolo domu sa pokúša vyriešiť svoje konfliktné vzťahy a nájsť svoje miesto v živote.
Film vyhral českú filmovú cenu Český lev pre rok 1995 v 5 kategóriách.

</doc>
<doc id="36539" url="https://sk.wikipedia.org/wiki?curid=36539" title="Somelier">
Somelier



</doc>
<doc id="36540" url="https://sk.wikipedia.org/wiki?curid=36540" title="Orbis Pictus (film)">
Orbis Pictus (film)

Orbis Pictus je slovensko-český film. 
Príbeh šestnásťročnej chovankyne detského domova Terezky, ktorá sa vyberie hľadať svoju matku a na ceste stretáva mnohých čudesných ľudí.

</doc>
<doc id="36542" url="https://sk.wikipedia.org/wiki?curid=36542" title="Nashville Predators">
Nashville Predators

Nashville Predators je americký profesionálny hokejový klub sídliaci v Nashville, hlavnom meste štátu Tennessee. Predators súťažia v NHL a sú súčasťou Centrálnej divízie v Západnej konferencii. Svoje domáce zápasy hrajú v Bridgestone Arena.
Klub bol založený v roku 1998 a prvýkrát sa do play-off dostal v sezóne 2003/04. V sezóne 2016/17 sa prvýkrát dostali do finále o Stanleyho pohár, v ktorom prehrali proti Pittsburgh Penguins 2:4 na zápasy. V základnej časti sezón 2017/18 a 2018/19 sa stali víťazmi Centrálnej divízie. V sezóne 2017/18 sa im zároveň podarilo získať President's Trophy za najväčší počet získaných bodov z celej ligy (117 bodov).
Najlepší strelci.
Zoznam streleckých lídrov tímu v histórií. Aktualizované každú sezónu
"Poznámka: Pos = Pozícia; GP = Odohrané zápasy; G = Góly; A = Asistencie; Pts = Body; P/G = Body na zápas; * = súčasný hráč Predators"

</doc>
<doc id="36543" url="https://sk.wikipedia.org/wiki?curid=36543" title="… kone na betóne">
… kone na betóne

… kone na betóne (angl. "…Crying for the Moon") je voľným pokračovaním filmu Pásla kone na betóne. 
Tragikomický príbeh zachytáva Johanin nový vzťah s podnikateľom Jankom Kvašným a nevydarené manželstvo jej dcéry Pavlíny.

</doc>
<doc id="36544" url="https://sk.wikipedia.org/wiki?curid=36544" title="St. Louis Blues">
St. Louis Blues

St. Louis Blues je americký profesionálny hokejový klub sídliaci v St. Louis, druhom najväčšom meste štátu Missouri. Blues súťažia v NHL a sú súčasťou Centrálnej divízie v Západnej konferencii. Svoje domáce zápasy hrajú v Enterprise Center. 
Klub bol založený v roku 1967, keď sa NHL rozrástla o 6 nových tímov. Pomenovaný bol podľa známej pesničky od W. C. Handyho "Saint Louis Blues". V roku 2019 sa im podarilo vyhrať svoj prvý a jediný Stanley Cup, keď vo finále porazili Boston Bruins 4:3 na zápasy. 
História klubu.
Blues vstúpili do NHL v rámci rozšírenia v roku 1967 spolu s tímami Minnesota North Stars, Los Angeles Kings, Philadelphia Flyers, Pittsburgh Penguins a California Seals. Blues vstúpili z tejto šestice do ligy ako poslední, keď dostali prednosť pred Baltimorom, na naliehanie Chicaga Blackhawks. Blackhawks totiž v tom čase vlastnila vplyvná rodina Writzovcov, ktorej patrila zostarnutá hala St. Louis Arena. Hala nebola udržiavaná od 40. rokov 19. storočia, a Writzovci to chceli zmeniť, využili preto svoj vplyv, aby NHL udelila licenciu St. Louis, ktoré formálnu prihlášku do ligy ani nepodalo. Prvým vlastníkmi Blues boli poisťovací magnát Sid Salomon Jr., jeho syn Sid Salomon III a Robert L. Wolfson. Po tom, ako Salomonovci klub získali, Sid Salomon Jr. minul niekoľko miliónov dolárov na masívnu rekonštrukciu 38 ročnej arény. Počet miest sa zvýšil z 12 000 na 15 000.
Začiatky a tri účasti vo finále Stanleyho pohára (1967 - 1970).
Blues pôvodne trénoval Lynn Patrick, po sérii prehier a bilancii 4-13-2 však rezignoval. Nahradil ho jeho asistent Scotty Bowman. Pod jeho vedením sa klubu do konca sezóny darilo. Pravidlá, ktoré v tom čase v NHL platili, napomohli zotrvaniu hviezdnych hráčov v kluboch Original Six, Blues sa však aj bez veľkých mien dokázali udržať na popredných priečkach Západnej divízie. Využili pravidlo, podľa ktorého musí vo finále Stanley Cupu hrať jeden z ligových nováčikov, a o Pohár hrali hneď vo svojich prvých troch sezónach. Ani raz však nedokázali zvíťaziť. V rokoch 1968 a 1969 ich porazil Montreal Canadiens, v roku 1970 podľahli Bostonu Bruins.
V prvých sezónach hrali za Blues veteráni ako Doug Harvey, Don McKenny či Dickie Moore, v bránke predvádzala fantastické výkony dvojica legiend Glenn Hall a Jacques Plante, ktorí dokonca vyhrali Vezinovu Trofej. Dopomohla im k tomu aj solídna obrana s hráčmi ako bol defenzívny útočník Jim Roberts, kapitán Al Arbour či veľmi tvrdý obrancovia, bratia Bob a Barclay Plagerovci. Phil Goyette vyhral v roku 1970 Lady Byng Trophy, a do útoku pribudol center Red Berenson, ktorý bol prvou skutočnou hviezdou v tíme. St. Louis Arena si veľmi rýchlo získala povesť jedného z najbúrlivejších štadiónov v lige, a vydržala jej po celú dobu, kedy tu Bluesmani hrávali svoje domáce zápasy.[3]
Sid Salomon získal v lige povesť vynikajúceho vlastníka. Hráči boli zvyknutí, že s s nimi v lige obchoduje ako s komoditami, no Sid Salomon im kupoval autá a posielal ich na dovolenky na Floridu. Hráči mu za to boli veľmi vďační, a ako vďaku za jeho prístup sa v každom zápase snažili hrať najlepšie ako vedeli.
Finančné problémy a začiatok dlhej série účasti v play-off (1970 - 1987).
Úspechy Blues zo 60. rokov nanešťastie nepokračovali aj v rokoch 70. Formát play-off sa zmenil a do Západnej Divízie pribudli Chicago Blackhawks. Tím opustil kvôli nezhodám s majiteľom Sidom Salomonom III tréner Scotty Bowman, a kľúčoví hráči ako Hall, Plante, Goyette či Berenson ukončili kariéru resp. boli vymenení. Výmena Reda Berensona priniesla do tímu hviezdu Detroitu Red Wings, Garryho Ungera, ktorý vstrelil 30 gólov v 8 sezónach po sebe, čím prekonal aj dovtedajší rekord NHL.
V sezóne 1973-74 sa Blues nedostali do play-off, po reorganizácii sa v ďalšom ročníku ocitli v Smythovej Divízii. Tá nebola až taká kvalitná, v sezóne 1976-77 je Bluesmani vyhrali, v tejto dekáde to bola ich posledná účasť v play-off.
Klub sa medzičasom dostal do vážnych finančných problémov a bol blízko krachu. Sčasti to bolo spôsobené tlakom zo strany Svetovej Hokejovej Asociácie, no hlavnou príčinou boli rozhodnutia Salomonovcov z doby, kedy klub získali. V snahe znížiť náklady na prevázdku, znížili počet zamestnancov na istý čas iba na tri. Jedným z nich bol Emile Francis, ktorý bol prezidentom klubu, generálnym manažérom a trénerom zároveň.
Klub napokon od Salomonovcov kúpil v roku 1977 výrobca krmív pre domáce zvieratá, Ralston Purina, ktorý premenoval domácu halu Blues na "Checkerdome." Francis a minoritný vlastník Wolfson pomohli uzavrieť predaj tímu Ralstonovi Purinovi ktorý zaručil, že Blues zostanú v St. Louis. Len rok po tom, ako Blues skončili sezónu iba s 18 víťazstvami (dodnes najmenší počet víťazstiev v sezóne), v roku 1980 postúpili do play-off, a podarilo sa im to aj v nasledujúcich 25 sezónach po sebe. Zlepšovanie pokračovalo aj v roku 1981, kedy tím vedený trénerom Berensonom, s ako hráčmi Wayneom Babychom (54 gólov), budúcim členom siene slávy Berniem Federkom (104 bodov), Brianom Sutterom (35 gólov) a brankárom Mikeom Liutom (v sezóne skončil v boji o Hart Trophy druhý, za Wayneom Gretzkym), skončil so 45 výhrami a 107 bodmi, druhý najlepší v lige. Výkony zo základnej časti však v play-off nepokračovali a Blues vypadli z bojov o najprestížnejšiu trofej v drhom kole s New Yorkom Rangers. Ďalšie dve sezóny také úspešné neboli, no aj napriek tomu sa Bluesmani dokázali prebojovať do play-off.
Ralston Purina prišiel ročne asi o 1,8 milióna amerických dolárov. Klub vlastnil šesť rokov, no svoje straty nebral tragicky. Ako sám tvrdil, považoval to za občiansku povinnosť. V roku 1983 zomrel dlhoročný predseda firmy Purina R. Hal Dean. Jeho nástupca sa chcel zamerať viac na biznis s jedlom pre zvieratá, a o hokej nemal záujem. Blues považoval len za ďalšiu stratu peňazí, a rozhodol sa klub predať. Vo vstupnom drafte v roku 1983 si Blues nevybrali nikoho, Purina totiž neposlal na draft žiadneho zástupcu. Spoločnosť v podstate opustila klub. Blues našli nového vlastníka v skupine investorov vedenej WHA a zakladateľom Edmontonu Oilers, Billom Hunterom, ktorý chcel klub presťahovať do kanadského mesta Saskatoon v provincii Saskatchewan. NHL ale nemienila stratiť taký veľký trh, akým bol ten v St. Louis, a Hunterove plány vetovala. Situácia s klubom vyzerala takmer beznádejne, a blížili sa jeho zánik. Záchrana prišla v hodine dvanástej. 27. júla 1983 vstúpil do klubu Harry Ornest, biznismen z Los Angeles. Okamžite vrátil domácej aréne názov St. Louis Arena. 
Ornest viedol klubu s naozaj minimálnym rozpočtom, avšak hráčom to neprekážalo. Ako povedal Sutter, chceli zostať v St. Louis, pretože im pripomínalo vidiecke kanadské mestá, v ktorých mnohí z nich vyrastali. Ornest požiadal mnohých hráčov, aby počkali, kým dostanú výplaty, potrboval totiž pokryť bežný chod klubu. Nakoniec však hráčov vždy vyplatil. Počas jeho pôsobenia mali Blues na súpiske iba 26 hráčov - 23 v St. Louis a troch na svojej farme v Montane. Väčśina klubov v 80. rokoch mala kontrakt s viac ako 60 hráčmi. Napriek nedostatku peňazí zostali Blues veľmi súťaživým klubom. Doug Gilmour, ktorého klub draftoval v roku 1982, sa postupne vypracoval na hviedzneho hráča.

</doc>
<doc id="36547" url="https://sk.wikipedia.org/wiki?curid=36547" title="Anaheim Ducks">
Anaheim Ducks

Anaheim Ducks je americký profesionálny hokejový klub sídliaci v meste Anaheim v Kalifornii. Ducks súťažia v NHL a sú súčasťou Pacifickej divízie v Západnej konferencii. Svoje domáce zápasy hrajú v Honda Center.
Klub bol založený spoločnosťou The Walt Disney Company v roku 1993 ako Mighty Ducks of Anaheim, podľa filmu "The Mighty Ducks". V roku 2005 klub odkúpili Henry a Susan Samueli, ktorí o rok nato zmenili meno na Anaheim Ducks. Svoj prvý Stanley Cup vyhrali v sezóne 2006/07, keď vo finále porazili Ottawa Senators 4:1 na zápasy.
História.
Mighty Ducks of Anaheim (1993 – 2005).
Klub bol založený v roku 1993. Meno klubu bolo odvodené od "The Mighty Ducks", film o večne prehrávajúcom detskom hokejovom tíme, z ktorého sa stanú šampióni. Následne Disney natočil animovaný seriál "Mighty Ducks", vesmírnom hokejovom tíme, ktorý bojuje proti zlu na Zemi.
Prvý tréner Mighty Ducks v histórii klubu sa stal Ron Wilson a prvý draftovaný hráč sa stal Paul Kariya, neskoršia dlhoročná opora a ikona klubu. Svoj prvý zápas odohrali 8. Októbra 1993, keď podľahli tímu Detroit Red Wings 2 – 7. Prvé víťazstvo na svoje konto si pripísali o 5 dní neskôr, keď porazili Edmonton Oilers 4:3.
V roku 1994 sa Ducks podarilo získať Steva Rucchina a v roku 1996 Teemu Selänneho. Spolu s Kariyom vytvorili jeden z najproduktívnejších útokov v tom čase. V nasledujúcej sezóne 1996/1997 dotiahli svoj tím do play-off, vypadli v druhom kole s neskoršími víťazmi Detroit Red Wings. Ďalšie dve sezóny sa ale herne trápili, čo malo za následok vyhodenie Rona Wilsona z postu hlavného trénera. No ani to nepomohlo a tak v roku 2001 bol Teemu Selänne vymenený do San Jose Sharks, opačným smerom putovali Jeff Friesen, Steve Shields a druhý výber draftu.
V sezóne 2002/2003 prišiel zvrat. Na post hlavného trénera bol obsadený Mike Babcock a Ducks sa prebojovali až do finále play-off, keď postupne vyradili Detroit Red Wings, Dallas Stars a prekvapenie sezóny Minnesota Wild, ale vo finále podľahli New Jersey Devils 3 – 4 na zápasy. Vo finále sa stretli bratia Rob Niedermayer na strane Ducks a na opačnej strane Scott Niedermayer. Jean-Sébastien Giguère v bráne Ducks po sezóne získal Conn Smythe Trophy, ocenenie pre najužitočnejšieho hráča play-off.
Po sezóne Paul Kariya odišiel do Colorado Avalanche a Mighty Ducks sa opäť nepodarilo dostať do play-off.
Anaheim Ducks.
Počas Lockoutu sa Disney Company snažilo Mighty Ducks of Anaheim predať. Nakoniec Anaheim kúpili Henry a Susan Samueli za 75 miliónov $ a premenovali ho na Anaheim Ducks.
Brian Burke sa stal generálnym manažérom a Randy Carlyle, bývalý obranca a víťaz Norris Trophy, sa stal hlavným trénerom.
Pred sezónou 2005/2006 podpísal Scott Niedermayer, víťaz Norris Trophy pre najlepšieho obrancu ligy, 4-ročnú zmluvu, aby si splnil sen, vyhrať po boku brata Roba Stanley Cup. Vrátil sa tiež Teemu Selanne. Počas sezóny sa v drese Ducks objavili aj nováčikovia Ryan Getzlaf a Corey Perry. Tím nakoniec postúpil do play-off a vypadol až vo finále konferencie prehrou s Edmonton Oilers 1 – 4 na zápasy.
Po sezóne získal Anaheim Chrisa Prongera, výmenou za Joffrey Lupula a Ladislava Smida. Do sezóny Ducks vstúpilo sériou 16 zápasov bez prehry v riadnom hracom čase, keď 12-krát vyhralo a 4-krát prehralo po predĺžení, čím vytvorili rekord v novodobej histórii NHL. Nakoniec sa im podarilo vyhrať Pacifickú divíziu prvýkrát v histórii, keď získali 110 bodov. V play-off v prvom kole narazili na tím Minnesota Wild, ktorú porazili 4 – 1 na zápasy. Rovnaký proces spravili aj s tímom Vancouver Canucks v druhom kole. Vo finále konferencie sa stretli s tímom Detroit Red Wings, ktorý opäť porazili 4 – 1 na zápasy. A Anaheim druhý raz vo svojej histórii hral finále. Tam čelili Ottawe Senators, ktorú porazili 4 – 1 na zápasy a prvýkrát sa mohli radovať zo zisku Stanley Cupu. Víťazný gól piateho finálového zápasu strelil Travis Moen a Scott Niedermayer získal Conn Smythe Trophy.
Nasledujúcu sezónu pustili brankára Ilya Bryzgalova do Phoenixu Coyotes a namiesto neho podpísali voľného hráča Jonasa Hillera, ktorý mal rovnako ako dovtedy Bryzgalov robiť brankársku dvojku Giguerovi. V základnej časti skončili štvrtí, no vypadli hneď v prvom kole play-off s Dallas Stars.
Slabý začiatok sezóny 2008/2009 znamenal koniec v tíme pre niektoré opory. Chris Kunitz bol vymenený do Pittsburgh Penguins za Ryana Whitneyho, Samuel Pahlsson bol vymenený do Chicaga Blackhawks za Jamesa Wisniewskiho a Travis Moen bol vymenený do San Jose Sharks. Výmeny pomohli a tím sa nakoniec prebojoval do play-off, kde v prvom kole prekvapujúco vyradil San Jose, vítaza základnej časti. V druhom kole podľahli Detroitu Red Wings. Po sezóne bol Chris Pronger vymenený do Philadelphie Flyers za Joffrey Lupula, Luca Sbisu a dva prvé výbery draftu. Klub opustil tiež Rob Niedermayer a Beauchemin, ktorí si to namierili do New Jersey Devils a Toronta Maple Leafs. Na druhej strane podpísali útočníka Saku Koivua z Montrealu Canadiens.
No Anaheim Ducks znova na začiatku podával slabé výkony a tak Jean-Sébastien Giguère bol vymenený do Toronta za útočníka Jasona Blake a brankára Vesa Toskalu. Jonas Hiller sa stal definitívne brankárskou jednotkou. Ryan Whitney bol vymenený za Ľubomíra Višňovského do Edmontonu. Hra Anaheimu sa zlepšila, no tím brzdili početné zranenia a tak sa im nakoniec nepodarilo postúpiť do play-off. Po sezóne Scott Niedermayer oznámil koniec hráčskej kariéry. Voľný hráč Toni Lydman podpísal s tímom trojročnú zmluvu a Bobby Ryan podpísal zmluvu na 5 rokov.
Sezónu 2010/2011 znova nezačali najlepšie, no postupne sa ich hra zlepšovala a nakoniec skončili na 4. mieste Západnej konferencie. Corey Perry a Jonas Hiller boli nominovaný do All-star zápasu. Corey Perry strelil 50 gólov a získal 98 bodov, vďaka ktorým vyhral Maurice „Rocket“ Richard Trophy a Hart Memorial Trophy. Nakoniec ale Ducks prehrali už v prvom kole play-off s Nashville Predators.
Lídri bodovania.
Toto je TOP 10 lídrov kanadského bodovania v histórii klubu.
"Vysvetlivky: B/Z = body na zápas * = Súčasný člen tímu"
Lídri v počte odchytaných zápasov v základnej časti.
"Vysvetlivky: Z = Zápasy, V = výhry, GAA = priemer inkasovaných gólov na zápas, S% = percentuálna úsepšnosť zákrokov"
Štatistiky sa vzťahujú na výkony brankárov iba v rámci pôsobenia v organizácii Anaheimu Ducks (minimálny počet odchytaných zápasov pre zaradenie do tabuľky je 40). 
Lídri v počte odchytaných zápasov v Play-off.
"Vysvetlivky: Z = Zápasy, GAA = priemer inkasovaných gólov na zápas, S% = percentuálna úsepšnosť zákrokov"
Štatistiky sa vzťahujú na výkony brankárov iba v rámci pôsobenia v organizácii Anaheimu Ducks 
Výsledky.
"Vysvetlivky: Z = Zápasy, V = Výhry, P = Prehry, R = Remízy, PvP = Prehry v predĺžení, B = Body, NG = Nastrieľané góly, IG = Inkasované góly, TM = Trestné minúty"
1 
2 
3 
Tímové a individuálne ocenenia.
Stanley Cup
Clarence S. Campbell Bowl
Conn Smythe Trophy
Hart Memorial Trophy
Lady Byng Memorial Trophy
Bill Masterton Memorial Trophy
Maurice „Rocket“ Richard Trophy
William M. Jennings Trophy
NHL General Manager of the Year Award

</doc>
<doc id="36552" url="https://sk.wikipedia.org/wiki?curid=36552" title="Dallas Stars">
Dallas Stars

Dallas Stars je americký profesionálny hokejový klub sídliaci v Dallase, treťom najväčšom meste štátu Texas. Stars súťažia v NHL a sú súčasťou Centrálnej divízie v Západnej konferencii. Svoje domáce zápasy hrajú v American Airlines Center, ktorú si delia s basketbalovým klubom Dallas Mavericks.
Klub bol založený v roku 1967 pod názvom Minnesota North Stars, sídliaci v meste Bloomington v Minnesote. V sezóne 1993/94 bol klub presťahovaný do Dallasu. Kvôli južnej polohe mesta v rámci USA, musela byť časť názvu "North" odstránená a tak klub dostal meno Dallas Stars.
Stars vyhrali v Dallase 9 titulov v divízii, dve President's Trophy ako najlepší tím základnej časti ligy, 3 tituly v Západnej konferencii a Stanley Cup v roku 1999, keď center Dallasu Joe Nieuwendyk získal Conn Smythe Trophy ako najužitočnejší hráč play-off. Počas histórie franšízy v Minnesote aj v Dallase sa tím päťkrát objavil vo finále Stanley Cupu (1981, 1991, 1999, 2000 a 2020).

</doc>
<doc id="36556" url="https://sk.wikipedia.org/wiki?curid=36556" title="Spoločenstvo národov">
Spoločenstvo národov

Spoločenstvo národov (slov. normovaný tvar; iné názvy Commonwealth, Britské spoločenstvo národov, Spoločenstvo, po angl. "Commonwealth of Nations", skrátene "Commonwealth") je voľné združenie Spojeného kráľovstva a jeho bývalých domínií a kolónií.
V roku 2022 žilo v 56 štátoch Spoločenstva národov približne 2,5 miliardy ľudí.
Názvy.
Do roku 1931 existovalo Britské impérium. Pojem Britské spoločenstvo národov vznikol už v roku 1926 kedy bol na Britskej konferencii definovaný ako skupina „autonómnych spoločenstiev v rámci Britského impéria, ktoré sú si postavením rovnocenné, v žiadnom prípade nie sú si podriadené ani v domácich ani v zahraničných záležitostiach, hoci ich spája spoločná oddanosť Korune a hoci sú slobodne združené ako členovia Britského spoločenstva národov“. Roku 1931 nasledovalo oficiálne premenovanie Britského impéria vo Westminsterskom štatúte na Britské spoločenstvo národov. Názov bol skrátený na Spoločenstvo národov prvýkrát v Londýnskej deklarácii 27. apríla 1949 (podľa iných zdrojov už roku 1946).
Dnes sa označenie Spoločenstvo niekedy používa spätne na celú dobu existencie tohoto spoločenstva, ktorého formálnou hlavou je "britský panovník", v súčasnosti teda Karol III.
Orgány.
Na čele Spoločenstva je britský kráľ. Sekretariát Spoločenstva bol vytvorený v roku 1965 v Londýne a je ústrednou koordinačnou inštitúciou a poradným orgánom Valného zhromaždenia OSN.
Dejiny.
Koncom 19. storočia počas vlády britskej kráľovnej Viktórie sa dostalo Britské impérium do fázy svojho najväčšieho územného rozmachu. Okrem materskej krajiny (Spojeného kráľovstva) zaberalo impérium obrovské zámorské územie, ako napríklad:
Po skončení prvej svetovej vojny sa dostali do správy Britského impéria mandátne územia, ktoré boli pred vojnou nemeckými kolóniami alebo tureckými územiami. Zanedlho potom sa začal rozklad integrity spoločenstva vďaka vzniku štatútu domínií v prípade niektorých vtedajších kolóniách.
V roku 1931, kedy Spoločenstvo oficiálne vzniklo, boli zakladajúcimi členmi Spoločenstva: Austrália, Kanada, Spojené kráľovstvo, Slobodný írsky štát, Newfoundland, Nový Zéland a Južná Afrika.
Po druhej svetovej vojne začal celosvetový proces dekolonizácie a s tým súvisiaci rozpad spoločenstva. Do 60. rokov získala samostatnosť väčšina bývalých britských kolónií, samostatné krajiny ale väčšinou zostali členmi Spoločenstva aj naďalej.
Vzťah k britskému kráľovi.
Okrem Spojeného kráľovstva je v 15 štátoch britský panovník rešpektovaný ako hlava štátu (ako hlava Spoločenstva je však uznávaný všetkými členmi). V niektorých krajinách je britský panovník uznávaný ako taký, teda britský kráľ resp. kráľovná, v niekoľko málo prípadoch však nesie navyše titul kráľa tej-ktorej krajiny ako napr. v Austrálii alebo v Kanade (napr. "Her Majesty Queen Elisabeth II, Queen of Australia").
Týchto 15 krajín, ktoré uznávajú britského panovníka ako hlavu štátu, sa zvyknú označovať ako Commonwealth Realm („Kráľovstvo Spoločenstva“) a popri Spojenom kráľovstve to sú: Antigua a Barbuda, Austrália, Bahamy, Belize, Grenada, Jamajka, Kanada, Nový Zéland, Papua-Nová Guinea, Svätá Lucia, Svätý Krištof a Nevis, Svätý Vincent a Grenadíny, Šalamúnove ostrovy a Tuvalu. Barbados sa 30. septembra 2021 stal republikou, takže do roka 2021 bolo v Commonwealth Realm 16 krajín.
Členské krajiny.
V súčasnosti (2022) je členom Spoločenstva 56 samostatných štátov a ďalej závislé územia a teritóriá pod správou Spojeného kráľovstva, Austrálie a Nového Zélandu. Najnovšími členmi sa v roku 2022 stali Gabon a Togo. Rwanda a Mozambik sú členovia, ktorí nikdy neboli v Britskej kolónii.
Súčasné členské krajiny Spoločenstva sú uvedené v nasledujúcej tabuľke (zoradené podľa kontinentov a podľa roku, kedy krajiny po získaní svojej samostatnosti pristúpili k spoločenstvu). V tabuľke sú uvedené dnešné názvy štátov (prípadné historické názvy pozri vyššie alebo v článkoch k jednotlivým krajinám).

</doc>
<doc id="36557" url="https://sk.wikipedia.org/wiki?curid=36557" title="Los Angeles Kings">
Los Angeles Kings

Los Angeles Kings je hokejový klub NHL sídliaci v Los Angeles, v americkom štáte Kalifornia. V sezónach 2011/2012 a 2013/2014 klub získal Stanley Cup. Ich domácou arénou je Staples Center.
Najlepší strelci.
Zoznam lídrov v bodovaní v histórii tímu.
"Poznámka: Pos = Pozícia; GP = Odohrané zápasy; G = Góly; A = Asistencie; Pts = Body; P/G = Body na zápas;" 
"* = súčasný hráč Kings"
Kapitáni tímu.
"Poznámka: *= Člen Siene Slávy"

</doc>
<doc id="36559" url="https://sk.wikipedia.org/wiki?curid=36559" title="Arizona Coyotes">
Arizona Coyotes

Arizona Coyotes bol hokejový klub NHL, ktorý sídlil v americkom štáte Arizona. Vznikol presídlením kanadského tímu Winnipeg Jets do Arizony, kde sa premenoval na Phoenix Coyotes. V roku 2014 sa názov zmenil na Arizona Coyotes. 
Coyotes pôsobili v NHL medzi rokmi 1996-2024, najväčší úspech dosiahli v sezóne 2011-12, kedy postúpili do semifinále play-off.
V súvislosti s chýbajúcou infraštruktúrou, Coyotes odohrali svoje posledné dve sezóny na štadióne s kapacitou menej ako 5000 miest, sa dohodlo presťahovanie hráčskej súpisky do mesta Salt Lake City, štát Utah, kde vznikol nový hokejový tím.
Klub pozastavili hokejovú činnosť a v júni 2024 definitívne zanikol.
Dejiny.
Klub vznikol relokáciou klubu Winnipeg Jets do USA. V roku 1996 kúpili klub Jets businessmani Steven Gluckstern a Richard Burke a presunuli ho do Arizony, pričom nový klub dostal názov Phoenix Coyotes "(Phoenixskí kojoti)". V lete toho roku klub prišiel o dvojicu dôležitých hráčov – Teemu Selanneho a Alexeja Žamnova, no naopak prišiel strelec Jeremy Roenick. Roenick sformoval spolu s silovým útočníkom Keithom Tkachukom a Rickom Tocchetom formáciu, ktorá patrila k najproduktívnejším v drese Coyotes. Ďalšími populárnymi hráčmi boli Shane Doan (ktorý je jediným hráčom Jets, ktorý hrá vo Phoenixe dodnes), ruský ofenzívny obranca Oleg Tverdovsky a brankár Nikolaj Chabibulin.
Počas prvých štyroch rokov svojej existencie sa Coyotes dokázil dostať kažý rok do play-off, no tam stroskotali vždy hneď v prvom kole.
V roku 2003 sa presťahovali zo štadióna v Scottsdale do Gila River Arény, v tom období zmenili aj klubové logo a dresy.
Najlepší strelci.
Zoznam streleckých lídrov tímu v histórií od Založenia Arizony Coyotes 
"Poznámka: Pos = Pozícia; GP = Odohrané zápasy; G = Góly; A = Asistencie; Pts = Body; P/G = Body na zápas; * = súčasný hráč Coyotes"
Lídri v počte odchytaných zápasov v základnej časti.
"Vysvetlivky: Z = Zápasy, V = výhry, GAA = priemer inkasovaných gólov na zápas, S% = percentuálna úsepšnosť zákrokov, * = aktívny brankár"
Štatistiky sa vzťahujú na výkony brankárov iba v rámci pôsobenia v organizácii Arizona Coyotes (minimálny počet odchytaných zápasov pre zaradenie do tabuľky je 40)
POZNÁMKA: Do štatistík nie sú zarátané štatistiky z predošlého pôsobenia tímu ako Winnipeg Jets

</doc>
<doc id="36561" url="https://sk.wikipedia.org/wiki?curid=36561" title="Commonwealth">
Commonwealth

Commonwealth je špecifický anglický termín, ktorý môže znamenať:

</doc>
<doc id="36562" url="https://sk.wikipedia.org/wiki?curid=36562" title="Vylučovacia sústava">
Vylučovacia sústava

Vylučovacia sústava je orgánová sústava, ktorá zabezpečuje odstránenie odpadových látok z tela živočícha a je jedným z najdôležitejších systémov v ľudskom organizme. 
Vylučovacia sústava cicavcov.
Zloženie.
Obličky, močovody, močový mechúr, močová rúra.
Funkcia.
Tvorí, skladuje, vedie a odstraňuje moč z tela a vytvára pot pomocou potných žliaz. Reguluje objem a chemické zloženie krvi, filtruje a odstraňuje odpadové látky, reguluje rovnováhu tekutín a elektrolytov, pomáha udržiavať pH a stabilnú hladinu vápnika vo vnútornom prostredí, vylučuje hormóny, ktoré regulujú tvorbu červených krviniek. Taktiež poznáme vylučovanie : tráviacou, dýchacou, vylučovacou sústavou.
Choroby obličiek.
Obličky sú orgán pre život nevyhnutne dôležitý. Ak sa zastaví ich činnosť, nastane rozsiahla porucha vnútorného prostredia - urémia - a postihnutý pomerne za krátky čas umiera. 
V prípade zlyhania obličiek musí pacient chodiť na dialýzu, kde je napájaný na umelú obličku. Jeho krv sa vedie do špeciálneho prístroja, v ktorom sa zbavuje odpadových látok a očistená sa vracia späť do tela.
V obličkách sa môžu nachádzať močové kamene, ktoré môžu spôsobovať poruchu odtoku moču alebo byť príčinou opakovaných zápalov. Jeden zo spôsobov ich odstránenia je pomocou ultrazvuku, ktorý ich rozbije a menšie kamienky sa potom vylúčia močom.

</doc>
<doc id="36563" url="https://sk.wikipedia.org/wiki?curid=36563" title="Hyperobor">
Hyperobor

Hyperobor je masívna hviezda, väčšia ako nadobor, s hmotnosťou do 300 hmotností Slnka, dosahujúcou teoretickú hranicu hmotnosti hviezdy, čo je 300 hmotností Slnka, pretože pri väčšej hmotnosti už nie je možné dosiahnuť rovnováhu hviezdy a hviezda by produkovala toľko energie, že by došlo k jej rozpadu. Hyperobri sú najsvietivejšie hviezdy, ich jasnosť dosahuje miliardy svietivostí Slnka a ich teplota od 3.500 do 35.000 K. Existujú 1 až 3 milióny rokov predtým, ako vybuchnú ako supernova alebo hypernova. Predpokladá sa, že po výbuchu hyperobra ako supernova alebo hypernova zo zvyšku hviezdy ostane čierna diera.

</doc>
<doc id="36566" url="https://sk.wikipedia.org/wiki?curid=36566" title="Hypernova">
Hypernova

Hypernova (značka SLSN) je teoreticky predpokladaný typ supernovy vznikajúci kolapsom na konci životného cyklu výnimočne hmotnej hviezdy. V hypernove sa jadro rúti priamo do čiernej diery a z pólov jej rotácie vytrysknú dva extrémne energetické prúdy plazmy dosahujúce takmer rýchlosť svetla. Tieto výtrysky emitujú intenzívne gama žiarenie a predpokladá sa, že práve ony spôsobujú gama záblesky. Je 10-krát jasnejšia ako supernova.

</doc>
<doc id="36568" url="https://sk.wikipedia.org/wiki?curid=36568" title="Hypernovy">
Hypernovy



</doc>
<doc id="36570" url="https://sk.wikipedia.org/wiki?curid=36570" title="Železná studnička">
Železná studnička

Železná studnička (historicky "Železná studienka", , ) je názov prímestskej rekreačno-oddychovej lokality v Bratislavskom lesnom parku. Nachádza sa v závere Mlynskej doliny, na katastrálnom území mestskej časti Nové Mesto v okrese Bratislava III. Lokalita svoj názov dostala podľa železitej vody, ktorá na tunajšom území pramenila.
I keď časy najväčšej slávy Železnej studienky sú už dávno preč, jej história zanechala nezmazateľnú pečať v obraze spoločenského života starej Bratislavy.
História lokality.
Dnešná Železná studnička, známa predovšetkým ako obľúbené výletné miesto Bratislavčanov, má vskutku zaujímavú a nádychom romantiky pretkanú minulosť. 
Prameň železitej minerálnej vody objavili začiatkom 19. storočia pravdepodobne vydrickí mlynári. Kým dovtedy vyvierajúca voda odtekala bez úžitku, už v roku 1821 prišiel podnikavý muž s nápadom, ako železitý prameň využiť. Bol to stolársky majster Johann Tronner. Požiadal prešporských radných o dovolenie
Podľa historických záznamov mu mestská rada na svojom zasadnutí 6. apríla uvedeného roku vyhovela a vydala rozhodnutie tohto znenia:
Mestskí radní, vidiac že malé drevené kúpele si získavajú čoraz väčšiu popularitu, rozhodovali, či by pre mesto nebolo výhodné aby tu samo postavilo kúpeľný dom. Prv však, v roku 1826, dali urobiť rozbor minerálnej vody a výsledky sa ukázali ako veľmi povzbudivé. Analýzou sa zistilo, že voda, ktorá tadiaľ bez úžitku pretekala a zafarbovala svoje okolie na červeno, obsahovala okrem uhličitanových solí aj oxid železitý. Lokalitu pomenovali Železná studienka.
Ešte v tom istom roku sa na magistráte objavili žiadosti viacerých prešporských mešťanov
Ferdinandove kúpele.
Spomedzi všetkých záujemcov napokon mestská rada 13. septembra 1826 schválila zámer prešporského mešťana a podnikateľa (mal v prenájme kasíno a divadelnú reštauráciu v mestskej Redute) Jozefa Bergamenyho. 
Bergameny sa po kladnom rozhodnutí mohol pustiť do výstavby kúpeľného domu. Čoskoro však zistil, že vlastné finančné prostriedky mu nebudú stačiť a tak sa obrátil so žiadosťou o pôžičku na mestský sirotský úrad. Pretože však nemohol dať dostatočné záruky, jeho žiadosť bola zamietnutá. Napokon si zadovážil súkromné peniaze. 
Počas celej výstavby sa potýkal s finančnými problémami; napriek tomu 7. augusta 1827 bola hotová hrubá stavba. Podľa priložených účtovných dokladov výdavky činili 19 567 zlatých.
V polovici júna 1828 bola stavba úplne dokončená čo Bergameny 18. júna oznámil v novinách "Pressburger Zeitung":
Správa ďalej informuje o polohe a o možnostiach ako sa sem dostať ako aj o cenách ubytovania:
Kúpeľný dom dostal podľa vtedy panujúceho kráľa Ferdinanda V. pomenovanie "Ferdinandove kúpele" ("König Ferdinand Eisenbad", "Ferdinand király vasfürdö"). Poschodový dom s doširoka roztiahnutým priečelím a nápadným vchodovým rizalitom mal dvadsať miestností, nachádzali sa tu izby, kúpeľne, spoločenská miestnosť, kaplnka a reštaurácia so záhradou. Prvú liečebnú a spoločenskú sezónu slávnostne otvorili 7. júna 1830. Udalosť zaznamenal aj mestský archivár, ktorý zapísal, že slávnosť sa začala bohoslužbou v kúpeľnej kaplnke, ktorú celebroval generálny vikár trnavskej diecézy Alexius Jordanszky.
Vodu okrem toho, že sa využívala na liečbu priamo v kúpeľoch, plnili do nádob a dopravovali do mesta, kde ju záujemcom ponúkala jedna z miestnych lekární.
O liečivých účinkoch vody vyvierajúcej v lokalite Železnej studienky píše profesor filozofie a etnograf Ladislav Bielek vo svojej práci "Balneografia alebo popis niektorých kúpeľov Uhorska, Chorvátska a Slavónska zostavený v abecednom poradí". Kniha vyšla v roku 1837:
Ďalší osud kúpeľov.
Budovu v roku 1844 odkúpil známy prešporský podnikateľ, vinár a majiteľ viacerých prešporských hostincov a hotelov Jakub Palugyay, ktorý kúpele prebudoval na hotel. Budova ešte dvakrát zmenila majiteľa než sa v roku 1894 dostala do vlastníctva mesta. V roku 1878 sa stal vlastníkom budovy Ján Meyer a v roku 1890 bola v držbe Ľudovíta Schmidta. 
Lokalita sa medzitým stala obľúbeným miestom stretávania sa uhorskej šľachty a vyhľadávaným výletným cieľom Bratislavčanov. Okrem prechádzok v lesnom prostredí k najväčším lákadlám patrili jazerá, ktoré ponúkali možnosť člnkovania či rybárčenia; hotelová reštaurácia poskytovala občerstvenie a hotel sám sa častokrát stal miestom, kde sa usporadúvali rozličné spoločenské podujatia (plesy, majálesy a pod.). Začiatkom 20. storočia dal "Bratislavský okrášľovací spolok" postaviť za budovou bývalých kúpeľov zasklený drevený pavilón.
Rôzna stavebná činnosť a úpravy potoka Vydrica postupne narušili režim spodných vôd a liečivé pramene zanikli. Posledná rozsiahla úprava areálu sa uskutočnila v roku 1938, avšak v 60-tych rokoch bola už kúpeľná budova schátraná, a preto ju v roku 1970 asanovali.
Dopravné spojenie.
Vzhľadom k narastajúcej obľúbenosti Železnej studničky Bratislavčanmi, pristúpilo mesto k zriadeniu pravidelného spojenia tejto lokality s Prešporkom verejnou dopravou. Ako najvýhodnejší spôsob sa javila preprava trolejbusmi. Tie mali nahradiť už predtým jestvujúce dopravné spojenie, ktoré zabezpečovali fiakre ťahané koňmi.
Práce na výstavbe trate začali v roku 1908 montážou trolejového vedenia. Súčasne sa určila trať. Mala začínať na dnešnej Pražskej ulici (pri Palugyaovom paláci), pokračovať Brnianskou ulicou a odtiaľ pod Červený most a dolinou Vydrice na konečnú stanicu Železná studnička. Celá trať merala päťtisíc osemsto metrov.
Prevádzka na trati začala 19. júla 1909 čím sa Vydrická dolina stala prvým miestom v Bratislave kde premávala trolejbusová doprava. Štyri dni predtým noviny "Nyugatmagyarországi Hiradó" ("Západouhorský spravodaj") nadšene informovali o skončení stavebných prác. V deň začatia pravidelnej prevádzky na trať vyrazili prvé trolejbusy. Boli to vlastne automobily prerobené na elektrický pohon. Vozidlá zn. Daimler-Stoll, štyri tzv. letné boli otvorené a v prípade nepriaznivého počasia sa zatiahli odnímateľnou plachtovou strechou, a tri uzatvorené, prevádzkované prevažne v chladnejších dňoch, dodala firma "Daimler Motoren Gesselschaft" z rakúskeho Wiener Neustadtu. Uviezli dvadsaťštyri sediacich cestujúcich.
Prevádzka na trati fungovala pomerne krátko. Značné technické ale aj prevádzkové ťažkosti boli hlavnou príčinou, že začiatkom roka 1915 sa prevádzka "Vydrickej trolejbusovej dráhy" ("Pozsonyi Vödriczvölgyi Villamos Automobilvonal R.T.") zastavila. Všetky vozidlá vyradili z premávky a následne zošrotovali.
Hromadnú dopravu opäť obnovili o štrnásť rokov. V rokoch 19291941 tu zaviedli nepravidelnú dopravu autobusmi a od roku 1941 tu opäť premávali trolejbusy. 1. októbra 1941 vyrazili prvé vozidlá na pravidelnú linku s označením "P". Premávali však na skrátenej trase (dĺžka 2940 metrov). Začínali pri bývalom hoteli Centrál (na terajšej Žabotovej ulici), pokračovali po Lamačskej ceste a končili na Patrónke. Odtiaľ cestujúcich na Železnú studničku prevážali autobusy.
Súčasnosť.
Rovnako ako v minulosti aj dnes patrí Železná studienka k jednej z najvyhľadávanejších a najobľúbenejších prírodných lokalít v bezprostrednom okolí Bratislavy. Okrem prírodných hodnôt ju k tomu predurčuje dobrá dostupnosť motorovou dopravou, ako aj bicyklom či pešo. Lokalita je tiež križovatkou a východiskovým bodom viacerých turistických a cyklistických chodníkov.
Romantické a malebné zákutia Železnej studienky sú však už dávno minulosťou a jej čaro nám pripomínajú iba staré fotografie, príp. spomienky najstarších obyvateľov mesta. Miesto, na ktorom sa hrdo vypínala budova Ferdinandových kúpeľov, „okupujú“ stánky, ktoré nepripomínajú niekdajšiu noblesu tohto miesta.
Istou náplasťou bola revitalizácia priľahlej Partizánskej lúky (hoci nie je súčasťou Železnej studienky), ktorá sa tak zmenila na pekný areál s kultúrno-oddychovou funkciou.
Skutočným oživením lokality bolo po dlhých rokoch chátrania spustenie sedačkovej lanovky na Kolibu v roku 2005, ktorú môžu využiť ako peší turisti, tak aj cyklisti.

</doc>
<doc id="36571" url="https://sk.wikipedia.org/wiki?curid=36571" title="Dejiny Spojeného kráľovstva">
Dejiny Spojeného kráľovstva

Spojené kráľovstvo Veľkej Británie a Severného Írska (po angl. "United Kingdom of Great Britain and Northern Ireland") je západoeurópsky štát zahŕňajúci Anglicko, Škótsko, Wales (ktoré sa nachádzajú na ostrove Veľká Británia) a Severné Írsko, a ktorý viac ako sto rokov zahŕňal tiež celé Írsko.
Tento článok sa zaoberá dejinami tohto štátneho útvaru.
Pravek.
"Tento text je zameraný na ostrov Veľká Británia, o praveku v Írsku pozri Dejiny Írska"
Paleolit.
Prvými dôkazmi o živote ľudí na území ostrova Veľká Británia sú nálezy (z roku 2002) pazúrikových nástrojov a kostí z rodu Homo (podľa veku nálezov presnejšie Človek vzpriamený alebo Človek heidelberský) v pobrežných vrstvách z Pakefieldu v Suffolku, staré asi 700 000 rokov. Ide zatiaľ o najstaršie nálezy rodu Homo v Európe severne od Álp. V tomto období bol dnešný ostrov Veľká Británia polostrovom Európy, bol s ňou spojený súšou v miestach dnešného Lamanšského prielivu. Ďalším významným nálezom je nález človeka heidelberského z obdobia približne 500 000 rokov pred Kr.
Od medziľadovej doby ipswich (riss-würm; 128 – 120 000 pred Kr.), kedy sa Veľká Británia stala ostrovom, sú dôkazy o ľudskej prítomnosti minimálne. Pred 70 000 rokmi sa v dôsledku ďalšej doby ľadovej Veľká Británia opäť stala polostrovom. Po roku 30 000 pred Kr. sa napr. vo Walese objavujú nálezy aurignacienu (Človek rozumný dnešného typu). Počas extrémne chladného štadiálu Dimlington (pred 22 000 – 13 000 rokmi) ľudia na ostrovoch opäť nežili. Cca. pred 13 000 rokmi sa ľudia do Veľkej Británie vrátili (nálezy v Goughs Cave v Somersete). V období pred 12 500 – 12 000 rokmi sa objavuje prvá typická archeologická kultúra z Británie – tzv. creswellian. Bola to kultúra lovcov sobov. Od čias tejto kultúry už bola Británia trvalo osídlená.
Mezolit.
Po skončení poslednej ľadovej doby (pred 11 500 rokmi, teda 9500 pred Kr.) žili na území Veľkej Británie malé skupinky lovcov, zberačov a rybárov. Väčšinou nemali trvalé obydlia, ale putovali za stádami jeleňov, hlavným zdrojom obživy. Tento spôsob života bol značne sťažený pred 7 000 rokmi, keď následkom oteplenia a zalesnenia väčšiny územia tieto zvieratá vyhynuli.
Neolit.
Neolit sa v Británii začína okolo 4400 pred Kr., kedy mezolitické obyvateľstvo ostrova prebralo neolitický spôsob života, známy na európskom kontinente už dávno predtým (na Slovensku napr. od 5700 pred Kr.). Podľa starších názorov ako aj niektorých dnešných genetických analýz nešlo len o prebratie nového spôsobu starším obyvateľstvom, ale o príchod úplne nového obyvateľstva. Ak bolo skutočne tak, títo ľudia prišli z Pyrenejského polostrova. Obyvatelia vtedy žili najmä v západnej Veľkej Británii a Írsku (tam, kde neskôr Kelti), boli nižších postáv a tmavšej pleti, chovali zvieratá, obilniny a venovali sa hrnčiarstvu. O ich vyspelosti hovoria najmä stavby, ktoré vyžadovali spoluprácu a dobrú organizáciu. Spočiatku to boli mohyly a pohrebiská. Okolo roku 3000 pred Kr. začali stavať kruhovité stavby s priekopami. Boli to náboženské, politické a ekonomické centrá. Najznámejšie je Stonehenge neďaleko Salisbury, ktoré ale dnešnú podobu (kamene v kruhu) dostalo asi až okolo 2200 pred Kr.
Eneolit a bronzová doba.
Po 2800 pred Kr. prišli na ostrov noví usadlíci z Európy – kultúra zvoncovitých pohárov (2800 – 1700 pred Kr.). Boli väčších, silnejších postáv ako neolitickí obyvatelia. Mali dobré vojenské a kováčske schopnosti. Po ich príchode sa objavujú individuálne hroby vybavené hlinenými hrnčekmi. Ľudia tejto kultúry už dokázali spracúvať bronz a bronzové nástroje čoskoro nahradili kamenné.
Po tejto kultúre nasledovali ďalšie a po roku 1300 pred Kr. civilizácia z hradísk začala strácať na dôležitosti a do popredia sa dostali roľníci, ktorí sa naučili obohacovať pôdu prírodnými látkami, takže sa stala úrodnejšou. Dedina a opevnené pevnosti na kopcoch sa rozšírili po krajine. Stali sa správnymi centrami území.
Železná doba (Kelti).
Kelti boli národ pochádzajúci pravdepodobne z území strednej Európy alebo dokonca ešte viac z juhu, z južných oblastí Ruska. Boli väčšinou vysokých postáv a mali tmavé vlasy. Čo sa týka technológií, boli vyspelejší ako predošlí obyvatelia Británie. Vedeli spracovávať železo a tým pádom vyrábali pevnejšie zbrane a nástroje ako bronzové. Okolo roku 700 pred Kr. začali postupne, vo viacerých vlnách prichádzať na územie Británie. Pravdepodobne vytlačili pôvodných obyvateľov na severozápad do Walesu, Škótska a Írska a osídlili južné, nížinaté oblasti. Pre britskú históriu je ich príchod dôležitý, lebo sú predkovia mnohých dnešných obyvateľov Walesu, Cornwallu a Írska. Keltské jazyky sú v jednotlivých oblastiach stále používané, hoci je úradným jazykom na celom území angličtina. Nie je isté, či Kelti prišli ako mierumilovní osadníci alebo s cieľom vojnového ťaženia. Spočiatku žili všetky keltské skupiny rovnakým spôsobom, až okolo roku 500 pred Kr. sa objavili rozdiely medzi severozápadom a juhovýchodom ostrova. Boli rozdelení na viacero kmeňov, na čele ktorých stál náčelník z danej rodiny alebo kmeňa. Voľba prebiehala buď súbojom medzi jednotlivcami alebo hlasovaním.
Kelti pokračovali v poľnohospodárskych tradíciách ľudí pred nimi, ale vďaka železu zlepšili spôsob obrábania pôdy. To im umožnilo dopestovať bohatšiu úrodu. Taktiež budovali pevnosti na kopcoch, ktoré sa stali centrami lokálnych skupín. Kmene medzi sebou obchodovali a vytvárali tak vzájomné sociálne a politické vzťahy. Dve najvýznamnejšie obchodné centrá boli na mieste hlavných miest dnešného Anglicka a Škótska. Ako platidlo používali železné tyče, kým ich nenahradili mincami aké sa používali aj v Galii.
Kmene boli vedené družinou bojovníkov, veľmi dôležitú úlohu zohrávali kňazi – druidi. Mali vedomosti zo všetkých oblastí dôležitých pre život kmeňa ako napríklad história, právo a medicína.
Čo sa týka postavenia žien, v tomto období mali viac voľnosti ako v nasledujúcich storočiach. Dokonca niektoré kmene mali ako náčelníčky ženy. Napríklad Boudica sa postavila na čelo kmeňa po smrti svojho muža. V roku 61 pred Kr. viedla kmeň do boja proti Rimanom, ktorí si postupne začali pripájať keltské územia k svojej ríši. Tým sa začala rímska nadvláda, ktorá trvala niekoľko nasledujúcich storočí.
Rímska doba.
V prvom storočí po Kr. Rimania začali podnikať výboje a postupne si k svojej ríši pripojili väčšinu Európy. Postupne prenikli aj na Britské ostrovy, kde žili keltské kmene. Hnala ich túžba po nových územiach, ale aj dobrá rozvinutá poľnohospodárska produkcia Keltov, v ktorej Rimania videli lacný zdroj obživy pre svoje vojsko. Ako prvý prenikol na územie Veľkej Británie Iulius Caesar okolo roku 55 pred Kr., ale trvalo takmer sto rokov, kým Rimania získali väčšinu územia pod svoju kontrolu (okolo roku 43 po Kr.). Okrem pár výnimiek (ako napríklad povstanie vedené Boadicceaou v roku 60 – 61 po Kr.) postupovali pomerne ľahko, lebo mali lepšie organizovanú a vyzbrojenú armádu a Keltské kmene bojovali aj medzi sebou. 
K Rímskej ríši bolo pripojené územie na juhu Británie. Rimanom sa napriek snahe nepodarilo dobyť Kaledóniu (dnešné Škótsko). Nakoniec pozdĺž severnej hranice dal cisár Hadrián postaviť val siahajúci od rieky Humber až po rieku Severn. Bol dokončený roku 122 po Kr. a okrem vyznačenia hranice chránil pred nájazdmi kmeňov zo severu.
Rimania neboli len krutí dobyvatelia, ale v skutočnosti priniesli do Británie aj veľa dobrého. Upevnili novú kultúru a naučili pôvodných keltských obyvateľov čítať a písať. Gramotnosť sa šírila najmä medzi vyššími vrstvami spoločnosti, obyvateľmi miest a vlastníkmi pôdy, ktorý sa navyše začali učiť latinský a grécky jazyk. Rimania zakladali nové mestá, mnohé na miestach pôvodného osídlenia. V týchto mestách sídlili vojenské posádky, ktoré pomáhali udržiavať poriadok. Rozlišovali sa tri typy miest. "Coloniale" boli mestá obývané rímskymi usadlíkmi. "Municípiá" (lat. municipia) boli mestá so zmiešaným obyvateľstvom, ktorému bolo priznané rímske občianstvo. "Civitas" boli mestá s pôvodnými keltskými obyvateľmi. Celkovo Rimania vytvorili okolo 20 väčších miest s kamenným opevnením. Pospájané boli cestami, ktorých trvácnosť dokumentuje fakt, že mnohé z nich sú základmi ciest používaných dodnes. Londýn bol už vtedy veľkým mestom a dôležitým obchodným centrom Severnej Európy, pretože Británia produkovala dostatočné množstvo obilnín na export. Takisto v jazyku sa zachovali pozostatky z rímskych čias. Mnoho slov najmä z oblastí obchodu, domáceho života a názvy miest je rímskeho pôvodu. Nadvláda Rimanov v Británii trvala až do krízy rímskeho cisárstva v 4. storočí. Rímske vojsko čoraz ťažšie odolávalo útokom keltských kmeňov z Kaledónie. Takisto germánske kmene Sasov a Frankov znamenali ďalšiu hrozbu. Roku 409 boli posledné zvyšky rímskeho vojska stiahnuté z Británie a s nájazdmi Germánov si Kelti museli poradiť sami.
Včasný stredovek.
Sasi.
Bohatstvo a dobré poľnohospodárske podmienky na ostrovoch boli lákadlom pre germánske kmene, ktoré od začiatku 5. storočia prichádzali na územie Veľkej Británie. Okolo roku 430 po Kr. sa začali trvalo usadzovať. Pochádzali zo severnej Germánie a Škandinávie a delili sa na tri najvýznamnejšie kmene. Anglovia (odtiaľ názov Anglicko) osídľovali juh a stred územia. Juti oblasť okolo Kentu a Sasi stred územia medzi osadami Anglov a Jutov. Pravdepodobne prišli pre spomínanú prosperitu Británie, ale niektoré zdroje hovoria, že ich dokonca pozvali samotní Kelti, lebo po odchode Rimanov nemal kto vládnuť a zjednocovať jednotlivé, stále súperiace kmene. Celkovo je toto obdobie známe iba útržkovite, informácie boli spísané mníchmi a kronikármi žijúcimi o niekoľko storočí neskôr.
Kelti sa snažili odolávať týmto nájazdom, ale postupne boli vytláčaní viac a viac na západ. Nakoniec po roku 570 boli vytlačení do Walesu, Škótskych nížin a Cornwallu. Kmene, ktoré zostali na saskom území padli do otroctva. Preto sa zachovalo len málo pozostatkov keltskej kultúry, kým vplyv saskej kultúry je stále viditeľný; napríklad aj v modernej angličtine je mnoho slov saského pôvodu. Takisto pretrvali prvky z oblasti štátnej správy a riadenia štátu.
Krajina bola rozdelená na viacero menších kráľovstiev. V 7. storočí sa ich počet ustálil na 7: 
Objavili sa prvé pokusy o ich zjednotenie. Prvým známym zjednotiteľom bol kráľ Offa, vládca Mercie v rokoch 757 – 796. Svoju moc dokumentoval postavením obranného valu pozdĺž hranice s Walesom na ochranu pred Keltmi. V tomto období vznikol aj tzv. Witan – akýsi poradný orgán panovníka, ktorý sa sformoval z rady starších v predchádzajúcich obdobiach. Pomáhal formovať zákony a určovať právomoci vládcu. Takisto mal hlavné slovo pri zosadení a výbere panovníka (v tomto období sa kráľovský titul ešte nededil automaticky z otca na syna, ale Witan určoval vhodného následníka trónu). Napriek snahám sa Offovi nepodarilo zjednotiť celé Anglicko a po jeho smrti moc Mercie upadla.
Sasi priniesli modernizáciu aj do oblasti štátnej správy. Krajinu rozdelili na grófstva, na čele ktorých bol gróf, kráľovský miestodržiteľ. Takisto sa zlepšila úroveň poľnohospodárstva vynájdením výkonnejšieho pluhu. Vznikol aj nový trojpoľný systém obrábania pôdy. Vďaka týmto zmenám sa zlepšila spolupráca ľudí pri práci, lebo ťažký pluh a voly si nemohol dovoliť každý. Centrom bol dom oblastného veľkostatkára, kam dedinčania chodili splácať dane a bol aj správnym a vojenským centrom. Tieto zmeny priniesli aj negatívum a to bolo delenie obyvateľstva na jednotlivé vrstvy. Na čele spoločnosti bol kráľ, potom grófi, veľkostatkári a vojenskí velitelia. Najnižšie boli roľníci, ktorí boli pre nedostatočnú gramotnosť často vykorisťovaní miestnymi veľkostatkármi.
Kresťanstvo.
Do Británie začalo toto náboženstvo prenikať už ku koncu Rímskej nadvlády, lenže Sasi vyznávajúci staré germánske kulty vytlačili Keltov a tak sa kresťanstvo šírilo len v malej miere medzi keltskými kmeňmi. Prvé kláštory sú známe z územia Walesu. V 6. storočí pápež Gregor Veľký poslal mnícha Augustína (neskôr "sv. Augustín z Canterbury"), aby šíril kresťanstvo aj medzi Sasmi. Augustín bol vymenovaný za arcibiskupa v Canterbury, hlavnom centre Kentu – kde boli dobré podmienky, keďže manželka miestneho kráľa bola kresťanka. Lenže táto forma kresťanstva sa uchytila len medzi vyššími vrstvami spoločnosti, k roľníkom neprenikla. Vtedy keltskí mnísi opustili kláštory a z dediny do dediny rozširovali kresťanské učenie medzi prostý ľud, ktorý ho od nich prijal radšej ako od zbohatlíckych biskupov žijúcich za múrmi kráľovských palácov. Tak vnikli 2 odrody cirkvi – rímska a keltská. Kríza vyvrcholila hádkou o dátum Veľkej Noci. Roku 663 bola definitívne uprednostnená rímska cirkev a keltská upadla. Neskôr sa kresťanstvo rozšírilo aj do ostatných, kontinentálnych častí Germánie.
Rozvoju cirkvi napomáhali aj saskí králi, ale aj ich moc bola upevňovaná podporou cirkevných hodnostárov a pápeža, ktorý mal v období "temna" veľkú autoritu aj medzi európskymi panovníkmi. Boli založené ďalšie kláštory napr. Westminster, duchovné a vzdelanostné centrá. Mnísi šírili vzdelanie aj medzi obyčajnými obyvateľmi, lebo gramotnosť sa v spoločenskej hierarchii stala významnou. Moc sa dostávala do rúk tých, ktorí vedeli čítať a písať, čím sa len prehlbovali rozdiely medzi spoločenskými vrstvami. Rozvoj kláštorov napomáhal aj rozvoju obchodu. V tejto dobe hlavnú časť anglického exportu tvorila vlna, syry, hrnčiarske a kováčske výrobky, ryby a šperky.
Vikingovia.
Koncom 8. storočia prosperita Britských ostrovov začala lákať ďalších osadníkov. Boli to "Vikingovia", bojovníci a moreplavci. Pôvodne obývali územia v dnešnom Dánsku a Nórsku. Mali vlastné kráľovstvá, z nich najsilnejšie bolo dánske. Boli to dobrí, ale krutí bojovníci. Takisto sa preslávili svojim námorníctvom. Stavali ľahké lode, tzv. drakkary, ktorými brázdili moria. Okolo roku 1000 sa dostali až na územie dnešnej Ameriky. Živili sa poľnohospodárstvom, rybolovom a lovom zvierat. Na svojich výpravách ukoristili mnoho bohatstva a otrokov. Je viacero dôvodov, prečo sa rozhodli obsadiť Britániu. Jedným z nich sú už spomínané výhodné poľnohospodárske podmienky (určite priaznivejšie ako v Škandinávii). Ďalšie zdroje uvádzajú, že časť vikingského obyvateľstva mala nezhody s panovníkom a boli vyhostení. Možno ich zlákalo bohatstvo britských kláštorov, ktoré boli ľahkou korisťou, alebo len chceli rozšíriť svoje obchodné styky.
Prvý raz sa na anglickom pobreží objavili koncom 8. storočia. Okrádali a zabíjali obyvateľstvo (alebo ho brali do otroctva) v osadách na pobreží; ich cieľom boli hlavne kláštory (Vikingovia ešte neboli kresťania, vyznávali staré severské náboženstvo). Postupne ostávali v Anglicku dlhšie a dlhšie, dokonca žiadali od Sasov výkupné, aby sa ochránili pred ďalšími útokmi. Roku 842 dobyli Londýn a postupovali ďalej. Anglické kráľovstvá, stále súperiace medzi sebou, sa proti útočníkom neboli schopné zjednotiť. Dáni obsadili Nurthumbriu a dobyli York (865). V tomto období aj oni prijali kresťanstvo a pokojne sa usídlili na obsadenom území, podnikajúc ďalšie výboje.
Najsilnejším saským kráľovstvom v tomto období bol Wessex. Jeho vládca Alfréd Veľký, ktorý sa stal kráľom po svojom neschopnom bratovi Ethelredovi roku 871 vyhral bitku proti Vikingom. Keď si ostatné kráľovstvá uvedomili hrozbu zániku, podarilo sa mu zjednotiť zvyšok Anglicka a sám sa postavil do čela armády s cieľom zabrániť Vikingom ovládnuť zvyšok krajiny. Lenže po počiatočných úspechoch utrpel roku 876 porážku a musel platiť výkupné za mier. V bitke pri Ethandune roku 878 porazil vojsko dánskeho kráľa Guthruma a v roku 886 znova obsadil Londýn. Uzavrel s nepriateľmi dohodu: Vikingovia si ponechali územie na severe a východe Británie, nazývané Danelaw – oblasť, kde platilo dánske právo a vládol dánsky kráľ; na zvyšnom území vládol Alfréd. Za jeho vlády krajina prekvitala, podporoval šírenie kresťanstva a vzdelanosti. Takisto dal postaviť sieť hradov a opevnení na ochranu pred nepriateľmi. Po jeho smrti nastúpil na trón jeho syn Eduard I. Starší (899 – 924), ktorý ešte pripojil územie južne od rieky Humber a východne od Walesu. Takisto ovládol Merciu. Jeho nástupcovia posunuli hranice ešte ďalej na sever, roku 954 obsadili aj dovtedy vikingský York.
V roku 955 Dáni znova začali podnikať výboje na západ. Anglický kráľ Ethelred Mierumilovný im nebol schopný čeliť, a tak im zaplatil, aby nechali krajinu na pokoji (hoci len na určitý čas). Na tento účel uložil obyvateľom zvláštnu daň, tzv. Danegeld. Bol to začiatok pravidelného daňového systému, ktorý zabezpečoval peniaze na financovanie armády. Po Ethelredovej smrti napriek platbám Dáni kontrolovali väčšinu územia a v krajine vládol chaos. Witan sa rozhodol dať kráľovskú korunu dánskemu vládcovi Knutovi (známy aj ako Canut), ktorý nastolil poriadok, aj keď pod nadvládou Vikingov. Po ňom vládol jeho syn, ktorý však nečakane zomrel roku 1040. Witan následne korunu prisúdil Eduardovi, synovi Ethelreda Mierumilovného.
Bitka pri Hastingse.
Eduard nastúpil na trón ako Eduard Vyznávač. Veľmi sa zaujímal o cirkev, za jeho vlády bolo postavených veľa kostolov a kláštorov. Ako dieťa bol vychovávaný v Normandii, preto priniesol aj veľa prvkov tejto kultúry. Normani boli potomkovia Vikingov, ktorí sa usadili na severe Francúzska v predošlých storočiach. Eduard zomrel bez dediča roku 1066. O trón bolo veľa uchádzačov spomedzi anglickej a normanskej šľachty (pozval ich Eduard), taktiež dánsky kráľ Harald sa nevzdal myšlienky na anglický trón, o ktorý Dáni len nedávno prišli. Spomedzi šľachty si najväčšie nároky robil Viliam (neskôr Viliam Dobyvateľ), vojvoda z Normandie, ktorému trón prisľúbil sám Eduard. Ďalším kandidátom bol Harold II. z rodu Godwinovcov, najsilnejšieho rodu kráľovstva Wessex. Navyše bol aj príbuzný, keďže Eduard mal za manželku jeho sestru. Witan nakoniec rozhodol v prospech Harolda, odvolávajúc sa na anglické zásady, nie normanské; aj keď sa spomína dohoda, v ktorej Harold Viliamovi pri svojej návšteve sľúbil, že si nebude nárokovať trón po Eduardovej smrti. Viliam pristál v Anglicku so svojou armádou v roku 1066. Harold medzitým tiahol do boja proti Dánom, ktorí sa snažili dobyť York. Nakoniec ich zahnal, ale jeho unavená armáda už nebola schopná čeliť lepšie organizovaným Normanom. V bitke pri Hastingse utrpela strašnú porážku, sám Harold padol v boji a Viliam bol zanedlho vo Westminsteri korunovaný za nového kráľa. Začalo obdobie vlády Normanov.
Wales, Írsko, Škótsko.
Kelti, ktorí boli vytlačení Sasmi, si založili vlastné kráľovstvá. Kelti žijúci vo Walese, oddelenom Offovým valom, žili svojím vlastným životom. Keďže oblasť je hornatá a podmienky pre poľnohospodárstvo boli obmedzené, živili sa prevažne chovom zvierat v nížinách. Spoločnosť tvorili rodové zoskupenia, každé z nich vlastnilo viacero dedín a fariem. Väčšinou najsilnejší člen zoskupenia sa stal kráľom. Títo králi medzi sebou neustále bojovali a snažili sa zabrať územie toho druhého. Roku 1039 sa Llewelyn ap Gruffydd stal prvým kráľom dosť silným na to, aby zjednotil celé územie. Ale zvyšok svojho života strávil bojom o udržanie získaných území. Králi, ktorí prišli po ňom, mohli vládnuť len po uznaní nadvlády anglického kráľa Eduarda Vyznávača.
Írsko nikdy nebolo ovládané ani Rimanmi, ani Sasmi. Malo svoju vlastnú kultúru, tiež založenú na systéme rodových zoskupení s riadne volenými kráľmi. Silným fenoménom bolo kresťanstvo, hlavným šíriteľom bol svätý Patrik, dodnes patrón Írska. Kláštory vznikali hlavne pozdĺž pobrežia. Toto pokojné obdobie skončilo príchodom Vikingov. Títo priniesli do života Keltov nový politický aj ekonomický rozmer. Zakladali prístavy a obchodné centrá ako napr. Dublin. Aj Írsko bolo istý čas zjednotené (1002 – 1014) pod kráľom Brianom Borum, ktorý je dodnes považovaný za jedného z najväčších írskych vládcov. Aj on však padol v boji s Vikingami. Nakoniec Írsko ovládli Normani.
Vďaka svojej geografickej polohe malo Škótsko viac druhov obyvateľstva. Členilo sa na 2 oblasti. Na úrodných nížinách žili najmä obyvatelia britského pôvodu, spôsobom života podobní Angličanom. Na severe vo vysočinách žili kmene späté svojimi rodovými tradíciami v tzv. klanoch. Jednými z nich boli Piktovia, hovoriaci keltským jazykom. Ďalej tu žili Škóti. Roku 843 boli Škóti a Piktovia zjednotení škótskym kráľom. Neskôr sa k nim pridali aj obyvatelia z nížin. Tieto tri skupiny sa spojili z viacerých dôvodov. Zdieľali spoločnú keltskú kultúru, ekonomika a hospodárstvo záviselo na chove zvierat, vyznávali kresťanstvo a mali spoločných nepriateľov. Škótsko sa takisto nevyhlo útoku Vikingov, no väčšou hrozbou boli Angličania; anglický kráľ si robil zálusk na škótsku korunu. Roku 934 Wessexská armáda Škótov porazila a vytlačila viac na sever. Škóti nekládli veľký odpor a táto ľahostajnosť sa im spočiatku vyplácala; Angličania sa stiahli a na istý čas žili v mieri.
Vrcholný stredovek.
Feudalizmus.
Aj keď bol Viliam Dobyvateľ úspešne korunovaný za kráľa, boje pokračovali. Sasi naďalej organizovali povstania, ktoré normanská armáda tvrdo potláčala. Postupovala z dediny do dediny a ničila všetky strategické miesta, ktoré by mohli Sasom pomôcť. Hlavne v severných oblastiach v okolí Durhamu a Yorku bolo veľa zničených dedín. Čo sa týka šľachty, v jej zložení došlo k zmenám. Z pôvodných saských grófov a biskupov sa udržali len tí, ktorí uznali Viliama za kráľa. Väčšina bola nahradená normanskými šľachticmi, ktorých pozýval do krajiny Viliam. V Británii prevládol tzv. feudalizmus: Vlastníkom všetkej pôdy v štáte bol kráľ. Časť pôdy dával do prenájmu šľachte (1/2), časť cirkvi (1/4), moc ktorej postupne silnela a cirkevní hodnostári na čele s pápežom mali veľký vplyv na rozhodnutia panovníka, a časť si nechal pre seba (1/5). Títo správcovia mu za pôdu museli prisľúbiť vernosť a odvádzať mu časť výnosov ako daň. V prípade vojny museli kráľovi poskytnúť mužov do vojska. Správca-vazal mohol taktiež časť svojej pôdy dať do prenájmu nižšej šľachte, rytierom alebo aj slobodným občanom. niektorí pôdu splácali poskytnutím vojenskej podpory, iní časťou úrody. Obyvatelia museli platiť aj daň cirkvi. Ak nejaký šľachtic zomrel, pôdu dedil najstarší syn, no najskôr musel dostať povolenie od kráľa (za príslušný poplatok). Ak šľachtic nemal potomka, pôda sa vrátila kráľovi a ten ďalej rozhodoval čo s ňou. Tieto vzťahy medzi lénnym pánom a vazalom pretrvali s menšími zmenami veľmi dlho, dokonca prísaha vernosti lénnemu pánovi je dodnes súčasťou kráľovskej korunovácie. Tento systém bol dôležitý aj pre panovníka, lebo keby nedaroval pôdu svojim vazalom, neposkytli by mu vojenskú podporu a mohli by sa vzbúriť. Tak by mohol prísť o svoje majetky aj trón. Viliam chcel presne vedieť veľkosť svojho majetku, aby mohol odhadnúť výnosy z prenájmu pôdy. Taktiež potreboval vedieť počty obyvateľov, aby mohol zaviesť dane. Preto dal v roku 1086 spísať všetky údaje o krajine v Knihe posledného súdu. Poskytla o nej kompletný ekonomický a hospodársky obraz a umožnila ďalšiu významnú reformu, ktorá takisto pretrvala doteraz. Boli to dane, ktoré museli platiť všetci obyvatelia buď peňažnou alebo naturálnou formou. Kráľ zodpovedal aj za zákony a poriadok v štáte, no výkon spravodlivosti ponechal na grófoch v jednotlivých krajoch. Zákony sa v jednotlivých grófstvách líšili, boli zmesou saského a normanského práva. Z Normandie prišla aj nová kultúra, prejavujúca sa hlavne v architektúre. Stavali sa nové typy budov v románskom štýle. Mali hrubé, masívne múry na ochranu pred nepriateľom. Vznikali najmä zámky a katedrály.
Normandia.
Keď Viliam v roku 1087 zomrel, zanechal "Normanské vojvodstvo" najstaršiemu synovi Róbertovi a kráľom Anglicka sa stal ďalší syn Viliam II. Ryšavý. Róbert odišiel na križiacku výpravu proti Moslimom, a tak Viliam II. spravoval obe časti krajiny. Ale roku 1100 zahynul pri nehode na poľovačke a nezanechal následníka (nebol ani ženatý). Najmladší syn Viliama Dobyvateľa Henrich si uvedomil šancu na trón, no musel rýchlo konať. Dal sa korunovať za kráľa vo Westminsteri. Medzitým sa Róbert vrátil z križiackej výpravy a hodlajúc presadiť svoje nároky na trón, začal chystať armádu. Normanská šľachta sa musela rozhodnúť, na koho stranu sa pridá. Nakoniec si zvolili Henricha I a Róbert ustúpil do Normandie. Henrich vedel, že ho bude nasledovať mnoho šľachticov, ktorí ho podporovali a on by tým mohol stratiť pôdu a výnosy z nej. Preto roku 1106 vtrhol do Normandie a zajal Róberta. Odvtedy boli Normandia a Anglicko zjednotené pod jedným vládcom. Henrichovým hlavným cieľom bolo uchovanie oboch krajín pre svojho dediča. Vytrvalo odolával pokusom francúzskych šľachticov, ktorí sa usilovali o získanie Normandie. Ale v roku 1120 mu zomrel jediný syn a Henrich musel uznať svoju dcéru Matildu ako nástupkyňu trónu. Vydal ju za významného francúzskeho šľachtica Geoffreya V. Geoffrey bol dedičom pozemkov v Anjou, území juhozápadne od Normandie a Henrich dúfal v ďalšie rozšírenie územia. Pred smrťou mu ostatní šľachtici pod prísahou sľúbili, že nechajú vládnuť Matildu, ale Henrichova hádka s Geoffreyom situáciu zase skomplikovala. Okrem Matildy a jej manžela, ktorí v tom čase žili vo Francúzsku, sa objavil ďalší uchádzač, Štefan z Blois. Šľachtici ho po období váhania uznali za kráľa. Bol pomerne slabý panovník, napriek svojim dobrým vojenským schopnostiam. O štyri roky neskôr Matilda vtrhla do krajiny a spor o trón prerástol do občianskej vojny. Nakoniec sa dohodli, že Štefan môže vládnuť dovtedy, kým Matildin syn Henrich II. nebude dostatočne zrelý na kraľovanie. Štefan do roka zomrel a krajina, pomaly sa zotavujúca z občianskej vojny, mala opäť právoplatného vládcu z novej, Plantagenetovskej dynastie.
Plantagenetovci.
Henrich II. sa najskôr zbavil šľachty, ktorá podporovala Štefana z Blois. Ďalej sa zaoberal rozširovaním územia kráľovstva. Ako syn Geoffreyho Plantageneta pripojil k Británii pozemky v Anjou a manželstvom s Eleonórou Akvitánskou zdedil aj ďalšie majetky južne od Anjou. Jeho ríša siahala od škótskych hraníc až po Pyreneje. Dokonca vo Francúzsku vlastnil viac pôdy ako tamojší kráľ, hoci bol stále jeho vazalom. Zaviedol nový, jednotný právny systém, ktorý nahradil saské zvykové právo. V tomto období vrcholil boj o moc medzi panovníkom a cirkvou. Spory pretrvávali už od vlády Viliama II. Ryšavého. Kráľ chcel dostať cirkev pod svoju kontrolu a vymenúvať biskupov. Arcibiskup s tým nesúhlasil, argumentujúc, že kráľ je podriadený bohu, a preto by cirkev mala rozhodovať o duchovných aj svetských veciach. Situácia sa zmenila, keď Henrich II. v roku 1162 vymenoval svojho priateľa Tomáša Becketa za arcibiskupa v Canterbury. Ten najskôr akceptoval jeho reformy, no keď Henrich vydal konštitúciu, ktorá povoľovala súdiť cirkevných hodnostárov svetským súdom, ušiel do Francúzska. Roku 1170 sa vrátil a vystúpil proti kráľovi, obhajujúc práva cirkvi. Henrich sa nahneval a v záchvate hnevu sa opýtal "Nenájde sa snáď nikto, čo by ma zbavil toho otravného kňaza?" Jeho rytieri to zle pochopili a zavraždili Becketa priamo v katedrále. Táto udalosť šokovala celú kresťanskú Európu. Tomáš Becket bol vyhlásený za svätého a z Canterbury sa stalo pútnické miesto. Henrich musel poprosiť pápeža o odpustenie a vzdať sa niektorých privilégií. Na istý čas sa moc cirkvi dostala do popredia. Henrich sa taktiež dostal od sporu so svojimi synmi, ktorí bránili záujmy svojho lénneho pána, francúzskeho kráľa. Henrich zomrel, sklamaný zo svojich detí, v roku 1189 a jeho syn Richard sa stal kráľom. Richard I. Levie srdce bol populárny kráľ, napriek tomu, že v Británii strávil len málo času. Najskôr sa zúčastnil križiackej výpravy do Svätej zeme, neskôr bol zajatý rakúskym vojvodom a trvalo takmer dva roky, kým Angličania za neho zaplatili výkupné. Po jeho smrti roku 1199 sa vlády ujal jeho brat Ján Bezzemok.
Veľká listina slobôd.
Ján Bezzemok bol slabý panovník, navyše veľmi lakomý. Obmedzil právomoci oblastných súdov a väčšinu prípadov riešil sám na kráľovskom súde kvôli zisku. Taktiež zvýšil dedičské poplatky za pôdu po smrti predka. S cirkevnou a štátnou pôdou narábal vo svoj prospech. Jeho popularita ešte klesla v roku 1204, keď francúzsky kráľ napadol Normandiu a Ján napriek nárokom na šľachticov, nebol schopný ubrániť ich pôdu pred zabratím – preto ho nazvali Bezzemok. Šľachtici sa pochopiteľne búrili a kráľ stratil svoju autoritu. Taktiež mal spor s pápežom kvôli vymenovaniu arcibiskupa v Canterbury. Roku 1215 sa pokúsil získať späť Normandiu, no šľachta mu odmietla poslušnosť a neposlala mužov do kráľovskej armády. Zhromaždila sa v Londýne, kde sa k nej pripojili aj mešťania a Ján bol nútený s nimi podpísať dohodu. Vydal "Veľkú listinu slobôd (Magna charta), 1215" – symbol občianskej slobody. Zväčšila práva slobodných občanov a šľachte dala nové privilégiá. Okrem iného kráľovi zakazovala bezdôvodne zvyšovať dane. Odvtedy feudálny systém upadal – kráľ už nemal neobmedzenú moc, lebo šľachtici mohli argumentovať touto listinou. Navyše, títo začali spolupracovať s vrstvou bohatých mešťanov. Listinu musel uznať každý ďalší kráľ až do 16. storočia.
Parlament.
Ján nedodržiaval listinu dôsledne a občianskej vojne zabránila len jeho smrť v roku 1216. Jeho syn Henrich III. mal iba 9 rokov, a tak bol spočiatku pod kontrolou šľachticov zvýhodnených Veľkou listinou slobôd. Keď bol konečne schopný samostatne vládnuť, snažil sa vymaniť spod vplyvu šľachty a za poradcov si vybral svojich zahraničných priateľov. Viedol nákladnú vojnu na podporu pápeža na Sicílii a vo Francúzsku, čo sa samozrejme nepáčilo šľachte. Vypukla občianska vojna, v ktorej vodca šľachticov Simon de Montfort v roku 1258 prevzal vládu a zvolil radu šľachticov, ktorú nazval "parlament". Parlament spravoval kráľovské financie a Henrich sa musel vzdať svojich poradcov. Šľachta a mešťania súhlasili s novým systémom, lebo ich oslobodil od ťažkých daní, ktoré uvalil Henrich na financovanie vojny. Niektorí šľachtici však zostali verní Henrichovi. Tento v roku 1265 porazil Montforta, ale zachoval určitú rovnováhu medzi kráľom a šľachtou. Po ňom nastúpil na trón jeho syn Eduard I. Zdokonalil Montfortov parlament, ktorý síce mohol vydávať zákony a politické rozhodnutia, ale šľachtici v ňom neboli schopní zabezpečiť kráľovi dostatok peňazí. To bolo možné iba zvýšením daní, na to však bol potrebný súhlas tých, ktorých sa to týkalo. Preto Eduard zriadil druhú komoru parlamentu, snemovňu reprezentantov. Zastúpenie v nej mala nižšia šľachta, rytieri aj mešťania. Každé grófstvo malo dvoch reprezentantov, ktorí boli nútení akceptovať zvýšenie daní. Podobné parlamenty fungovali aj v iných krajinách, no anglický bol výnimočný tým, že v ňom mali zastúpenie všetky vrstvy spoločnosti. Spolupráca medzi nimi bola dôležitá pre ďalšie fungovanie monarchie.
Vzbura.
Eduard sa nezaoberal stratenými územiami vo Francúzsku, ale snažil sa získať pod svoju kontrolu zvyšok Británie. Normanským šľachticom dovolil robiť výboje na územie Walesu. Tí postupne získali územia pozdĺž hranice, premiešali sa s pôvodným obyvateľstvom a vytvorili novú spoločenskú vrstvu Walesanov a Normanov, ktorí boli vazalmi anglického kráľa. Walesania, ktorí neboli pod kontrolou Anglicka, žili na západe krajiny v hornatej oblasti, vedení Llewelynom Gruffyddom, princom z Gwynedu, ktorý sa snažil získať nezávislosť od Anglicka. Eduard ho v roku 1282 porazil a v roku 1284 získal cely západný Wales. Do oblastí ovládaných Normanmi nezasahoval, lebo nechcel mať konflikty so svojou šľachtou. Svojho syna slávnostne vymenoval za princa z Walesu. Odvtedy tento titul patrí najstaršiemu kráľovskému synovi. 
&lt;br&gt;Írsko bolo ovládnuté Normanmi v roku 1169. Eduard I. sa obával, že sa stanú nezávislými a sám sa vydal do Írska. Presvedčil írskych vodcov aj Normanov, aby uznali jeho nadvládu. Taktiež naliehal na pápeža, aby mu umožnil prevziať keltskú cirkev pod svoju kontrolu. Eduard vynakladal veľa finančných prostriedkov na získanie Walesu a Škótska, a preto nemal dostatok peňazí na výboje do Írska. Angličania tam kontrolovali iba malú oblasť okolo Dublinu.
&lt;br&gt;Situácia v Škótsku bola iná. Škótsky kráľ mal stabilnú pozíciu a Normanom sa tam nepodarilo ovládnuť krajinu, tak ako v Írsku a Walese. Eduard sa o to pokúsil. Škótsko malo blízke vzťahy s Francúzskom. Škótsky kráľ mal veľa vazalov medzi normanskými šľachticmi. Južné oblasti budovali feudalizmus ako väčšina krajín, ale obyvatelia vysočín naďalej žili vo svojom „klanovom systéme“. V roku 1290 nastal spor o škótsky trón. Dvaja najväčší kandidáti boli normanskí rytieri Ján de Balliol a Róbert Bruce. Aby sa zabránilo občianskej vojne, Eduard bol pozvaný, aby spor vyriešil. Súhlasil pod podmienkou, že uznajú anglickú nadvládu. Rozhodol v prospech Jána, ktorý však nevládol šťastne. Angličania žiadali peniaze a vojenskú podporu a Škóti sa búrili. Vypukla "vzbura" proti Angličanom, na čele ktorej stál William Wallace, normanský rytier. Po počiatočných víťazstvách bol však v roku 1297 porazený, následne popravený a jeho hlava bola vystavená na londýnskom moste. Niektorí škótski šľachtici uznali Eduarda, ale väčšina ľudí pokračovala v odpore, ktorý po Wallaceovej smrti ešte vzrástol. Eduard chcel Škótsko zlomiť, ale napokon iba posilnil jeho nacionalizmus. Novým vodcom sa stal Róbert Bruce, ktorý vyhnal anglickú armádu. Eduard I. chystal protiúder, ale zomrel v roku 1307. Na trón nastúpil jeho syn Eduard II. Bruce medzitým porazil svojich nepriateľov v Škótsku a stal sa kráľom. V roku 1314 uštedril Angličanom zdrvujúcu porážku v bitke pri Bannockburne, a tak Škótsko zostalo samostatné.
Neskorý stredovek.
Storočná vojna.
14. storočie znamenalo pre Anglicko ťažké obdobie – či už v podobe vojen alebo epidémií moru. Takisto v tomto období vzrástla moc mešťanov a šľachty, pretože panovník sa na nich spoliehal pri financovaní drahých vojen. Spolupráca medzi šľachtou a mešťanmi sa stala základom pre ďalší politický vývoj, hlavne posilnila moc parlamentu a ľudu. Po víťazstve Škótov pri Bannockburne sa ich Eduard II. stále snažil ovládnuť, no po ich vytrvalom odpore sa tejto myšlienky vzdal. Pre vzrastajúce rozpory medzi ním a šľachtou bol v roku 1327 zosadený a zavraždený. Jeho syn, Eduard III. síce vinníkov potrestal, ale aj tak táto udalosť zanechala škvrnu na kráľovskej moci. Onedlho však Angličania opäť stáli vo vojne proti Škótom, ktorí ešte v roku 1295 podpísali s Francúzmi dohodu o vzájomnej pomoci a vojenskej podpore proti Angličanom. Toto spojenectvo pretrvalo až do 16. storočia. Francúzsky kráľ Filip VI. z Valois si robil stále väčšie a väčšie nároky na anglické územia vo Francúzsku, no jeho vazali sa búrili už dlhé storočia a odmietali uznať jeho nadvládu. Jedným z týchto vazalov bol stále aj anglický kráľ. Aby posilnil svoju pozíciu, začal francúzsky kráľ zasahovať do obchodných vzťahov Angličanov. V roku 1324 obsadil Gaskoňsko, ktoré dodávalo víno výmenou za anglickú vlnu a obilniny. Takisto apeloval na burgundského vojvodu, aby prestal dovážať vlnu z Anglicka. Tieto dve územia zabezpečovali pre anglickú ekonomiku najväčší zisk, preto je jasné, že Angličania s obmedzeniami nesúhlasili – bol to jeden z dôvodov "storočnej vojny", ktorá s prestávkami skutočne trvala viac ako sto rokov. Túto vojnu schvaľovali aj mešťania a ostatné vrstvy spoločnosti, lebo na rozdiel od konfliktov so Škótskom a Walesom mohla priniesť obrovský zisk. Burgundský vojvoda bol nútený uzavrieť spojenectvo s Angličanmi proti Francúzom.
Eduard III. si ako vazal nárokoval francúzsky trón a v roku 1337 vyhlásil Francúzsku vojnu. Spočiatku boli úspešnejší Angličania, vďaka vojnovým skúsenostiam s Keltmi. Veď aj najdôležitejšou zložkou ich armády boli waleskí lukostrelci. Boli rýchli a presní, ich šípy dokonca prenikli aj brnením. Zrodili sa prvé anglické víťazstvá pri Kresčaku v roku 1346 a Poitiers v roku 1356. Dokonca aj francúzsky kráľ Ján II. Dobrý (syn Filipa VI.) bol zajatý a Francúzi museli zaňho odovzdať veľké výkupné. Angličania taktiež získali značnú vojnovú korisť. V roku 1360 bolo uzavreté prímerie, Eduard sa vzdal nárokov na francúzsky trón a uspokojil sa s novo získanými územiami vo Francúzsku. Pripojil si Akvitánsko, časť Normandie a prístav Calais. Ale vojna neskončila a francúzsky kráľ postupne získal väčšinu území späť. Aj Škóti posilnení spojenectvom zaútočili v roku 1346 na Angličanov, no boli porazení. Kráľ Dávid sa stal zajatcom a Francúzi ho museli vykúpiť. Eduard uspokojený vojnovými ziskmi sa vzdal aj myšlienky na ovládnutie Škótska a medzi krajinami zavládlo prímerie.
Rytierstvo.
V tomto období dosiahlo "rytierstvo" svoj vrchol. Anglický kráľ Eduard III. aj so svojim synom Čiernym princom Eduardom boli považovaní za príklad moderného rytiera a ľudia si ich vážili pre ich odvahu a rytierske správanie. Podla ideálov dobrý rytier slúžil bohu a kráľovi a v prípade potreby hájil česť dámy. Eduard sa inšpiroval legendou o kráľovi Artušovi a svoj dvor zorganizoval na spôsob slávneho Camelotu. Takisto si zvolil svojich rytierov okrúhleho stola s ktorými sa stretával raz do roka na deň svätého Juraja (patrón Anglicka) na Windsorskom zámku. Rytierstvo bolo skvelým spôsobom pre mužov v krajine, lebo im umožňovalo získať bohatstvo, slávu aj rešpekt. Čierneho Princa sa dokonca obávali aj Francúzi.
Čierna smrť.
Celé 14. storočie bolo poznačené poklesom populácie v dôsledku krízy v poľnohospodárstve a chorôb. Najväčšia epidémia ochorenia označovaného ako "čierna smrť" (pravdepodobne mor), zasiahla Britániu v rokoch 1348 – 1349. Šírila sa rýchlo, vďaka nedostatočnej hygiene a potkanom. Usmrtila viac ako 1/3 populácie, celé dediny a mestá boli vyľudnené. Trvalo takmer tri storočia, kým počet obyvateľov dosiahol čísla z roku 1300 (4 000 000). Ešte koncom 13. storočia z dôvodu vzrastu cien veľkostatkári prestali platiť roľníkom za ich prácu a vrátili sa k nevoľníctvu. Dedinčania dostali pôdu do daru a museli odvádzať daň. No po epidémii klesol počet obyvateľov natoľko, že nemal kto pracovať. Parlament a kráľ sa snažili zvýšiť platy. Aj roľníci si uvedomili, že peniaze im za prácu patria, čo v konečnom dôsledku znamenalo koniec nevoľníctva. Veľkostatkári boli nútení dávať pôdu do prenájmu nižším statkárom a takto vznikla nová spoločenská vrstva tzv. „yeomens“, ktorá sa stala dôležitou súčasťou štátnej ekonomiky. Aj život roľníkov sa zlepšil, mali dosť peňazí na stavbu kamenných domov, pevnejších ako drevené. V ekonomike nastali aj ďalšie zmeny; hlavná exportná surovina – vlna – bola nahradená hotovými šatami. Mešťania spracovávali surovú vlnu v nových textilných fabrikách a predávali ju so ziskom. Tieto fabriky boli najmä na západe krajiny v Yorkshire a Walese. Eduard III. si udržal popularitu medzi ľuďmi aj napriek chorobám a zlej finančnej situácii v krajine. 
&lt;br&gt;Horšie na tom bol jeho vnuk Richard II., ktorý nastúpil na trón v roku 1377. Jeho otec, Čierny princ Eduard zomrel krátko predtým. Richard mal iba 11 rokov a tak vládli jeho poradcovia, ktorí zaviedli daň na každého obyvateľa nad 15 rokov. V roku 1381v po opätovnom vysokom zvýšení sa začali obyvatelia búriť. Vzbura sa šírila najmä z bohatších oblastí, Kentu a East England, ku ktorým sa pridali aj chudobnejšie kraje. Ďalší dôvod na vzburu dali veľkostatkári, ktorí z roľníkov znova robili nevoľníkov, pretože to bolo finančne výhodnejšie. Vzbúrencov viedol Watt Tyler, ktorý vyhlasoval, že pred bohom sú si všetci rovní, tak prečo by mali byť obyvatelia delení na vrstvy. Vzbura trvala iba pár týždňov, pričom roľníci obsadili väčšinu Londýna, kde sa k ním pridali aj mešťania. Richard sľúbil, že vyhovie požiadavkám vzbúrencov a zruší nevoľníctvo. Svoj sľub nedodržal a vodcov dal obesiť. No revolúcia aj tak znamenala výstrahu pre panovníka a šľachtu. Richard mal problémy aj so svojimi šľachticmi a využíval svoje právomoci proti nim. Svojho strýka, Jána z Gentu, jedného z najsilnejších mužov v krajine, dal uväzniť. Jeho syn Henrich z Lancasteru mu to neodpustil a v roku 1399, keď bol Richard zaneprázdnený situáciou v Írsku, Richarda zosadil.
Richard nemal potomka a tak znova vypukol boj o trón medzi synom Eduarda III. a Henrichom. Henrich nakoniec získal podporu šľachticov a nastúpil na trón ako Henrich IV. Zvyšok života strávil obnovovaním kráľovskej autority a zabezpečovaním trónu pre svojho syna. Cítil hrozbu ďalšej vojny. Vzbura roľníkov vzišla z nezhôd medzi ľudom a štátom, ale v krajine takisto vzrastali nezhody s cirkvou. Cirkevní hodnostári dávno nedodržiavali kresťanské ideály, mnohým šlo len o zisk a bohatstvo. S poddanými zaobchádzali kruto a ľudia odmietali platiť cirkevnú daň. Situáciu ešte zhoršil fakt, že od roku 1309 bol sídlom pápeža Avignon vo Francúzsku, s ktorým Angličania viedli vojnu. Ľudia si mysleli, že platením daní pápežovi pomáhajú Francúzom. S tým súhlasil aj kráľ a znížil cirkevnú daň. Cirkev neprotestovala, lebo bola na jednej strane s vládnúcou vrstvou. Mnohí hodnostári pochádzali zo šľachtických rodov a vymenoval ich sám kráľ. Keď roľníci v roku 1381 obsadili Londýn, popravili arcibiskupa z Canterbury, ktorý bol zároveň kráľovským kancelárom. Kresťania už neboli odkázaní na učenie kňazov, lebo začali vychádzať náboženské knihy v anglickom jazyku, ktoré im poskytovali dostatočné vedomosti. Autorita cirkvi klesla. Dokonca vznikla jej odroda tzv. „lollardy“, vedená Johnom Wycliffom, oxfordským profesorom. Išlo im o čistotu cirkvi, bez svetského bohatstva. Mali podporu aj v radoch šľachty, lenže nasledujúci kráľ Henrich IV. bol verný tradičnej cirkvi. Lollardov zakázal, dokonca ich dával popravovať.
Storočná vojna pokračuje.
V roku 1413 Henrich IV. zomrel a na trón nastúpil jeho syn Henrich V. Do dejín vošiel ako jeden z najschopnejších anglických vládcov. Podobne ako Eduard III. si robil nároky na francúzsky trón a v roku 1415 obnovil boje proti Francúzom. Spočiatku ťažil z výhody roztrieštenosti francúzskej šľachty a slabého kráľa Karola VI. Takisto sa mohol spoliehať na podporu Burgundska. Lepšie vyzbrojení Angličania porazili Francúzov pri Azincourte. Medzi rokmi 1417 až 1420 sa Henrichovi podarilo získať Normandiu a okolité územia. Oženil sa dcérou francúzskeho kráľa, Katarínou z Valois, a bol uznaný ako dedič francúzskeho trónu. Ale nikdy sa tam kráľom nestal – zomrel skôr ako Karol VI., po ktorom mal dediť. Jeho syn Henrich VI. sa ako deväťročný stal vládcom oboch krajín. 
&lt;br&gt;Francúzi posilnení národným cítením získali prevahu. Na ich čele stála Jana z Arku, hlboko veriace sedliacke dievča, ktorá Angličanom uštedrila niekoľko krutých porážok. Padla však do burgundského zajatia a bola vydaná Angličanom. Tí ju v roku 1431 upálili za kacírstvo. Neskôr ju vyhlásili za svätú. Angličania aj napriek snahe pomaly prehrávali túto pre nich nákladnú, vyše sto rokov trvajúcu vojnu. Ich spojenci stratili dôveru a opustili ich. Stratou Gaskoňska v roku 1453 sa storočná vojna skončila. Anglicko stratilo všetky územia vo Francúzsku okrem prístavu v Calais.
Vojna ruží.
Henrich VI. bol veľmi inteligentný a prahol po vzdelaní. Dokonca dal založiť kráľovskú fakultu na univerzite v Cambridge a prestížnu školu Eton College. Nesúhlasil s bojachtivými šľachticmi, radšej trávil čas v študovniach. Bol preto nevhodný kráľ pre toto búrlivé obdobie. Navyše si veľmi zle zvolil svojich poradcov. Šľachta sa otvorene pýtala, či je trón oboch krajín v správnych rukách. Dobre si pamätali ako Henrich IV. získal trón po zosadení Richarda II. V tomto období bolo v Anglicku asi 60 silných šľachtických rodov. Mnohé z nich vlastnili súkromné armády. Nakoniec sa šľachta rozdelila na dva tábory – tých, čo ostali verní Henrichovi VI. – Lancasterovci a tých, čo podporovali vojvodu z Yorku – Yorkovci. Neskôr bol tento konflikt nazvaný "vojna ruží", lebo symbol Lancasterovcov bola červená a Yorkovcov biela ruža. Po bojoch získal v roku 1461 trón syn padlého vojvodu z Yorku, Eduard. Eduard IV. uväznil Henricha VI. v Toweri. O deväť rokov neskôr ho vyslobodila armáda Lancasterovcov a Eduarda vyhnali z krajiny. Ten ale využil podporu juhoanglických mešťanov, s ktorými mali Yorkisti silné obchodné vzťahy a v roku 1471 znovu porazil Lancasterovcov. Henrich zomrel v Toweri krátko na to, pravdepodobne bol zavraždený. Boje však pokračovali. Eduard zomrel v roku 1483 a zanechal dvoch malých synov. Jeho ambiciózny brat Richard z Gloucestru ich dal uväzniť a stal sa kráľom Richardom III. Neskôr boli obaja princovia zavraždení. Ich smrť sa dáva do súvislosti s Richardom vďaka Shakespearovej hre Richard III. Nikde v dejinách sa nespomína, že by ich dal zavraždiť Richard, aj keď dôvod na to mal. Ako kráľ nebol populárny ani medzi Lancasterovcami ani medzi Yorkovcami. V roku 1485 pristál pri brehoch Anglicka Henrich Tudor, potomok Johna Gaunta, napoly waleského pôvodu. Obe strany ho začali podporovať. S Richardom sa stretol v bitke pri Bosworthe. Porazil jeho armádu a Richard sám padol v boji. Henrich bol korunovaný priamo na bojisku. Vojna ruží takmer zničila Anglickú monarchiu. Nová dynastia Tudorovcov musela vynaložiť veľké úsilie na jej obnovu. Takisto v týchto bojoch vymrelo veľa šľachtických rodov.
Stredoveká spoločnosť.
Neskorý stredovek priniesol viaceré zmeny do vývoja spoločnosti. Najvyššie priečky v hierarchii už tradične zaujímala šľachta, vojvodovia a grófi, aj keď v dôsledku vojen ich počet klesol. Pod nimi boli rytieri. Z pôvodných ozbrojených bojovníkov sa postupne zmenili na civilizovaných gentlemanov a farmárov. Za vlády Eduarda I. ich počet rapídne vzrástol. Vedľa nich boli slobodní občania krajiny. Ku koncu stredoveku sa aj nevoľník mohol po odpracovaní určitého počtu rokov stať slobodným občanom. Slobodní občania riadili chod miest. Objavujú sa začiatky obchodnej únie, keď sa menej významní remeselníci začali spájať a spolupracovať, aby si uchránili svoje záujmy pred konkurenciou. Obchodníci začali po Európe zakladať obchodné stanice. Spoločnosti zodpovedné za ich chod naberali na dôležitosti a stávali sa najsilnejšími inštitúciami v mestách. Čo sa týka výplat, situácia bola lepšia, keďže v dôsledku rozšírenia chovu oviec bol v krajine dostatok mäsa a ceny obilia klesli. V mestách sa do popredia dostávala nová spoločenská vrstva. Mešťania vďaka založeniu nových škôl mohli získať lepšie vzdelanie a začali sa považovať za rovnocenných s rytiermi a vidieckou nižšou šľachtou. Pribúdalo najmä množstvo nových právnikov. Koncom 15. storočia títo úspešní právnici, mešťania, výrobcovia šiat a obchodníci vytvorili novú tzv. strednú vrstvu spoločnosti.
S rastom gramotnosti súviselo aj množenie náboženskej literatúry v anglickom jazyku. Spomínaná Wycliffova odroda cirkvi získavala podporu najmä u novovzniknutej strednej vrstvy. Aj parlament prešiel určitými zmenami, hlavne čo sa týka jeho zloženia. Eduard I. pozýval do parlamentu rytierov a mešťanov, lebo ich moc vzrastala a mohli mu zabezpečiť potrebné peniaze. Za vlády Eduarda III. začal parlament kontrolovať kráľovské výdavky a získal kontrolu nad peniazmi v štáte. V tomto období sa v parlamente upevnil dvojkomorový systém – Snemovňa lordov, kde mala zastúpenie šľachta a cirkev, a Snemovňa reprezentantov, zastúpená prevažne strednou vrstvou obyvateľstva. Ale chudobní stále nemali zastúpenie a tak jediný spôsob ako prezentovať svoje požiadavky boli vzbury.
V právnom systéme pretrvával poriadok z 12. storočia. Väčšinu prípadov riešil kráľovský súd a oblastné súdy pomaly zanikali. Ale kráľ v 14. storočí už nevládal sám riešiť všetky spory a tak Eduard III. v roku 1363 vymenoval skupinu sudcov, ktorí putovali medzi mestami a starali sa o menšie prípady. Väčšinou pochádzali z nižších šľachtických rodov.
Stredoveké ženy mali nezávideniahodnú pozíciu. Cirkev kázala, že žena má byť pokorná a úctivá, podriadená mužovi. Aspoň tak chápal biblické ideály vtedajší svet. O manželstvách rozhodovali rodičia, nie samotní snúbenci, lebo výhodné manželstvo mohlo zabezpečiť peniaze a moc. Niekedy dokonca aj kráľovskú korunu. Po uzavretí manželstva žena musela akceptovať autoritu svojho manžela, za neuposlúchnutie bývala často bitá. Jej prvoradou povinnosťou bolo zabezpečiť potomkov, najlepšie synov. To bola dosť nebezpečná úloha, lebo pôrody prebiehali v nevyhovujúcich podmienkach a veľa detí umieralo krátko po narodení. Ďalej sa žena musela starať o statok, zabezpečovať zásoby na zimu a viesť celé panstvo počas manželovej neprítomnosti. Ženy z vyšších vrstiev museli mať aj vedomosti z bylinkárstva na liečenie chorých. Ženy roľníkov zase pomáhali s prácou na poli. Pozícia ženy sa zlepšila po smrti manžela, keď sama prevzala kontrolu nad majetkom. Ale veľa z týchto žien sa znova vydalo, lebo na všetko samy nestačili.
Wales a Škótsko.
Eduard I. ovládol Wales koncom 13. storočia. Priviedol anglických občanov, aby obohatili populáciu tamojších miest. Angličania vytlačili pôvodných obyvateľov na západ do hôr a zabrali ich pôdu. Walesania taktiež museli slúžiť v anglickej armáde. Vo vojnách sa preslávili najmä ako skvelí lukostrelci. Na konci 14. storočia sa objavil muž pripravený vzdorovať Angličanom. Owain Glyndŵr, jediný waleský princ, ktorého nasledoval celý národ. Najskôr sa pripojil k revolte na normansko-waleských hraniciach, kde sa miestni šľachtici snažili vymaniť spod anglickej kontroly. Po 10 rokoch revolta prerástla do občianskej vojny a v roku 1400 bol Owain vyhlásený za waleského princa. Ale napriek všemožnej snahe nebol schopný ubrániť sa presile. Po roku 1410 stratil takmer všetkých podporovateľov, keď Walesania zistili, že nemajú šancu uspieť. No podobne ako William Wallace v Škótsku, Owain posilnil národnú identitu v krajine.
V Škótsku| bola situácia podobná ako v Anglicku, tiež neuniklo čiernej smrti a vojnám. Škóti pykali aj za spojenectvo s Francúzmi v storočnej vojne. Angličania opakovane útočili na južné oblasti, zdroje bohatstva. Aj škótski králi mali konflikty so šľachtou. Mnohí boli zavraždení a keďže následníci museli najskôr dospieť, šľachta mohla vládnuť a riadiť krajinu po svojom. Aj títo šľachtici mali svoje súkromné armády, nemuseli sa spoliehať na vojsko zverbované z nevoľníkov. Rozšírili sa klany – skupiny ľudí okupujúcich určité územie majúcich jedného vodcu. Jednotlivci často dobrovoľne vstupovali do klanov, pre ochranu.
V roku 1482 Anglicko obnovilo snahu o ovládnutie Škótska a Eduard IV. obsadil Edinburgh. Ku koncu 14. storočia sa aj Škótsko začalo rozvíjať. Vytvoril sa parlament a obyvatelia mali možnosť diskutovať o vládnych veciach. Mestá sa rozrastali najmä vďaka exportu vlny. Škótske spojenectvo s Francúzskom prinieslo určité výhody. Pomohlo šíreniu vzdelanosti, zakladali sa nové univerzity na spôsob Parížskej. Boli to medzi inými aj St. Andrews v roku 1412, Glasgow roku 1451 a Aberdeen roku 1495. Skrátka Škótsko sa stalo rovnocenným partnerom Anglicka.
Novovek.
Obdobie vlády Tudorovcov, ktorí sa dostali k moci po vojne Ruží bolo jedným z období vrcholného rozkvetu Británie. Panovníci z tohto rodu sa zaslúžili o upevnenie monarchie, posilnenie národnej identity, spoločenské reformy, dokonca o šírenie reformácie. Taktiež posilnili pozíciu Anglicka vo svete, keď počas ich vlády začala éra zámorských plavieb.
Henrich VII..
Henrich VII. je menej známy ako niektorí ďalší Tudorovci, ale bol to práve on, kto upevnil monarchiu a pripravil dobrú východiskovú pozíciu pre reformy svojich nasledovníkov. Zdieľal podobné názory ako rastúca vrstva mešťanov a farmárov. Veril, že pre dobro štátu sú potrebné dobré obchodné vzťahy, ktorým zasa škodia časté vojny a revolúcie. Preto aj v poslednej dobe odchod v krajine upadal. Silná nemecká obchodná spoločnosť zničila ich trh s Baltikom a Severnou Európou. Henrich uzavrel výhodnú dohodu s Nizozemskom, ktoré pomohlo obnoviť obchodné vzťahy. V predchádzajúcich vojnách zomrelo veľa mocných šľachticov, preto mal kráľ vo svojich rukách značnú politickú a hospodársku moc. Pre upevnenie svojej autority zakázal súkromné armády veľmožov; vojsko mohol mať iba kráľ. Upevnil právny systém zakladaním nových súdov. Taktiež miestni sudcovia začali znova putovať po krajine a riešiť menšie spory. Boli zavedené finančné pokuty, aby zabezpečili peniaze do kráľovskej pokladnice. Henrich totiž chcel, aby bol kráľ finančne nezávislý – k tomu mu pomohli práve tieto pokuty spolu s pôdou odobranou šľachte. Nikdy nemíňal peniaze, ak to nebolo nevyhnutné. Udržal si priateľské vzťahy s mešťanmi a farmármi, ktorým šlo o prosperitu krajiny rovnako ako jemu. Dokonca mnohých z nich povýšil do šľachtického stavu. Jediná vec, na ktorej nešetril, bolo obchodné loďstvo. Cítil totiž, že budúcnosť krajiny bude závisieť od medzinárodného obchodu. Preto založil vlastnú obchodnú flotilu.
Henrich VIII..
Keď Henrich VII. v roku 1509 zomrel, krajinu prevzal jeho syn Henrich VIII. Bol iný ako jeho otec; mal vojenské ambície a výrazne zvýšil finančné výdavky. Nechcel si len udržať pozíciu, ktorú Anglicku vybudoval jeho otec, chcel ovládnuť aj iné krajiny a mať vplyv aj na európske mocnosti. Ale Francúzsko a dokonca aj Španielsko, pretože bolo spojené s rímskonemeckou ríšou boli teraz silnejší ako Angličania. Najskôr sa pokúšal spojiť so Španielskom; keď neuspel, obrátil sa na Francúzov. Keď mu ani tento pokus nevyšiel, znova začal rokovať s Karolom V., španielskym kráľom. Napokon sa jeho snahy o vplyv v Európe skončili neúspechom. Navyše veľa míňal na súdy a vojny, ktoré neprinášali zisk. Bohatstvo prichádzajúce z novoobjavenej Ameriky ešte prispelo k inflácii. Henrich potreboval peniaze, no jeho pokusy viedli len k vzrastu cien a cena peňazí klesala.
Reformácia.
Henrich VIII. sa začal obzerať po nových zdrojoch bohatstva. Jeho otec zabral pôdu šľachte a tak sa rozhodol siahnuť na cirkevnú pôdu. Cirkev vlastnila v tom čase veľa pôdy, no už nebola taká dôležitá pre ekonomický a sociálny rozvoj. Mnísi a hodnostári strácali popularitu, lebo už dávno nedodržiavali náboženské ideály a žili v luxuse a prepychu. Henrich nesúhlasil s mocou, ktorú cirkev mala, ale keďže táto bola medzinárodnou organizáciou, nemohol ju kontrolovať. Keby mal vplyv v Európe, ľahko by mohol ovplyvniť pápeža. Ale Francúzsko a Španielsko boli silnejšie a ležali medzi ním a Rímom. Katolícka cirkev v Anglicku znižovala jeho autoritu a platením daní cirkvi oslabovala jeho finančnú situáciu. Preto sa rozhodol dostať cirkev pod svoju kontrolu. Mal na to aj iný dôvod. V roku 1510 sa oženil s Katarínou Aragónskou. Z ich detí však prežilo len jedno, dcéra Mária. Pri jednaniach o jej sobáši Francúzi zapochybovali o jej legitímnom pôvode. Jej matka bola totiž predtým vydatá za Henrichovho staršieho brata Artura. Henrich sa snažil presvedčiť pápeža, aby mu umožnil rozvod. Zdalo sa mu to ľahké, jeho hlavný minister kardinál Wolsey, skvelý poradca v domácej i zahraničnej politike to mohol zariadiť. Ale pápeža Klementa VII. ovládal španielsky kráľ Karol V., ktorý bol navyše Katarínin synovec. Preto mal rodinné aj politické dôvody rozvodu zabrániť. Henrich sa veľmi nahneval, najmä na Wolseyho, ktorý však medzitým zomrel a unikol trestu. Odvtedy sa cirkevný hodnostár už nikdy nestal kráľovským poradcom. V roku 1531 Henrich donútil biskupov vyhlásiť ho hlavou cirkvi v Anglicku, a v roku 1534 parlament vydal zákon, ktorý to potvrdzoval. Vznikla Anglikánska cirkev, odroda katolíckej. Henrich sa rozviedol a znova oženil. Aj keď v tomto období prebiehala reformácia aj v iných krajinách (Nemecko – Martin Luther), Henrich nesledoval náboženské ciele ako napr. predávanie odpustkov. Jeho ciele boli čisto politické. Zostal verný katolíckej cirkvi, veď pápež ho aj vyhlásil za ochrancu viery, čo neskôr oľutoval. Podobne ako jeho otec, Henrich vládol s pomocou blízkych poradcov, ktorých si sám vybral – preto boli na ňom závislí. No pre svoj spor s Rímom neváhal využiť parlament. Vydaním viacerých zákonov sa Anglicko stalo protestantskou krajinou, aj keď prevahu mali katolíci. Hlavným ministrom sa stal Thomas Cromwell, ktorý zastával s kráľom spoločné záujmy. Zavreli 560 kláštorov a cirkevnú pôdu rozdali mešťanom, aby si udržali ich podporu. Veľa mníchov sa stalo žobravými, lebo prišli o strechu nad hlavou.
Henrich neskôr uzavrel spojenectvo s Karolom V. proti Francúzsku. Pre politické dôvody zabudli na Katarínu aj spor s Rímom.
Protestantizmus.
Po svojej smrti Henrich zanechal dve dcéry, Máriu a Alžbetu, a syna Eduarda. Ten sa stal kráľom Eduardom VI, ale keďže bol ešte len dieťa, krajina bola riadená radou šľachticov pochádzajúcich zo šľachty vytvorenej Tudorovcami. Títo šľachtici boli „protestanti“, lebo moc čerpali z pôdy zabranej katolíckej cirkvi. Väčšina obyčajných ľudí bola verná katolíckemu náboženstvu. Ale protestanti pochádzali prevažne z vyšších vrstiev, preto riadili náboženské otázky. Vydali nové knihy, ktoré mali zabezpečiť, že medzi ľuďmi sa bude šíriť len protestantská viera. Mnoho vecí skutočne zlepšili, napríklad skončilo predávanie odpustkov, no aj tak väčšina ľudí nesúhlasila.
Mária sa stala kráľovnou v roku 1553 po Eduardovej smrti. Šľachtici sa snažili dosadiť na trón Janu Greyovú, protestantku, ale Mária bola úspešnejšia a prevzala vládu. Bola podporovaná katolíkmi z chudobnejších vrstiev, protestantská šľachta jej nepriala. V tom čase prevládalo presvedčenie, že žena má byť podriadená mužovi. Preto mala Mária problémy pri výbere manžela. Ak by si vybrala Angličana, musela by poslúchať muža zo spoločensky nižšej vrstvy. Keby si vzala zahraničného monarchu, ohrozila by samostatnosť Anglicka v budúcnosti. Napokon si zvolila Filipa II., dediča španielskeho trónu. Bola to nešťastná voľba, ľudia nesúhlasili. Vznikli viaceré vzbury a Filip bol uznaný ako spolukráľ len počas Máriinho života. Ďalšia chyba bola, keď Mária dala upaľovať protestantov. Dokonca rozmýšľala aj nad popravou svojej sestry Alžbety, ktorá bola protestantka. Tá prežila len vďaka svojej múdrosti, lebo neprejavila podporu žiadnej strane, a v roku 1558 sa stala kráľovnou.
Alžbeta I..
Keď Alžbeta nastúpila na trón po svojej sestre Márii, snažila sa vyriešiť konflikty medzi katolíkmi a protestantmi, ktoré pretrvávali od reformácie. Chcela, aby všetky vrstvy spoločnosti dobre vychádzali, čo by pomohlo prosperite krajiny. V roku 1559 vydala "zákon" o supremácii", podla ktorého hlavnou formou náboženstva v krajine ostane protestantizmus a kráľ si udrží kontrolu nad cirkvou. No aj katolíci a iné náboženstvá boli tolerované, čo bola zmena oproti predošlým obdobiam. Toto rozhodnutie však viedlo k ďalším, medzinárodným nepokojom, keďže hlavní protivníci Anglicka Francúzsko aj Španielsko boli čisto katolícke. Navyše, tamojší králi sa chceli oženiť s Alžbetou a tým získať anglickú korunu. Tá sa snažila vyhnúť chybe, ktorú spravila Mária. No hrozilo, že pápež poštve katolícke krajiny proti nej, a aj katolíci spomedzi anglickej šľachty sa búrili. Chceli na trón dosadiť škótsku kráľovnú Máriu Stuartovú, Alžbetinu najbližšiu príbuznú. Mária bola vychovávaná vo Francúzsku a bola katolíčka. No krátko potom ako nastúpila na škótsky trón, narobila si veľa nepriateľov a tak ušla z krajiny, hľadajúc podporu práve u Alžbety.
Škótsko.
Škótski králi sa snažili zaviesť centralizovanú monarchiu, podobnú tej anglickej. Bolo to však ťažšie, lebo škótska ekonomika bola slabšia a právny systém neustálený. Ale panovníci ako Jakub IV., Jakub V., Mária I. a jej syn Jakub VI. urobili v tomto smere značné pokroky. Snažili sa získať kontrolu nad južnou hranicou s Anglickom a nad nespokojnými klanmi z vysočín. Klanoví vodcovia boli však dobrí bojovníci a tak mali králi ťažkú úlohu. Snažili sa vyhnúť konfliktu s Angličanmi, preto v roku 1502 podpísali dohodu s Henrichom VII. Jakub IV. sa oženil s jeho dcérou Margarétou. Ale Henrich VIII. chcel Škótsko naďalej ovládnuť. V roku 1513 sa preto odohrala bitka na Floddenskom poli, kde Škóti utrpeli zdrvujúcu porážku. Jakub VI. a mnohí šľachtici padli v boji. Týmto sa škótska šľachta rozdelila na dva tábory. Tých, čo boli za zlepšenie vzťahov s Anglickom a tých, čo spoliehali na dlhoročnú dohodu s Francúzskom. Kráľ musel nájsť rovnováhu, aby obe strany boli spokojné. Reformácia, ktorá toho času prebiehala v Európe, ešte podčiarkla pocit neistoty. Hovorilo sa o invázii katolíkov do Anglicka, ktorú podporovali aj mnohí Škóti. Henrich VIII. poslal armádu, ktorá v roku 1542 porazila Jakuba V. Ten onedlho zomrel. Henrich VIII. sa snažil zosobášiť svojho syna Eduarda s Jakubovou dcérou Máriou, aby obe krajiny boli pod anglickým kráľom. S týmto však nesúhlasili najmä obyčajní ľudia. Parlament ich podporoval a dohodu o manželstve z roku 1543 odmietol. Henrich sa pomstil ničením a vypaľovaním dedín na juhu Škótska. Máriu matka poslala do Francúzska, kde sa vydala za dauphina Františka II.
Mária sa vrátila do Škótska v roku 1561 ako vdova. Nastúpila na trón ako katolíčka, no väčšina krajiny bola v tom čase už protestantská. Šľachtici, ktorí podporovali spojenectvo s Angličanmi, akceptovali protestantizmus z politických a ekonomických dôvodov. Škótsky kráľ zabral cirkevnú pôdu a rozdal ju šľachticom. Ale škótska cirkev panovníkovi nedovolila, aby ju ovládol. Nová cirkev nazývaná „Kirk“ bola demokratickejšia ako anglická a nemala ani biskupov. Šírila bibliu a napomáhala k vzrastu vzdelanosti. Mnohí Škóti začali študovať. Škótske univerzity, podobné tým v Nemecku a Škandinávii, boli protestantské. Nová cirkev nemala rada katolíkov na čele s Máriou. Tá sa znova vydala za lorda Darnleyho, katolíka. Neskôr ho údajne dala zavraždiť a vydala sa za jeho vraha, grófa Bothwella. Verejnosť bola šokovaná. Mária musela utiecť a hľadať ochranu u svojej sesternice Alžbety. Tá ju však uväznila takmer na 20 rokov z obavy, že by ju mohla zosadiť z trónu. Alžbeta dlho váhala s jej popravou, lebo sa bála reakcie Francúzov a Španielov. Napokon ju dala v roku 1587 sťať hlavne preto, že Mária označila španielskeho kráľa Filipa II. ako dediča anglického trónu. Filip začal pripravovať útok na Anglicko.
Zahraničná politika.
Alžbeta pokračovala v tradíciách svojho starého otca. Podporovala mešťanov a snažila sa rozšíriť obchodné styky. Najväčším konkurentom v tejto oblasti bolo Španielsko, pod ktorého nadvládou bolo aj Nizozemsko. Tu však žilo veľa protestantov, ktorí sa snažili vymaniť spod katolíckej nadvlády.
Keďže Francúzi a Španieli boli súperi, španielske lode sa do Nizozemska mohli dostať len cez kanál La Manche, kde vládlo anglické ľoďstvo. Alžbeta začala pomáhať nizozemským protestantom a dovolila im používať anglické prístavy. Takisto ich podporovala finančne a vojensky. Od 70. rokov, keď Španieli nepovolili Anglicku obchodné styky s Amerikou, začali anglické lode napádať Španielov vracajúcich sa z amerických kolónii. Tieto prepady uskutočňovali najmä piráti ako napr. Francis Drake, ale o korisť sa delili s kráľovnou. Toto bol ďalší dôvod pre španielsky útok. Filip vyhlásil útok na Anglicko v roku 1587. Veril, že mu to pomôže upokojiť situáciu v Nizozemsku. Rátal aj s podporou katolíkov na ostrovoch. Postavil veľkú vojenskú flotilu – "Armadu", ale jej časť zneškodnil Drake v Cádizskom prístave. Filip sa znova vyzbrojil, ale jeho lode nestačili anglickým, ktoré vďaka lepšej a ľahšej konštrukcii boli rýchlejšie. Alžbeta sa vtedy ukázala ako schopná veliteľka. V roku 1588 bola veľká španielska flotila porazená, no konflikty medzi oboma krajinami pokračovali až do Alžbetinej smrti.
Začiatok kolonializmu.
Okrem podpory pirátov a okrádania nepriateľov, Alžbeta podporovala aj osídľovanie nových územií a zakladanie kolónii. Prví Anglickí kolonisti pristáli v Amerike koncom 16. storočia. Prvá kolónia bola nazvaná Virgínia a zásobovala krajinu najmä tabakom.
Takisto Angličania začali privážať černochov z Afriky,aby pracovali na ich plantážach v Amerike. Od roku 1650 boli otroci výhodným obchodným artiklom. Boli založené nové obchodné spoločnosti podporované samotnou kráľovnou. Mali úplnú voľnosť čo sa týkalo obchodu, ale časť zisku museli odovzdávať korune. Významnou surovinou bolo aj korenie, dovážané najmä z Indonézie. Tá však bola ovládaná Holanďanmi. Angličania chceli mať z tohto obchodu zisk a tak založili Východoindickú spoločnosť, ktorá obchodovala s Indiou, Perziou a Japonskom. Táto konkurencia neskôr viedla k trom vojnám.
Wales.
Tudorovci sa snažili získať pod kontrolu aj Wales. Sám Henrich VII bo napoly Walesan a šíril legendy o slávnom kráľovi Artušovi, ktorý bol údajne jeho predkom. Takisto pozýval Walesanov do Anglicka. Jeho mladší syn Henrich VIII, (starší syn Artúr zomrel), nezdieľal otcove názory a chcel získať Wales kvôli väčšej moci. V tom čase sa vo Walese nepoužívali priezviská. Od roku 1535 Angličania tlačili na Walesanov, aby prestali používať zdĺhavé pomenovania so spojkou "ap" ktorá znamenala syn (niekoho). Počas nasledujúcich storočí táto zmena priniesla veľa nedorozumení. V rokoch 1536 až 1547 bol Wales pripojený k Anglicku. Platili tu len anglické zákony a Walesania boli vymenúvaní do funkcie sudcov. Aj waleská šľachta sa pomaly dostávala medzi vládnuce vrstvy, dokonca Walesania mali zástupcov v anglickom parlamente. Oficiálnym jazykom sa stala angličtina, no Henrich povolil vydať bibliu vo waleštine. Tá síce pretrvala aj ako jazyk básnikov a spevákov, no postupne zanikala a tým aj prvky pôvodnej keltskej kultúry.
Írsko.
Henrich VIII sa snažil dostať pod kontrolu aj Írsko. Predošlí panovníci povoľovali vládnuť tamojším šľachticom, no Henrich prinútil írsky parlament, aby ho uznal ako vládcu.
Chcel, aby Íri prešli na protestantizmus, no v Írsku mala katolícka cirkev silnejšie postavenie a najmä popularitu medzi ľuďmi. Henrich sa preto svojej snahy vzdal. Ostatné katolícke krajiny videli Írsko ako vhodné miesto, odkiaľ zaútočiť na Anglicko. Počas vlády Alžbety I. boli Íri označovaní za primitívnych rebelov a a zaobchádzalo sa s nimi nekompromisne a kruto. Tudorovci proti nim viedli 4 vojny, a napokon odstránili starý keltský vládny systém a zaviedli anglický. Írsko sa stalo prvou významnou kolóniou. Nadvláda Angličanov sa najviac prejavovala na severe, kde zabrali mnoho pôdy pôvodným obyvateľom. Ešte dodnes je väčšina pôdy v Severnom Írsku vo vlastníctve protestantov.
Spoločnosť.
Tudorovci neradi vládli prostredníctvom parlamentu. Na začiatku 16. storočia parlament zasadal len keď ho zvolal kráľ. Niekedy to bolo len raz za šesť rokov. Henrich VII. ho využíval len pre vydávanie zákonov. Henrich VIII. pomocou neho získaval peniaze a vydal zákon o odčlenení anglikánskej cirkvi. Takýmto využívaním parlamentu na posilnenie svojej moci však iba posilňoval autoritu parlamentu ako protiváhy kráľovi. Mária pomocou parlamentu zrušila zákony o reformácii a umožnila svoje manželstvo s Filipom. Tudorovci sa parlamentu úplne nezbavili len z dvoch dôvodov. Potrebovali peniaze a podporu mešťanov a vlastníkov pôdy.
Koncom storočia sa moc v rámci parlamentu premiestnila do Dolnej snemovne reprezentantov. Tam boli totiž zastúpené najpočetnejšie a najvplyvnejšie vrstvy spoločnosti. Počet jej členov sa zdvojnásobil vďaka rozšíreniu územia. No mnohí reprezentanti neuspokojovali požiadavky ľudí zo svojho regiónu. Parlament v tomto období vydával nové zákony navrhnuté panovníkom, určoval dane a radil panovníkovi, ak ho ten o to požiadal. Tudorovci ale čoskoro zistili, že mámením peňazí od parlamentu iba posilňujú jeho moc. Parlament nadobúdal sebavedomie a začínal viac zasahovať do udalostí v domácej aj zahraničnej politike. Preto sa snažili získať financie inými spôsobmi. Alžbeta zakladaním obchodných spoločností, ale aj nelegálnym predávaním pozícii vo vláde.
V 16. storočí nastal rapídny rast populácie a boli osídlené aj dovtedy neobývané oblasti. Z toho vyplývali aj nové ekonomické a sociálne problémy. ceny išli rýchlo nahor, najmä v dôsledku prudkého rastu počtu obyvateľov. Tým sa zhoršovali životné podmienky. Najlepšie sa žilo farmárom na vidieku, ktorí vlastnili dostatok pôdy. Mohli si dovoliť zamestnávať ďalších ľudí. 
Takisto začínali experimentovať s chovom oviec, aj keď pri tom často porušovali zákony. Sudcovia však boli na ich strane, chudobní roľníci tak nemali šancu sa dovolať spravodlivosti. Od roku 1563 súdy určovali pracovné povinnosti a výplaty. V roku 1536 obyvatelia protestovali v Londýne kvôli zrušeniu kláštorov. Kláštory totiž poskytovali prácu a zásoby. Tento protest bol krvavo potlačený. Situácia so zamestnanosťou sa čiastočne zlepšila po zavedení výroby hotových šiat namiesto surovej vlny. Angličania prevzali prvenstvo vo výrobe šiat od Flámska. So skvalitnením ocele sa zlepšil aj zbrojársky priemysel. Muškety nahrádzali luky. Uhlie ako palivo začalo nahrádzať drevo. Napriek tomu pretrvávali pomerne veľké rozdiely medzi životom bohatých a chudobných. Pozícia žien sa zlepšila; aj keď stále museli poslúchať svojich manželov, boli sebavedomejšie a zúčastňovali sa na spoločenskom živote. No väčšinou mali veľký počet detí a mnohé zomierali pri pôrodoch alebo v mladom veku. Za vlády tudorovcov bola ustálená aj spisovná forma angličtiny. Skončil sa vplyv škandinávskych, saských a vikingských pozostatkov. Vzrástla aj gramotnosť, viac ako polovica populácie bola schopná čítať a písať. Šíril sa nový svetonázor, pochádzajúci z Talianska – renesancia. Vracala sa k antickým ideálom, rušila stredoveké kresťanské ideály a obracala sa na človeka, nie na nadpozemské veci. Mnoho osobností v oblasti literatúry ju pomáhalo šíriť, ako napríklad Thomas More. V tomto období tvoril aj William Shakespeare, autor divadelných hier a poézie.
Škótsky kráľ.
Po smrti Márie Stuartovej nastúpil na škótsky trón jej syn Jakub VI. Bol šikovný panovník a videl, že by mohol získať aj anglický trón, keďže bol Alžbetin najbližší príbuzný. Upevnil autoritu škótskeho kráľa po nešťastiach, ktoré postihli predchádzajúcich vládcov. Získal pod kontrolu katolíkov aj protestantov. Vládol podobne bez parlamentu ako Tudorovci v Anglicku, aj keď nemal také finančné zázemie. V roku 1603 po Alžbetinej smrti sa stal anglickým kráľom ako Jakub I. Rod Stuartovcov vládol v Škótsku už od 14. storočia, teraz sa ujal vlády aj v Anglicku. Nebol taký úspešný ako Tudorovci, lebo spoločnosť sa zmenila, na vedúce pozície sa dostávali mešťania a farmári, ktorí mali väčšinové zastúpenie v parlamente. Stuartovci sa snažili vládnuť absolutisticky a bez parlamentu. No to v týchto časoch nebolo možné, lebo keď kráľ chcel peniaze, musel sa obrátiť na parlament.
Prvé náznaky nespokojnosti sa objavili už za vlády Alžbety I. Jakub sa tiež snažil vládnuť bez parlamentu, spoliehajúc sa na úzky okruh poradcov. Bol vzdelaný a ovplyvnený škótskou cirkvou. Zastával názor, že kráľovská moc pochádza od boha a teda kráľ sa musí zodpovedať jedine bohu. V tomto čase rovnaký názor zastávali aj absolutistickí panovníci v iných krajinách. Parlament bol samozrejme nespokojný, najmä po tom ako v poslednom období vzrástlo sebavedomie snemovne reprezentantov. Alžbeta zanechala krajine veľký dlh, na ktorého splatenie musel Jakub vyzvať parlament, aby zvýšil dane. Parlament súhlasil pod podmienkou, že Jakub obmedzí svoju moc a umožní parlamentu zasahovať do štátnej politiky, čo bolo aj potvrdené zákonom. Jakub odmietol. Jeho hlavný sudca Eduard Coke podporoval parlament. Nedovolil kráľovi vydávať svojvoľne zákony, zákony mohol vydávať len parlament. Jakub Cokea odvolal, no ten pokračoval v odpore aj ako člen parlamentu. Pripomenul kráľovi Veľkú listinu slobôd z roku 1215. Do roku 1621 sa Jakubovi darilo vládnuť bez parlamentu, no len preto, že bol mier a nepotreboval peniaze. Na začiatku tridsaťročnej vojny parlament navrhol pripojiť sa do boja proti katolíkom. Jakub nesúhlasil a sporil sa s parlamentom až do svojej smrti roku 1625.
Jeho syn Karol I. v sporoch, v ktorých šlo predovšetkým o peniaze, pokračoval. Napokon parlament rozpustil, no finančná situácia ho nútila obzerať sa po iných zdrojoch. Pokúsil sa požičať si peniaze od šľachty a mešťanov, no parlament (medzitým znovuzvolaný) zakročil. Karol musel podpísať dohodu, že peniaze bude získavať len prostredníctvom parlamentu a takisto, že neuväzní žiadneho občana bez právneho dôvodu. Táto dohoda, tzv. Petition of Right, znamenala začiatok vlády parlamentu, ktorý prevzal kontrolu nad štátnymi peniazmi a zákonmi. Karol si uvedomil stratu “božskej moci” a parlament opätovne rozpustil. Na počudovanie sám vládol vcelku úspešne, odstránil nedôveru pretrvávajúcu od čias Tudorovcov, a s rozpočtom zaobchádzal rozumne. Stal sa najsilnejším kráľom za posledné roky a zdalo sa, že parlament sa už nezíde. No v roku 1637 sa dopustil chýb, ktoré vyplývali z nezhôd s cirkvou. Aj v Anglicku žili tzv. puritáni, ktorí chceli “čistú” cirkev, podobnú tej škótskej. Problémy s nimi mali už Alžbeta a Jakub, ktorého v roku 1604 žiadali, aby odvolal biskupov (podobne ako tomu bolo v Škótsku). Jakub v nich videl nebezpečenstvo pre monarchiu, lebo v Škótsku nemal panovník nad cirkvou moc. Nechcel pripustiť, aby podobná situácia nastala aj v Anglicku. V roku 1605 bolo dokonca odhalené katolícke sprisahanie, ktorého cieľom bolo vyhodiť do vzduchu budovu parlamentu aj s kráľom. Vodca Guy Fawkes bol chytený. Výročie tohto sprisahania je dodnes oslavované ohňostrojmi. 
&lt;br&gt;Podobný postoj voči puritánom zdieľal aj Karol. Oženil sa s katolíčkou Máriou Henrietou, dcérou francúzskeho kráľa Henricha IV., napriek tomu, že mnohí vplyvní ľudia v krajine boli tiež puritáni. Proti nim vymenoval Williama Lauda ako arcibiskupa v Canterbury. Ten vrátil anglikánskej cirkvi mnohé katolícke prvky, medzi ľuďmi veľmi nepopulárne. Snažil sa takto zmeniť aj cirkev v Škótsku, vydal nové náboženské knihy, ale stretol sa s odporom. V roku 1638 musel Karol čeliť škótskej armáde. Keďže bez parlamentu nemal peniaze na vojsko, s neskúsenou armádou neuspel a musel Škótom udeliť politickú a náboženskú slobodu. Taktiež im musel zaplatiť, aby sa stiahli z jeho územia. Toto ho prinútilo ukončiť obdobie úplného absolutizmu. Musel akceptovať obmedzenia parlamentu, ktorý sa mal stretávať aspoň raz za tri roky. No Karol ďalej hľadal spôsoby, ako vládnuť samostatne.
Revolúcia.
Po udalostiach v Škótsku bol Karol závislý od parlamentu. No situácia bola napätá aj v Írsku. Pokračoval v Alžbetinej politike a kolonizoval severnú časť ostrova. Pôvodných katolíkov vyhnal a ich pôdu pridelil protestantom zo Škótska a Anglicka. V roku 1641 v Írsku vypuklo povstanie proti novým usadlíkom. Nebolo namierené proti kráľovi, ale proti protestantskému parlamentu. V Londýne sa Karol s parlamentom sporili, kto má veliť armáde proti rebelom. V roku 1642 sa pokúsil zatknúť piatich členov parlamentu. Aj keď to nevyšlo, parlament mal dôvod na obavy. Londýn sa postavil proti kráľovi, ktorý sa uchýlil do Nottinghamu. Začala občianska vojna, aj keď sa jej zúčastnila len malá časť obyvateľstva. Nechceli totiž otvorene prejaviť sympatie ani jednej strane. Kráľ Karol mal podporu najmä v snemovni lordov. Jeho stúpenci sa nazývali "Cavalieri" a a kontrolovali sever a západ krajiny. Ich súperi, "Parlamentaristi" kontrolovali juh a východ. Na ich čele stál Oliver Comwell. Vytvoril nový typ armády z prevažne vzdelaných ľudí. Parlamentaristi boli navyše podporovaní aj námorníctvom a väčšinou mešťanov. Najbohatšie a najmocnejšie oblasti boli na ich území. Cavalieri nemali peniaze na udržiavanie armády a tak mnohí vojaci prešli na druhú stranu. Napokon bola kráľovská armáda definitívne porazená v roku 1645. Parlament následne zaviedol nové dane na splatenie vojnových nákladov.
Lord protektor.
Karol I. bol uväznený, no stále podnecoval vzbury proti parlamentu. Podarilo sa mu proti nemu postaviť Škótov. Parlamentaristi nevedeli, čo s kráľom. Mali dve možnosti – buď ho nechať vládnuť ďalej, alebo nastoliť nový vládny systém. Väčšina ľudí by pravdepodobne súhlasila s prvou možnosťou. Báli sa parlamentaristickej armády, ktorá bola veľmi krutá. Vyhnala reprezentantov, ktorí podporovali kráľa. 31. januára 1649 bol Karol I. ako prvý anglický kráľ v histórii popravený. Jeho poprava však ukázala, aká nebezpečná bude vláda parlamentu. Škóti boli šokovaní a začali podporovať kráľovho syna Karola, ktorého uznávali ako nástupcu. Lenže Cromwellova armáda ich porazila a Karol so šťastím ušiel do Francúzska. Škótsko bolo pričlenené k republike. Cromwell potrestal aj Írov za povstanie v roku 1641. Armáda v Írsku zavraždila okolo 6000 ľudí.
Od roku 1649 bolo Anglicko "republikou". Na čele stál Cromwell so svojimi spoločníkmi. Po monarchii sa zbavili aj snemovne lordov a Anglikánskej cirkvi. Armáda na čele s Cromwellom sa stala najsilnejším orgánom v štáte. Mala pod kontrolou aj parlament, ktorý sa ale búril. Preto bol v roku 1653 definitívne rozpustený. Cromwell sa vyhlásil za "“Lorda Protektora”" a vládol sám oveľa krutejšie ako Karol I. Zaviedol vojenskú diktatúru (okrem iného napr. zakázal sláviť Vianoce a Veľkú noc). Ale medzi členmi armády mal Cromwell neprajníkov. Označovali sa ako tzv. „Levelers“. Chceli zaviesť rovnosť medzi všetkými ľuďmi a náboženskú slobodu. Keď Cromwell roku 1658 zomrel, republika začala upadať; jeho syn ju nebol schopný udržať a armádni velitelia sa začali hádať medzi sebou. Jeden z nich v roku 1660 vyhlásil slobodné voľby a pozval naspäť do krajiny Karolovho syna. Nastúpil na trón ako Karol II. S ťažkou situáciou si poradil. Najskôr sa zmieril so svojimi nepriateľmi a potrestal otcových vrahov. Ale parlamentu naďalej ostali len malé právomoci. Karol totiž tiež zastával názor o kráľovskej božskej moci a nasledoval príklad francúzskeho panovníka Ľudovíta XIV. v absolutizme.
Konštitučná monarchia.
Karol II. sa snažil zrovnoprávniť všetky náboženstvá. Hlavne sa snažil uzmieriť anglikánsku cirkev s puritánmi a katolíkmi. Ale anglikánsky parlament bol proti. Pred občianskou vojnou hľadali puritáni v parlamente ochranu pred kráľom, teraz žiadali kráľa, aby ich ochránil pred parlamentom. Karol sympatizoval s katolíkmi. Parlament sa rozhodol mu zabrániť prestúpiť na ich vieru a v roku 1673 vydal Test Act, v ktorom zakazoval katolíkom zastávať akýkoľvek úrad v štátnej správe. V tomto období sa začali formovať aj prvé politické strany v Anglicku. Jednu z nich vytvorili členovia snemovne reprezentantov, tzv. "“Whigs”". Odmietali absolútnu monarchiu a katolícku vieru, s ktorou sa spájala. Boli za náboženskú slobodu. Proti nim stáli tzv., "“Tories”". Zastávali kráľovskú autoritu a chceli vládu parlamentu, no pod vplyvom monarchie. Tieto dve strany sa stali základom dvojstranného parlamentného systému v Anglicku. Boj vyvrcholil, keď bol odhalený katolícky plán na zavraždenie kráľa a dosadenie jeho brata, katolíka Jakuba. V skutočnosti žiadny plán neexistoval, bol to len trik, aby parlament vydal nariadenie, ktoré zakazovalo katolíkom stať sa členom ktorejkoľvek snemovne.
Jakub II. sa stal kráľom po Karolovej smrti v roku 1685. Svoj postoj voči protestantom prejavil už ako kráľovsky guvernér v Škótsku. Snažil sa zrušiť predchádzajúce zákony a vrátiť moc katolíckej cirkvi, ktorá mala fungovať vedľa anglikánskej. Jakub sa pokúšal zbaviť toryovskej šľachty, ktorá mu najviac oponovala. Takisto nahradil aj väčšinu sudcov. Jeho nepriatelia nezasiahli, lebo čakali na nástup jeho protestantskej dcéry Márie, ktorá mala za manžela (tiež protestanta) miestodržiteľa Holandska Viliama Oranžského. Po narodení Jakubovho syna v roku 1688 však ich nádeje stroskotali.
Obe parlamentné strany sa rozhodli konať. Pozvali Viliama, aby zasiahol. Po obavách, keďže bol v tom čase vo vojne s Francúzskom, vstúpil od Londýna. Trón však ponúkli iba Márii. Viliam vyhlásil, že Anglicko opustí len ako kráľ. Parlament nemal inú možnosť a 11. apríla 1689 boli Mária II. a Viliam III. spoločne korunovaní dvojitou korunováciou vo Westminsterskom opátstve. Parlament zobral Jakubovi práva na trón, lebo údajne porušil zmluvu medzi kráľom a ľudom. Táto myšlienka vznikla aj vďaka učeniu Johna Lockea, podla ktorého vláda bola založená na základe spolupráce medzi ľuďmi.
Táto revolúcia v roku 1688 bola významnou v tom, že Viliam Oranžský kráľovský titul nezdedil, ale mu bol udelený parlamentom. Parlament sa stal mocnejším ako panovník, čo následne potvrdil Bill of Rights („Zákon o právach“), z roku 1689. Kráľ nemohol zvyšovať dane alebo držať armádu bez súhlasu parlamentu. V roku 1701 bolo vydané Nariadenie o usporiadaní, ktoré dovoľovalo nástupníctvo na trón len „protestantskému dedičovi“. Platí dodnes.
Rozvoj vzdelanosti.
Počas 17. storočia sa významne zmenila ideológia. Vyplývala najmä z rozvoja vedy, ktorá ponúkala rozumové vysvetlenie pre prírodné javy. Takisto sa zmenila aj pozícia Anglicka vo svete. Po víťazstve nad Francúzmi sa stalo najsilnejšou veľmocou v Európe. Tieto zmeny dodali Angličanom sebavedomie.
Čo sa týka cirkvi, puritáni rozširovali svoj vplyv najmä medzi mešťanmi a nižšou šľachtou. Presvedčili Jakuba I., aby vydal nový preklad Biblie. Tento preklad povzbudil čítanie Biblie medzi obyvateľmi. Niektorých ovplyvnila natoľko, že začali šíriť revolucionárske myšlienky. Vznikli nové, menšie odrody cirkvi a sekty, najvýznamnejší z nich boli baptisti a kvakeri, ktorí fungujú dodnes. Tradičná anglikánska cirkev sa čiastočne spolitizovala, a vplyv na vzdelanosť začali preberať puritáni, ako napríklad John Milton. Nové cirkvi sa pre ich sociálne snahy stretávali s nepochopením u vládnucej vrstvy. Preto sa niektorí veriaci rozhodli opustiť Britániu. V roku 1620 pristáli v Amerike na lodi Mayflower "otcovia pútnici". Založili prvú osadu na území dnešného štátu Massachusetts. Katolíci sa zase usídľovali v Marylande. Postupne z Anglicka odišlo z náboženských a ekonomických dôvodov okolo 400 000 obyvateľov. Ale noví usadlíci prúdili aj do Anglicka. Cromwell opäť povolil príchod Židom a po roku 1685 prišlo veľa francúzskych protestantov (známych ako hugenoti), aby unikli vláde Ľudovíta XIV.
Súčasne s revolúciou v náboženstve prišla aj revolúcia vo vede a myslení. Francis Bacon, vedec, ktorý zastával aj post lorda kancelára na dvore Jakuba I., prišiel s názorom, že každá teória musí byť overená experimentom. Jeden experiment by nadväzoval na druhý a to by viedlo k porozumeniu celému svetu. Anglickí vedci sa snažili tieto myšlienky zavádzať aj do praxe. V roku 1628 William Harvey objavil krvný obeh, čo viedlo k pokroku pri poznávaní ľudského tela. Samotní Stuartovci podporovali rozvoj vedy. Kráľovský dvor sa stal dôležitým centrom stretávania učencov a mysliteľov. V roku 1684 matematik sir Isaac Newton publikoval gravitačný zákon, na ktorý v 20. storočí nadviazal Albert Einstein. Takisto sa rozvíjala ja architektúra. Najvýznamnejším architektom bol Christopher Wren. V roku 1666 po veľkom požiari v Londýne obnovil väčšinu poškodených budov v novom, modernejšom štýle. V 17. storočí sa objavili aj prvé noviny.
Čo sa týka spoločnosti, život chudobných sa oproti predchádzajúcim storočiam zlepšil. Ceny klesli a ľudia už neboli odkázaní na sociálnu pomoc. Aj naďalej sa najlepšie darilo strednej vrstve obyvateľstva. V polovici 17. storočia vláda začala kontrolovať obchod s obilím, aby nedošlo k neželanému exportu na úkor domácej spotreby. No už v roku 1670 bola situácia natoľko dobrá, že si mohli dovoliť exportovať obilie do ostatnej Európy, hlavne do krajín oslabených tridsaťročnou vojnou. Aj obchod v rámci krajiny sa zmenil. Ekonomické rozdiely medzi regiónmi sa strácali a vďaka sieti vodných kanálov sa zlepšila aj doprava. Londýn zostal s 500 000 obyvateľmi najväčším mestom a aj hlavným obchodným centrom. Ďalšie veľké mestá boli Norwich, Newcastle upon Tyne a Bristol. 
Počet obyvateľov v rámci krajiny však klesol. Nikto nevie prečo, lebo životné podmienky sa zlepšili. Môže to byť preto, že ľudia v Anglicku uzatvárali manželstvá vo vyššom veku a preto ženy rodili menej detí. V rámci rodiny sa posilnila pozícia manžela. Možno to prirovnať k absolutizmu v rámci monarchie a panovníka ako jediného vládcu. Autorita mužov premenila najmä z reformácie. Protestantská viera kládla veľký dôraz na muža ako živiteľa rodiny.
Vytvorenie únie a dejiny pred jej vznikom.
Vznik Únie.
Revolúcia, ktorá mala za následok odvolanie kráľa Jakuba II. vyvolala dávku nevôle v Škótsku a Írsku. Priaznivci Stuartovcov, väčšinou katolíci z vysočín v Škótsku, sa vzbúrili a porazili anglickú armádu, no povstanie skončilo smrťou ich vodcu. Škótsko bolo stále samostatným kráľovstvom, aj keď malo spoločného kráľa s Angličanmi. Angličania chceli obe krajiny zjednotiť. Act of Settlement (1701), ktorý umožňoval nastúpiť na trón len protestantskému dedičovi, začal platiť aj v Škótsku. Preto, aj keď si Škóti mohli zvoliť vlastného panovníka, obávali sa reakcií, ktoré mohli nastať, keby znova dosadili Stuartovcov. Mohli takisto obnoviť svoje spojenectvo s Francúzskom, ktoré bolo teraz anglickým nepriateľom číslo 1. Tiež sa chceli zbaviť určitých obmedzení v obchodnom styku s Angličanmi, ktoré škodili ich ekonomike. Anglický parlament súhlasil, že tieto obmedzenia zruší, ak budú Škóti súhlasiť s vytvorením "Únie", ktorá by oba štáty spojila. Škótom sa myšlienka veľmi nepozdávala, ale obavy z anglickej armády ich presvedčili. V roku 1707 bola definitívne vytvorená a parlamentom uzákonená "únia medzi Anglickom a Škótskom". Parlament bol spoločný pre obe krajiny, no Škóti mali samostatný právny systém a cirkev. 
&lt;br&gt;Neskôr, v 18. storočí, v Škótsku prebehlo niekoľko „Jakobínskych“ povstaní, ktoré sa snažili vrátiť trón Stuartovcom. Najskôr sa trón v roku 1715 snažil získať syn zosadeného Jakuba II. V roku 1745 Jakubov vnuk, princ Karol Eduard, známy ako „Bonny Prince Charlie“, pristál na západnom pobreží. Viacerí klanoví vodcovia z vysočín sa k nemu pripojili, niektorí pod hrozbou vypálenia ich domovov. Charliemu sa podarilo dosiahnuť Edinburgh a poraziť anglickú armádu oslabenú účasťou vo vojne proti Francúzom. Mnohí Angličania sa pridali na stranu Jakobínov. Ich armáda tiahla na Londýn. No škótski vojaci túžili po domove a vrátili sa do Škótska. Preto v bitke pri Cullodene v roku 1746 utrpeli porážku a vzbura skončila. Angličania ich kruto potrestali. Boli zabití, alebo poslaní na nútené práce do Ameriky. Ich domy a majetky bolli zničené. Boli zakázané aj niektoré prvky ich kultúry, ako napríklad kilty a gajdy.
V Írsku sa Jakub tešil pomerne veľkej popularite. Keďže bol katolík, obyvatelia sa naňho obracali s nádejou, že by im mohol pomôcť navrátiť územia zabraté protestantskými prisťahovalcami. Preto sa Jakub po zosadení parlamentom nádejal, že Íri mu ho pomôžu získať späť. V roku 1689 pristál v Írsku aj s podporou Francúzov. Katolícky parlament v Dubline vydal zákon, ktorý nariaďoval zhabať protestantom všetok majetok. No tí sa len tak ľahko nevzdali svojich práv a tridsaťtisíc z nich sa zabarikádovalo v meste Londonderry. Jakub mesto obkľúčil, no vzbúrenci sa odmietali vzdať. Až príchod anglických lodí so zásobami ukončil tento zápas. Viliam III. Oranžský pristál pri írskych brehoch v roku 1690 a porazil Jakubovu armádu pri rieke Boyne. Jakub o pár dní neskôr odišiel do Francúzska, a nikdy viac sa nevrátil. Viliam v roku 1702 zomrel a na trón nastúpila Máriina sestra Anna. V roku 1707 vzniká na britskom súostroví únia zjednocujúca Anglicko, Wales a Škótsko do jedného kráľovstva. V Írsku sa na nasledujúcich 50 rokov ujali parlamentu protestanti, ktorí zákonom zakázali katolíkom zúčastňovať sa na riadení štátu. Nemohli zastávať žiadny úrad, študovať na univerzite ani sa pridať k námorníctvu. Takisto boli zakázané katolícke školy a bol zavedený zákon, ktorý umožňoval katolíkovi, ak prestúpi na protestantskú vieru, odobrať majetok svojim rodičom. V roku 1770 napätie trochu opadlo, a niektoré zákony proti katolíkom boli zrušené. V roku 1801 bolo Írsko pričlenené do únie a dublinský parlament bol zatvorený. Anglickí politici totiž sľúbili katolíkom, že po vstupe do únie ich zrovnoprávnia. Juraj III., podporovaný toryovcami, na tento sľub však zabudol.
Najväčšími zahraničnými súpermi Anglicka v 17. storočí boli Španielsko, Francúzsko a Holandsko. S Holandskom mali Angličania vojnový konflikt kvôli obchodu a prekrývaniu záujmov v Severnej Amerike. V druhej polovici 17. storočia sa odohrali tri vojny. Keď Angličania dosiahli vedúcu pozíciu v medzinárodnom obchode, uzavreli s Holanďanmi mier a začali spolu pripravovať plány proti Francúzom. V Španielsku totiž smrťou Karola II. vymrel rod Habsburgovcov a Ľudovít XIV. chcel na trón dosadiť svojho vnuka Filipa z Anjou, aby rozšíril svoj vplyv v Európe. Ostatné mocnosti nesúhlasili a tak vypukla Vojna o španielske dedičstvo. Keďže Viliam Oranžský mal s Francúzmi konflikty aj predtým, Anglicko vstúpilo do vojny na strane Svätej ríše rímskej a Holandska. Pod vedením vojvodu z Marlborough ich armáda vyhrala viacero bitiek – pri Höchstädte, Ramillies, Turíne a Oudenaarde. V roku 1713 bol v Utrechte podpísaný mier, kde Francúzi súhlasili s obmedzením expanzie do okolitej Európy. V tejto vojne Británia získala Gibraltár a tým aj prístup k Stredozemnému moru.
&lt;br&gt;Získavanie pôdy v cudzine hralo dôležitú úlohu v ekonomike všetkých európskych krajín. Británia mala menšie koloniálne panstvo ako Holandsko a Španielsko. Na východe Ameriky mala 13 kolónií, významné boli územia v Indii odkiaľ sa dovážal cukor. Vzrast jeho produkcie zvýšil dopyt po otrokoch. Za 40 rokov ich počet v Indii stúpol o 40 000. Ekonomiku v Indii kontrolovala Britská východoindická spoločnosť.
Ministerský predseda.
Na základe zákona z roku 1701 mal trón po Anninej smrti pripadnúť najbližšiemu protestantskému príbuznému. Tým bola vnučka Jakuba I. Žofia, ktorá sa vydala za vojvodu z Hannoveru. Keď Anna v roku 1714 zomrela, trón mal pripadnúť jej synovi Jurajovi. Niektorí politici, najmä toryovci, chceli na trón dosadiť syna Jakuba II., Jakuba III. Sľúbili mu trón ak prestúpi z katolicizmu na anglikánsku vieru, ale bol tvrdohlavý ako ostatní Stuartovci a neustúpil. Radšej sa pokúsil získať trón vojenskou cestou. V roku 1715 začal vzburu proti Jurajovi I. Jeho spojenci v Anglicku a Škótsku sa nazývali Jakobíni, podporovatelia Stuartovcov. Boli však porazení, a keďže toryovci sa spojili s Jakobínmi, Juraj poveril whigovcov zostavením vlády. Moc sa v tomto období preniesla z parlamentu na zbor ministrov, nazývaný "kabinet". V iných krajinách mal panovník neobmedzenú moc, no v Británii sa ministri ľahko ujali moci, keďže Juraj nevedel po anglicky a nejavil o krajinu veľký záujem. Na čele kabinetu stál Robert Walpole, prvý "ministerský predseda" v histórii. Jeho moc pramenila z jeho finančníckych schopností. Zriadil prvú banku, ktorá vydávala peniaze. Pomohol ľuďom, ktorí skrachovali po investovaní do obchodných spoločností. Investícia do nich sa ľuďom zdala výhodná, lebo zahraničný obchod prekvital. V budúcnosti už spoločnosti niesli zodpovednosť za peniaze svojich klientov. Všetci ministri niesli spoločnú zodpovednosť za politické rozhodnutia a ak nejaký z nich hlboko nesúhlasil, očakávala sa jeho rezignácia. Kráľova moc mala nasledujúce obmedzenia: 
Aby sa vyhol vojne, Walpole chcel splatiť štátne dlhy. Preto zaviedol dane, aby vláda mohla všetko splatiť. Zdanený bol najmä luxusný tovar ako čaj, káva a čokoláda, dovážané z kolónii. No dlhy sa splatiť nedarilo a Walpole sa stal nepopulárnym. Jeho najväčším politickým protivníkom bol William Pitt starší. Ten zastával názor, že obchod zabezpečuje pre krajinu bohatstvo. Rozhodol, že Anglicko musí v medzinárodnom obchode predbehnúť Francúzov. V roku 1733 vytvoril alianciu so Španielskom. Chcel zlepšiť vzťahy s jeho kolóniami v Južnej Amerike. Začal budovať silné námorníctvo a snažil sa prevziať kontrolu nad francúzskymi obchodnými stanicami. Táto snaha neskôr viedla k vojne.
Kolonializmus a sloboda.
Juraj zomrel v roku 1727 pri návšteve Hannoveru. Na trón nastúpil jeho syn, Juraj II., ktorý rovnako prenechával faktickú vládu svojmu ministerskému predsedovi. V tomto období rozšírila Veľká Británia svoju koloniálnu ríšu zaberaním území po celom svete. Najdôležitejšie miesto zaujímalo 13 amerických kolónií na východnom pobreží. V rokoch 1743 – 1748 bojovala Británia proti Francúzsku vo vojne o získanie kontroly nad Rakúskom. V roku 1756 sa znovu ocitli proti sebe v "sedemročnej vojne". Aj keď viac ako Angličania bojovali ich spojenci – Prusi – Pittovi sa vďaka námorníctvu podarilo obmedziť pohyb francúzskych obchodných lodí. Vojna sa rozšírila do celého sveta. V Kanade Briti získali od Francúzov v roku 1759 Quebec a o rok neskôr Montreal, ktoré obchodovali najmä s rybami a drevom. Aj v Indii Británia presadila svoj vplyv na úkor Francúzska. Tieto zisky ešte zvýšili sebavedomie a pýchu Angličanov. No nový kráľ Juraj III., ktorý nastúpil roku 1760, zastavil Pittove expanzívne vojny a uzavrel mier s Francúzskom. No aj tak zisky z medzinárodného obchodu rástli až do konca storočia. Britská Západná India sa stala najprosperujúcejšou kolóniou. V Británii vyrobené kovové výrobky a šaty boli exportované do Afriky, kde ich vymieňali za otrokov. Tých odvážali do Indie na prácu na cukrových plantážach.
Juraj III. sa, na rozdiel od svojho otca a starého otca, neorientoval na Hannover a snažil sa aktívnejšie zapájať do diania v Británií. Konkrétne si chcel sám vyberať ministrov, lebo najlepšie sa mu vládlo s úzkym okruhom jeho poradcov. V parlamente stále neboli zastúpené všetky vrstvy. Volebné právo mali len obyvatelia, ktorých príjem dosahoval určitý limit. Každý kraj mal v parlamente dvoch zástupcov. No pre vplyvných vlastníkov pôdy nebolo problém zariadiť, aby sa tam dostali ľudia, ktorí by potom hlasovali v ich prospech. Takisto zastrašovali a podplácali voličov, ktorí mali v prenájme ich pôdu. Parlament mal v tomto období ďaleko od demokracie. No John Wilkes, člen snemovne reprezentantov, sa snažil dosiahnuť, aby sa na politickom živote mohli slobodne zúčastňovať všetci obyvatelia. V roku 1763 vystúpil proti Jurajovi a otvorene kritizoval jeho mier s Francúzskom bez upozornenia svojho spojenca, Pruska. Wilkes vydal článok vo svojich novinách. Kráľ a ministri ho dali uväzniť v londýnskom Toweri, no sudca ho odmietal odsúdiť, lebo neporušil žiadny zákon. Bolo uznané, že "sloboda jednotlivca je nadradená záujmom štátu". Dovtedy vládnuca vrstva nebola zvyknutá akceptovať názory obyčajných ľudí. Po roku 1750 vzrástol počet novín. Ľudia sa začali viac zaujímať o politické dianie. Takisto sa začali zakladať politické skupiny mimo parlamentu.
Amerika.
Počet kolonistov v Severnej Amerike stúpol od roku 1700 z 20 000 na 2 500 000 v roku 1770. Briti ich stále považovali za svojich poddaných a snažili sa im diktovať podmienky. V roku 1764 vypukol spor ohľadom daní. Američania platenie daní Angličanom nepovažovali za oprávnené. V Británii sa názory rôznili. Jedni tvrdili, že Američania by mali platiť dane, ktoré mali byť použité na ochranu kolónii pred Francúzmi. Niektorí politici, ako napr. William Pitt starší a John Wilkes, zastávali názor, že by nemali byť zdanení, ak nemajú zastúpenie v parlamente. V roku 1773 skupina kolonistov prezlečených za Indiánov prenikla na loď v bostonskom prístave a vyhodila jej náklad čaju do mora. Táto udalosť je známa ako Bostonské pitie čaju a vyjadrovala nesúhlas Američanov s platením daní. Uvalili embargo na tovar dovážaný z Británie, ktorá ako reakciu okamžite vyslala armádu. Tým začala Americká vojna za nezávislosť. Kolonisti mali podporu mnohých britských politikov nazývaných „radikáli“. Najvýznamnejší z nich boli Edmund Burke a Tom Paine. Práve Paine prišiel s myšlienkou, že Amerika by mala získať nezávislosť od Británie. Celkovo vojna posilnila myšlienky nezávislosti a demokracie. Nakoniec Británia prehrala a v roku 1776 13 amerických kolónii vyhlásilo samostatnosť. V Severnej Amerike Britom ostala len Kanada.
Mesto a dedina.
V 18. storočí dosiahol počet obyvateľov Únie 13 000 000. V tomto období už existovalo viacero veľkých, rozvinutých miest ako Liverpool, Manchester, Birmingham, Sheffield, aj keď v parlamente nemali samostatné zastúpenie.
&lt;br&gt;Životné podmienky v mestách boli strašné. Po uliciach sa šíril zápach, lebo odpad sa vypúšťal priamo na ulicu rovnako ako smeti. Ulice boli zablatené a úzke. V mestách sa šírili choroby, málo detí sa dožilo dospelosti, najmä tie z chudobných vrstiev spoločnosti. Pochovávaní boli spoločne v masových hroboch. Mnohí si však zlú životnú situáciu spôsobili pitím alkoholu a hraním hazardných hier. Preto sa niektoré novovzniknuté cirkvi snažili zamedziť ich šíreniu. Ku koncu storočia sa objavili snahy zlepšiť mestský život. Ulice sa rozšírili, zaviedlo sa verejné osvetlenie a obyvatelia museli platiť daň na zabezpečenie sociálnych služieb. 
&lt;br&gt;V spoločnosti sa sformovali 4 vrstvy:
Najlepšie sa žilo šľachte a bohatým mešťanom, aj keď po aktivitách Johna Wilkesa už nemali nad poddanými takú veľkú moc. No napriek tomu žili komfortný život plný poľovačiek a jazdenia na koňoch. Svoje domy prestavovali v klasickom štýle a obkolesovali ich parkami a záhradami. Život žien bol nudnejší, nemohli sa zúčastňovať na riadení štátu, pre ne boli určené len zábavy a plesy. Populárne bolo aj navštevovanie kúpeľov s liečivou vodou. Kúpeľné mestá ako Bath sa stali centrami spoločenského života.
Život na dedine bol úplne iný ako v meste. Zdrojom obživy bolo poľnohospodárstvo. Každá dedina bola obklopená viacerými poľami a dedinčania spolu rozhodovali o ich využití a uskladňovaní úrody. Z Holandska prišli zmeny v obrábaní pôdy. Ľudia museli začať viac spolupracovať, lebo nie každý si mohol dovoliť všetko vybavenie nevyhnutné pre hospodárstvo. V dôsledku týchto zmien sa zlepšili výnosy, zvieratá dávali viac mäsa. Biely chlieb, doteraz jedávaný iba vyššími vrstvami, si už mohli dovoliť aj chudobní. Vplyvní vlastníci pôdy presvedčili parlament, aby im umožnil ohradiť časť pôdy pre súkromné hospodárenie. Získané peniaze investovali do pôdy, alebo do ťažobného a hutníckeho priemyslu, význam ktorých pre ekonomiku rástol. Situáciu chudobným sťažoval rast cien v období so slabšou úrodou. Miestne samosprávy sa im snažili pomôcť stabilizovaním výplat.
V rodinnom živote sa zmenilo postavenie detí. Začalo sa im prejavovať viac starostlivosti na základe ich potrieb. Rodičia sa im snažili zabezpečiť hlavne dobrú výchovu a vzdelanie. Časté boli pochvaly na posilnenie sebavedomia a vytvorenie dôvery. Vtedajší ideál ženskej krásy bola štíhla postava a bledá tvár. Mnohí rodičia však dodržiavaním týchto zásad dcéram ubližovali, čo sa prejavilo na ich chatrnom zdraví. Synov posielali do internátnych škôl, kde sa učili samostatnosti. Manželstvá boli stále uzatvárane na základe dohody medzi rodičmi, no začal sa postupne brať do úvahy aj názor detí. V rodinách sa začalo preferovať súkromie. Práce vykonávané doteraz služobníctvom si obyvatelia začali robiť sami. Život obyvateľov sa predlžoval vďaka skvalitneniu životných podmienok.
Zákonom o únii z roku 1800 je pripojené Írsko a vzniká "Spojené kráľovstvo Veľkej Británie a Írska", v roku 1921 potom "Spojené kráľovstvo Veľkej Británie a Severného Írska". Od vytvorenia únie zdieľali tieto krajiny rovnaké osudy, dovtedy je však ich história (sčasti) rozdielna:
Priemyselná revolúcia.
Zavádzaním mechanizácie výroby a rozvojom veľkých manufaktúr Veľká Británia ako jedna z prvých krajín v Európe vstúpila do tzv. priemyselnej revolúcie. Dostatok surovín z jej kolónií urýchľoval tento celospoločenský proces. Británia nebola až taká bohatá krajina ako napríklad Francúzsko, ale mala vhodné podmienky na rozvoj. Vďaka novovzniknutým bankám a obchodu mnoho ľudí zbohatlo a mohli tak svoje finančné prostriedky investovať do priemyslu. Rovnako postupovala aj modernizácia poľnohospodárskej výroby, vďaka čomu vzrástla produkcia potravín. Tým sa stali cenovo dostupnejšími pre obyvateľov miest. Do priemyselných centier sa sťahovali najmä občania z vidieka, ktorým bola zabratá pôda vplyvnými statkármi. Keďže potrebovali peniaze, zamestnávali sa v novovzniknutých továrňach. Británia mala vo svete priemyslu silnú pozíciu vďaka ložiskám uhlia a železa. Exportovala ich do celej Európy. Tieto suroviny sa využívali takmer vo všetkých priemyselných odvetviach. Prešlo sa na nový zdroj paliva. Drevo, ktoré nezabezpečovalo potrebnú výhrevnosť, bolo nahradené uhlím. Využívalo sa najmä na výrobu ocele zo železa. Dopyt po uhlí vzrástol za sto rokov štvornásobne. Zlepšenie zaznamenala aj doprava. Mestá boli pospájané sieťou kanálov, ktoré umožňovali ľahší transport tovaru. Boli aj lacnejšie ako cestná doprava. Najvýznamnejší však bol systém železníc. Stavali sa nové trate, aby zlacnela cena prepravy tovaru. Taktiež sa zlepšila doprava ľudí. Zlepšila sa aj kvalita ciest po ktorých premávali dostavníky. Tieto zmeny viedli k "priemyselnej revolúcii", ktorá sa z Británie šírila do ostatných krajín Európy.
Vďaka novému palivu vzrástla produkcia ocele. Začali sa z nej stavať rôzne úžitkové stavby. Priekopníkom v tomto smere bol najmä John Wilkinson. V roku 1769 postavil prvý liatinový most cez rieku Severn Iron Bridge. Ďalej navrhol železné lode, kaplnky a on sám bol pochovaný v železnej rakve. Zdokonalil parný stroj Jamesa Watta a neskôr bola zostrojená prvá parná lokomotíva. V továrňach boli zavedené do prevádzky jednoduché stroje, ktoré urýchlili produkciu tovaru. V predošlom období bol veľký dopyt po britskom oblečení, ktorý však bol limitovaný dlhým procesom spriadania. V roku 1764 bol uvedený do činnosti prvý spriadací stroj, ktorý nahradil prácu viacerých robotníčok. V roku 1785 uviedli do činnosti aj tkací stroj. To Britom umožnilo produkovať lacnejšie šaty a predávať ich po celej Európe.
V strednom Anglicku sa začala spracúvať hlina. Železné taniere a keramika boli nahradené hlinenými. Tieto sa tiež stali významným vývozným artiklom.
No revolúcia mala dopad aj na spoločnosť. Kvôli zavedeniu strojov mnohí robotníci prišli o prácu. Začali sa združovať do zoskupení, aby sa ubránili pred zamestnávateľmi. Žiadali primerané platy a pracovné podmienky. Vláda ich nerešpektovala a preto začali vznikať vzbury. Dokonca vtrhli do továrni a rozbíjali stroje. Politici sa začali obávať revolúcie. Vyhnúť sa jej podarilo vďaka novému náboženskému hnutiu. Nevzniklo vďaka cirkvi, tá sa o problémy mestských ľudí nezaujímala. Hnutie, ktoré chápalo potreby robotníckej vrstvy bolo vedené Johnom Wesleym, anglikánskym kňazom, ktorý cestoval po krajine a šíril svoje učenie. Počas svojho života prešiel na koni 224 000 míľ a kázal v každej dedine, cez ktorú prechádzal. Zakrátko sa k nemu pridali ďalší. Jeho hnutie nazývané metodizmus dávalo obyčajným ľuďom zmysel života a dôstojnosť. Vďaka nemu mnohí začali tvrdo pracovať a získali majetok. Vznikali aj hnutia, ktoré boli proti otroctvu. V roku 1807 bolo obchodovanie s otrokmi zákonom zakázané, no v kolóniách trvalo až do roku 1833.
Po strate 13 amerických kolónií v dôsledku vyhlásenia ich nezávislosti a vzniku USA v roku 1776 a revolúcii vo Francúzsku v roku 1789 sa začala organizovanosť a emancipácia robotníckych vrstiev v britskej spoločnosti. Vznikli prvé robotnícke organizácie, ich existencia bola však hneď nato ilegalizovaná.
Napoleon a Británia.
Vo Francúzsku v roku 1789 začala Veľká francúzska revolúcia. Bola vedená strednou vrstvou obyvateľstva – buržoáziou a robotníkmi. Jej príčinami boli hlavne hospodárska o politická kríza. Cieľom bolo odstrániť absolutistickú moc panovníka a zabezpečiť pre ľudí základné občianske práva. V Anglicku tieto vrstvy patrili k najmocnejším a spolu účinkovali bok po boku v parlamente. Nepozdávala sa im myšlienka revolúcie a obávali sa, aby neovplyvnila nižšie vrstvy. Niektorí radikáli však volali po zmenách aj v Británii. Nazývali sa Jakobíni a spolupracovali s „Whigs“. Proti nim stáli Toryovci a Wiliam Pitt mladší. Aj bojovníci za nezávislosť Američanov Paine a Burke podporovali rovnoprávnosť všetkých spoločenských vrstiev. Robotníci začali zakladať vlastné politické organizácie, ktoré však po pár rokoch zanikli. V roku 1793 Británia vstúpila do vojny s Francúzmi, ako reakciu na ich napadnutie dnešného Belgicka a Holandska. Francúzsky cisár Napoleon Bonaparte plánoval dokonca inváziu na Britské ostrovy. Briti sa ich snažili poraziť na mori a obmedziť pohyb ich obchodných lodí. Admirál Horatio Nelson vybojoval viacero bitiek nad Francúzmi pri Egypte, Španielsku a v roku 1805 im uštedril definitívnu porážku v bitke pri myse Trafalgar. Potom ešte Angličania, vedení generálom Welingtonom, porazili Francúzov a ich spojencov (Španielsko a Portugalsko) aj na súši. Napoleon bol poslaný do vyhnanstva, no podarilo sa mu ujsť a na sto dní obnovil cisárstvo. Británia sa proti nemu spojila s Prusmi. V roku 1815 bol Napoleon spojeneckými vojskami v bitke pri Waterloo definitívne porazený.
V 19. storočí bola Británia na vrchole moci. Po priemyselnej revolúcii mala najrozvinutejšie továrne a vďaka obchodu mala najrozsiahlejšiu sieť kolónii. Z toho pramenilo obrovské sebavedomie obyvateľov, hlavne najmocnejšej strednej vrstvy – priemyselníkov. Ich počet vzrástol aj vďaka celkovej populačnej explózii. Počet obyvateľov stúpol až na 40 000 000. To prinieslo zmeny aj do politiky a koncom storočia už väčšina mužov mala volebné právo. V zahraničnej politike sa Británia orientovala na dve veci: rovnováhu síl medzi národmi a voľný trh, ktorý bol výhodný pre jej ekonomiku. Prvú úlohu sa im podarilo splniť, keď Francúzsku poskytli pomoc na obnovu po revolúcii, na úkor silnejúceho Rakúska. Vplyv Ruska bol zase obmedzovaný Prusmi. Obchodnú pozíciu si udržovali vďaka rozvinutému námorníctvu. Mohli kontrolovať celý svet, lebo počas Napoleonských vojen získali viaceré územia. Vláda sa snažila toto koloniálne panstvo ešte rozšíriť. Báli sa, že Rusi plánujú expanziu na Balkán, preto podporovali Turkov proti Rusom. Silná konkurencia im rástla aj v podobe Nemecka a Francúzska.
Sociálne reformy v 19. storočí.
Po skončení vojen už nebol taký dopyt po tovare a oblečení a mnohí ľudia prišli o prácu. Aj z armády bolo veľa vojakov prepustených. Trpeli aj farmári, lebo kvôli dovážanej kukurici sa znížili ich príjmy. Presvedčili vládu, aby ustálila ceny kukurice, no ceny napriek tomu naďalej stúpali. Vysoká nezamestnanosť a ceny dohnali niektorých robotníkov až na pokraj hladomoru. V roku 1830 sa vzbúrili a žiadali zvýšenie platov. Obživu si začali zabezpečovať lovením zvierat. No keďže lesy boli vo vlastníctve statkárov, išlo o pytliačenie a vinníci boli trestaní – napr. boli odvážaní do trestaneckých kolónií v Austrálii.
Po smrti Juraja III. nastúpil na trón jeho syn Juraj IV. Ten vládol len desať rokov a v roku 1830 nastúpil jeho brat Viliam IV. Ako kráľ mal v tomto čase len malú moc. Vládol kabinet ministrov a parlament. V roku 1834 bol zavedený zákon, ktorý mal zlepšiť situáciu chudobných. No týkal sa len ľudí žijúcich v tzv. Robotníckych domoch. Životné podmienky v nich boli zlé a obyvatelia museli robiť od rána do noci, aby sa uživili. Mnohí sa radšej odsťahovali do miest s nádejou na lepší život. Bohatí mešťania nesúhlasili s ich príchodom, báli sa, že by sa mohli vzbúriť ako buržoázia vo Francúzsku. Stredná vrstva existovala v Británii už dlho. Bola to malá skupina mešťanov, farmárov a obchodníkov. V polovici 18. storočia začal ich počet narastať vďaka priemyselnému rozvoju. V 19. storočí sa stali ešte bohatšími, lebo zastávali dobre platené pozície v cirkvi, právnom systéme, medicíne, diplomatických službách, bankovníctve a armáde. Mnohí z nich pochádzali z chudobných pomerov a na tieto miesta sa vypracovali tvrdou prácou a vierou v úspech. Svoje deti posielali na súkromné školy.
Robotníci v Anglicku neboli dobre organizovaní a nemali vodcov. Napriek tomu sa odohralo viacero menších vzbúr. V roku 1819 v Manchesteri dav protestoval proti zlým životným podmienkam a žiadal zmeny. Protest bol potlačený vojenskou silou. No vláda si uvedomovala rastúce nebezpečenstvo. Whigs si ako prví uvedomili, že je potrebné zaviesť nové reformy na upokojenie sociálnej situácie. Toryovci sa revolúcii snažili vyhnúť bez reforiem. Chceli, aby v parlamente mali zastúpenie len stredné a vyššie vrstvy. Radikáli požadovali, aby boli rovnako zastúpení všetci; Whigs, alebo neskôr liberáli, chceli len zmeny nevyhnutné na vyhnutie sa revolúcii.
&lt;br&gt;V roku 1830 sa Whigs ujali vlády. Ministerský kabinet sa pokúsil zlepšiť sociálnu situáciu zásadnou reformou volebného systému v roku 1832, kedy bola obmedzená moc starej aristokracie a naopak zvýšený politický vplyv mestských centier, a teda dané právo voliť strednej vrstve obyvateľstva. Tieto reformy boli uznané viac-menej len zo strachu zo vzbúr. Rozšírili volebné právo na väčší počet obyvateľov a aj v parlamente našli zastúpenie aj veľké mestá. No aj keď sa situácia značne zlepšila, stále nemali všetci v parlamente rovnomerné zastúpenie.
Od roku 1824 mali robotníci povolené združovať sa do únií. Aj tak robili, s cieľom získať spravodlivejšie platy. No stále neboli jednotní, každý sa obával o svoje vlastné zamestnanie. Preto ich zamestnávatelia často ignorovali a zaobchádzali s nimi násilne. V roku 1834 sa však stala významná udalosť. V Dorsete zamestnávateľ obvinil 6 robotníkov verných únii a podplatil sudcu, aby ich uznal vinnými. Vyvolalo to hromadné vzbury, ktoré žiadali od vlády vysvetlenie. Udalosť v Dorsete sa stala symbolom nespravodlivého zaobchádzania s robotníkmi. Robotníci začali spolupracovať s radikálmi a v roku 1838 vydali chartu, v ktorej požadovali dodržiavanie základných ľudských práv – volebné právo pre dospelých, možnosť stať sa členom parlamentu aj pre nemajetných, tajné hlasovanie vo voľbách, pravidelné voľby a pod. Snemovňa reprezentantov tieto žiadosti zamietla. V rokoch 1837 – 1848, respektíve 1846 – 1855 takzvané chartistické hnutie pokračovalo v snahe o sociálnu emancipáciu robotníkov. Nebolo však dlho jednotné. Zakrátko sa rozdelilo na radikálnu a umiernenú vetvu. Situáciu zachránil Robert Peel, v tom čase ministerský predseda. Zastával názor, že zmeny majú byť postupné, ale trvalé. Zlepšil ekonomické podmienky a zrušil zákon o kukurici z roku 1815. Moc sa postupne presunula z rúk šľachty na vrstvu priemyselníkov a obchodníkov. Peel v roku 1829 zaviedol prvé policajné jednotky v Londýne, aby si poradili s vzrastajúcou kriminalitou. Tie sa čoskoro ukázali ako veľmi účinné a medzi ľuďmi sa stali obľúbenými. Obyvateľstvo logicky žilo najmä v mestách, ktoré rástli. Skvalitnili sa služby a zlepšila sa hygiena. Celá Európa obdivovala Britániu za to, že sa dokázala vyhnúť revolúcii, ktorá v rokoch 1848 – 1849 postihla viacero európskych krajín.
Viktoriánska epocha.
Indická cisárovná.
Obdobie stability pre Spojené kráľovstvo znamenal začiatok vlády kráľovnej Viktórie (1837 – 1901). Za jej vlády dosiahlo kráľovstvo zenit svojej politickej a ekonomickej moci. Viliam IV. nemal potomka, a tak trón po jeho smrti pripadol jeho príbuznému, vojvodovi z Kentu a jeho následníkom. Jeho dcéra Viktória nastúpila na trón v roku 1837. Na začiatku svojej vlády podliehala vplyvu ministerského predsedu lorda Melbourna. Nepáčilo sa jej ako moc postupne uniká z rúk monarchie a aristokracie, ale nemohla tomu zabrániť. Vydala sa za Nemca, princa Alberta Sasko-kobursko-gothajského. Dávali skvelý príklad pre ostatných obyvateľov čo sa týka rodinného života a hodnôt. Albert však v roku 1861 zomrel na týfus a Viktória dlho smútila. Nikdy viac sa nevydala a na dlhý čas sa prestala ukazovať na verejnosti. Noviny ju za to kritizovali a ľudia čakali koniec monarchie. Vtedy poradcovia kráľovnú upozornili, aby sa znova začala zaujímať o život v krajine. Túto radu si vzala k srdcu a získala naspäť stratenú popularitu. V roku 1868 vyšla jej kniha, osobný denník, kde sa obyvatelia dozvedeli niečo z jej súkromia. Znova išla príkladom a ľudia ju rešpektovali pre jej morálne a náboženské hodnoty.
V tomto období Británia musela brániť svoje obchody pred európskymi krajinami. V roku 1839 napadla Čínu, aby tam mohla vyvážať ópium z Indie. Začali ópiové vojny, označované za jedny z najzahanbujúcejších v britskej histórii. V rokoch 1839 – 1842 viedla vojnu v Afganistane, aby zabránila Rusku ovládnuť Indiu. Afganci Britov porazili v horách. Takisto sa báli aj ruského vplyvu v Európe. Ak by Rusi ovládli Osmanskú ríšu, narušilo by to rovnováhu síl v Európe. V rokoch 1854 – 1856 sa Británia zúčastnila Krymskej vojny, v ktorej podporila Turecko v boji proti Ruskej ríši. Briti spoločne s Francúzskom nad Ruskom zvíťazili a zamedzili ďalšiemu výraznému ruskému mocenskému rastu.
V Indii sa v roku 1857 obyvatelia vzbúrili proti britskej nadvláde. Briti ich rebéliu krvavo potlačili. V roku 1877 sa kráľovná Viktória stala aj indickou cisárovnou. Afriku využívali ako zdroj otrokov, neskôr ako prístav na ceste do Indie. Mnohí cestovatelia ako napr. David Livingstone podnikali výpravy do pralesov. Mali objavný a misionársky charakter a priniesli nové vedomosti v oblasti zemepisu a prírodopisu. Taktiež rozšírili v Afrike kresťanstvo. Neskôr si európske krajiny rozdelili Afriku na sféry vplyvu. V Južnej Afrike viedli Briti vojny proti holandským kolonistom, známe ako "búrske vojny". Tie odhalili slabiny britskej armády, ktorá vyhrala len veľmi tesne. Egypt sa Briti snažili ovládnuť po tom čo tamojší nacionalisti zosadili svojho vládcu v roku 1882. Údajne chceli pomôcť medzinárodnému obchodu a kontrolovať Suezský prieplav, no v skutočnosti im išlo o udržanie cesty do Indie. Okupácia Egypta trvala až do roku 1954.
&lt;br&gt;V dôsledku prudkého nárastu počtu obyvateľov sa mnohí Briti začali sťahovať do kolónii. Zakladali nové osady v Kanade, Austrálii a na Novom Zélande. Pôvodných obyvateľov vytláčali. V Austrálii bola pozabíjaná väčšina pôvodného aborigénskeho obyvateľstva. Tieto kolónie sa čoskoro stali samostatnými, s vlastnou vládou, no stále uznávali britského panovníka ako hlavu štátu. Na všetkých kontrolovaných územiach sa Briti stretávali s odporom a snahami o osamostatnie. Tvrdenie politikov, že v zahraničnej politike sa treba orientovať na slobodu a demokraciu nenachádzalo v praxi uplatnenie.
Liberalizmus.
V polovici 19. storočia bol vydaný zákon, ktorý zrovnoprávnil cirkvi. Už aj katolíci a nekonformisti sa mohli dostať do parlamentu alebo do vlády. V skutočnosti to nemali také ľahké, lebo vládnuca anglikánska strana – Toryovci – im v tom bránili. Nekonformisti podporovali liberálov. V roku 1846 toryovský premiér Peel odstúpil. Stratil popularitu, keď podporoval práva katolíkov na vstup do parlamentu a zrušil zákony, ktoré ochraňovali práva statkárov, no zároveň boli príčinou hladu u chudobných vrstiev, najmä v Írsku. Takisto konal proti svojej strane, lebo musel rešpektovať rastúcu silu strednej vrstvy. Obe strany pochopili nutnosť reforiem a voľného obchodu práve pre rozvoj tejto vrstvy. To znamenalo vytvoriť slobodnejšiu a otvorenejšiu spoločnosť doma aj v zahraničí. Myšlienka sa nazývala "liberalizmus", a Whigs, ktorí boli týmto reformám viac naklonení, sa premenovali na liberálov.
V rokoch 1846 až 1865 (s prestávkou v období február 1858 – jún 1859) stál na čele vlády Lord Palmerston. Bol liberál, no aj on neváhal konať proti ideám svojej strany ak to bolo nutné. Hoci podporoval liberálne hnutie v Európe a súhlasil s osamostatnením Talianska spod rakúskej a francúzskej nadvlády, v Británii nezaviedol žiadne prevratné reformy. Pravdepodobne preto, že na začiatku kariéry podporoval Toryovcov. Po jeho smrti sa sformoval systém dvoch hlavných politických strán, ktoré vyžadovali od svojich členov skutočnú vernosť. Toryovci, známi ako "konzervatívci" a liberáli súperili o moc. Zmenili sa aj politici. Keďže vďaka novým zákonom sa na riadení štátu mohli zúčastniť ľudia z rôznych vrstiev, nikoho neprekvapovalo, že novým vodcom liberálov sa stal továrnik Gladstone. Nový líder konzervatívcov Benjamin Disraeli bol zase židovského pôvodu. Práve Disraeli sa v roku 1846 zaslúžil o pád Peelovej vlády. V tom čase hájil záujmy šľachty.
Najväčšie zmeny sa udiali v 60-tych rokoch. Rozšíril sa počet obyvateľov s volebným právom, zlepšila sa organizácia politických strán. Tieto zmeny viedli k väčšiemu záujmu o politické dianie v štáte, v rámci demokracie sa kládol dôraz na názor jednotlivcov. V Británii bol juh viac konzervatívny, ale na severe, v Škótsku, Walese a Írsku, prevládali radikáli. Počet členov snemovne reprezentantov prekročil 650 a snemovňa lordov stratila právo vydávať zákony. Vznikali prvé obchodné únie, ktoré hájili záujmy robotníkov. V roku 1869 zasadal v Manchesteri ich prvý kongres. Rok 1869 im priniesol účasť v parlamente, čo zlepšilo ich spoluprácu s konzervatívcami a liberálmi.
Zmeny sa udiali aj v organizácii armády a v právnom systéme. V roku 1867 bol podniknutý prvý krok k zavedeniu povinnej školskej dochádzky.
Wales, Škótsko a Írsko.
S rastúcim rozvojom priemyslu a obchodu v centre Únie začali územia na jej okraji slabnuť.
"Wales" však tieto zmeny až tak neovplyvnili. Vzrástol počet obyvateľov a zlepšili sa ich životné podmienky. Na juhu sa nachádzali uhoľné bane, ktoré sa stali hybnou silou priemyslu. Veľa obyvateľov sa presťahovalo na juh za prácou. Vzniknutá nová spoločenská vrstva robotníkov (podobne ako v Anglicku). Hlásili sa k nekonformistickej cirkvi a zastávali názory radikálnych politikov. Vytvorili si vlastnú kultúru, a Wales bol rozdelený na priemyselnejší juh a konzervatívnejší, nezmenený sever. Parlamentné reformy rozšírili volebné právo aj medzi Walesanov. Robotníci hneď v parlamente nahradili Toryovcov a vlastníkov pôdy, ktorí ich reprezentovali doteraz.
"Škótsko" bolo tiež rozdelené na priemyselné oblasti v okolí Glasgowa a Edinburghu, kde sa nachádzalo veľa uhoľných baní a tovární na výrobu železa a ocele. Tiež tu boli továrne na výrobu lodí. Život vo vysočinách a nížinách na hraniciach s Anglickom bol iný, systém klanov vo vysočinách pretrvával. Doteraz chované ovce boli nahradené jeleňmi. Populárny bol ich športový lov. Pôda pôvodných obyvateľov bola predaná novým majiteľom z iných oblastí. Znamenalo to značný kolaps pre ich spoločnosť aj ekonomiku a ťažko sa z neho spamätávali. Pravdepodobne by svoje územia museli aj tak opustiť, kvôli sťahovaniu sa za prácou do priemyselných centier.
V "Írsku" bola situácia najhoršia kvôli rivalite medzi katolíkmi a protestantmi. Vďaka protestantom malo Anglicko v Írsku stále veľký vplyv, keďže tí uňho hľadali ochranu pred katolíkmi. Boj o oslobodenie Írska spod anglickej nadvlády sa zmenil na boj medzi katolíkmi a protestantmi. Od roku 1829 mohli aj katolíci vstúpiť do parlamentu, čo povzbudilo národné cítenie v krajine. No krajina trpela hladomorom kvôli slabej úrode zemiakov v rokoch 1845 – 1847 (Veľký írsky hladomor). Veľa obyvateľov zomrelo od hladu. Zásoby pšenice síce boli dostačujúce, no v rukách ich mali protestanti a tí ju exportovali do Anglicka. Pre domácich ostalo len veľmi málo a aj vláda v Londýne si uvedomila tento problém. Poskytla Írom isté zásoby potravín, no tí ich veľmi nechceli prijať, lebo by to ešte posilnilo britský vplyv na ostrove. Ľudia nemali inú možnosť, len opustiť krajinu. Na prelome 19. a 20. storočia sa veľa Írov presťahovalo do Severnej Ameriky, no usádzali sa aj v ostatných častiach Británie, kde sa podieľali na výstavbe železníc. Írski usadlíci v Amerike nezabudli na svoj boj proti Anglicku. Potom ako získali majetok a moc, podporovali hnutie za osamostatnenie Írska. 
Poslanci v britskom parlamente na čele s Charlesom Parnellom žiadali samostatnú vládu pre Írsko. Po rozšírení volebného práva sa 86 členov Parnellovej strany dostalo do parlamentu. Liberáli ich podporovali, no Toryovci nie a samostatná vláda bola zamietnutá. Boje o samostatnosť v Írsku pokračovali. Pred prvou svetovou vojnou im nakoniec samostatná vláda bola schválená. No britská vláda sa obávala, že protestanti v provincii Ulster začnú občiansku vojnu po osamostatnení, s ktorým nesúhlasili, lebo u Angličanov videli podporu. Preto po vypuknutí vojny bola samostatná vláda opäť zrušená a Íri povolaní do britskej armády. Išli bojovať, lebo v tom videli cestu za samostatnosťou. No časť obyvateľov odmietla zomierať za Angličanov, ktorí ich tak dlho ovládali. Na Veľkú noc v roku 1916 vypukla v Dubline vzbura. Republikáni však nezískali na svoju stranu ďalších priaznivcov, ako predpokladali, povstanie bolo rýchlo potlačené a vodcovia popravení. To vyvolalo hnev aj u írskych prisťahovalcov v Amerike.
V roku 1918 sa uskutočnili voľby. Republikáni zvíťazili všade okrem Ulsteru. Založili vlastný parlament v Dubline a vyhlásili Írsku republiku. Armáda začala boj proti Angličanom. Boje trvali do roku 1921. Vtedy sa vláda rozhodla udeliť Južnému Írsku samostatnosť, no sever aj s Ulsterom ostali pod britskou vládou. Dohoda z roku 1921 viedla k občianskej vojne medzi samotnými Írmi. Írsky slobodný štát musel aj tak uznávať britského panovníka, umožniť Angličanom využívať prístavy a vyrovnať sa so stratou severných území.
&lt;br&gt;Republikáni, ktorí boli za samostatnosť celého ostrova, boli porazení, no vytvorili novú stranu, "Fianna Fáil", ktorá v roku 1932 vyhrala voľby. Nový premiér de Valera vyhlásil v roku 1937 Južné Írsko za republiku. Boje medzi oboma stranami pokračujú.
Situácia pred 1. svetovou vojnou.
Na prelome 19. a 20. storočia sa životné podmienky opäť skvalitnili. Viditeľné zmeny ako plynové kúrenie a osvetlenie v domácnostiach, vzhľad miest pretvorený v tzv. viktoriánskom štýle, rozvoj dopravy (hlavne železnice) priniesli značný komfort. Vzrástli platy a všetci občania si mohli dovoliť čerstvý chlieb, mäso a mlieko. Spoločenské zmeny sa týkali školstva; v roku 1870 a 1891 boli vydané dva zákony o vzdelávaní, ktoré prikazovali povinnú školskú dochádzku deťom do 13 rokov. Učili sa čítať, písať a počítať. Začali sa stavať univerzity v nových priemyselných centrách. Zameriavali sa najmä na vedecké a technické smery využiteľné v priemysle. Oslabila sa moc vidieckych pánov, vlastníkov pôdy. Už nemohli svojvoľne zaberať pôdu a nútiť roľníkov k práci. V roku 1888 bol zrušený systém lokálnych sudcov, ktorým ostali právomoci len na riešenie malých sporov. Nahradili ich "okresné výbory" zložené z volených členov. V roku 1908 bol zavedený systém dôchodkov a od roku 1911 sú občania povinní platiť si poistenie. Oslabil sa vplyv cirkvi, dedinskí farári strácali svoj vplyv na obyvateľstvo. Mestskí ľudia nemali záľubu v navštevovaní kostola. Objavili sa nové spôsoby trávenia voľného času. V mestách boli otvorené múzeá, parky, kúpaliská a knižnice. Ľudia sa stretávali v krčmách a kaviarňach. Železnica neslúžila len ako doprava do práce, cestovanie sa stalo prostriedkom oddychu. Robotníci cestovali najmä do prímorských miest, stredná vrstva dovolenkovala na vidieku. Nový vynález bicykel okrem dopravy znamenal aj nový zdroj zábavy, hlavne pre mladé ženy.
V tomto období sa rozšíril nový fenomén – šport. Získal si obrovskú popularitu medzi ľuďmi. Na rozdiel od gymnastických cvičení na upevňovanie zdravia a posilnenie tela v nemeckom a švédskom telovýchovnom systéme, v Anglicku sa kládol dôraz na tímové poňatie hry, súťaživosť a fair play. Preto boli populárne skôr športové hry. Kriket, doteraz hrávaný len vyššími vrstvami, sa rozšíril medzi všetkých. Boli stanovené pravidlá a od roku 1873 sa každoročne konali krajské majstrovstvá.
&lt;br&gt;Takisto futbal získal pevné pravidlá a organizáciu. V roku 1863 bola v Londýne založená prvá futbalová asociácia. Takmer každé mesto a dedina mala svoj vlastný klub a na zápasy sa chodili pozerať davy divákov. Klubová príslušnosť často znamenala veľa, v Glasgowe boli dva kluby, Celtic založený írskymi katolíckymi prisťahovalcami, a protestantský Rangers. Ich rivalita pretrváva dodnes. Rugbyová asociácia bola založená v roku 1871. Šport sa využíval aj na školách v procese formovania osobnosti. Od roku 1829 sa uskutočňujú preteky osemveslíc medzi Oxfordom a Cambridgom.
Rozšírila sa myšlienka osobnej slobody, základ kapitalizmu. Kapitalisti nechceli, aby vláda zasahovala do obchodu a priemyslu súkromných podnikateľov. Stredná vrstva akceptovala tieto názory. No neskôr vláda musela zasiahnuť, aby ochránila chudobných robotníkov, často vykorisťovaných továrnikmi. Vydala viacero zákonov určujúcich maximálny počet pracovných hodín a pod. Takisto zakázala otroctvo. Neskôr sami továrnici zistili, že keď zlepšia životné podmienky svojich zamestnancov, zlepší sa aj produktivita.
Tieto problémy sa odzrkadlili aj v literatúre; Charles Dickens vo svojich dielach kritizoval správanie bohatých voči chudobným. V maliarstve sa zobrazovali aktuálne priemyselné témy, ale existovalo aj nové hnutie umelcov, ktorí sa vracali k stredovekým námetom.
V roku 1857 Charles Darwin prezentoval svoju teóriu o evolúcii. Zaoberala sa pôvodom a vývinom živočíšnych druhov. Vedecky orientovaná populácia ju prijala, no stretla sa so znechutením u kresťanskej populácie, ktorá ostávala verná učeniu z Biblie. Prektútením teórie o evolúcii sa začali objavovať názory o nadradených a podradených druhoch. Čoskoro sa rozšírili do koloniálnej politiky.
V roku 1911 vznikla politická kríza. Reformy zavádzané liberálmi v Írsku aj doma sa nepáčili konzervatívnej strane zastúpenej hlavne v snemovni lordov. Pozastavili platnosť mnohých liberálnych zákonov vydaných snemovňou reprezentantov. Kríza vyvrcholila, keď sa liberáli snažili zvýšiť dane pre vlastníkov pôdy. Lordi s tým nesúhlasili. Kráľ Juraj V. krízu ukončil výstrahou, že vymenuje nových šľachticov z radov liberálov, aby mali prevahu. Lordi svoje snahy vzdali.
&lt;br&gt;Stále však pretrvávali rozpory ohľadom vlády. Konzervatívci doteraz preferujúci systém dvoch parlamentných snemovní boli za zmeny v snemovni lordov. Liberáli chceli jednu snemovňu a obmedzenie právomocí lordov natoľko, aby nemohli zrušiť zákony vydané reprezentantmi. V roku 1911 bol vydaný Parlamentný zákon. Priniesol kompromis, aj keď liberáli získali viac. Snemovňa lordov stratila možnosť zrušiť zákony parlamentu. Mohli len predĺžiť dobu, kým zákon vstúpi do platnosti na dva roky. V tom istom roku boli schválené mzdy pre poslancov snemovne reprezentantov. V roku 1906 sa robotníci dostali do parlamentu, keď ich Labouristická strana získala 92 kresiel.
Na konci 19. storočia Británia už nemala takú silnú pozíciu vo svete ako predtým. To, že jej moc slabne sa dalo vidieť aj na vojnách, ktoré viedla v kolóniách a vyhrávala ich len s veľkými ťažkosťami. Zjednotené Nemecko malo silnejšiu ekonomiku a Britov predbehli aj USA, kedysi ich kolónia. Nemci aj Američania začali budovať silné loďstvo. Kým bola Británia veľmoc číslo 1, vo svete vládol pokoj, lebo jej flotila kontrolovala územia po celom svete. Teraz si však uvedomila svoju neistotu a stratu popularity kvôli vojnám v kolóniách, ktoré na ňu vrhali negatívne svetlo. Preto v rokoch 1902 až 1907 podpísala mierové dohody s Francúzskom, Ruskom a Japonskom. Nepodarilo sa jej dohodnúť s Osmanskou ríšou a najväčším konkurentom, Nemeckom. Obávali sa hlavne jeho silného loďstva. Preto sami začali zbrojiť, aby si uchovali aspoň nejakú šancu na uzatváranie obchodov.
20. storočie.
1. svetová vojna.
Na začiatku 20. storočia boli najsilnejšie európske štáty rozdelené na 2 skupiny. Trojspolok tvorilo Nemecko, Rakúsko-Uhorsko a Osmanská ríša. Proti nim stáli štáty, ktoré spolu uzavreli dohodu: Francúzsko, Spojené kráľovstvo a Rusko. Tieto dve strany medzi sebou zápasili o sféry vplyvu, ložiská surovín a kolónie. Najagresívnejšie vystupovalo Nemecko, ktoré malo konflikty s Francúzmi ohľadom kolónií, a Rakúsko-Uhorsko, ktoré chcelo získať pod kontrolu Balkán. V roku 1914 bol v Sarajeve spáchaný atentát na následníka rakúskeho trónu Františka Ferdinanda, ktorý sa stal vhodnou zámienkou pre rakúsky útok na Srbsko.
&lt;br&gt;Na pomoc Srbsku prišli Rusi a postupne boli do vojny zatiahnuté všetky mocnosti. Británia do nej vstúpila s cieľom udržať rovnováhu síl. Chcela ochrániť Belgicko pred nemeckým vplyvom a zamedziť expanzii Osmanskej ríše na Balkán. Na začiatku vojny malo prevahu Nemecko. Briti bojovali na západnom fronte, kde sa najkrvavejšie bitky odohrali pri rieke Somme a meste Verdun. Nemcom nevyšiel plán bleskovej vojny, a tak sa boje značne pretiahli. Na rozdiel od predchádzajúcich konfliktov, táto vojna bola tzv. zákopová, a boli v nej použité nové zbrane vytvorené pomocou techniky a priemyslu, najmä tanky a nové delá. Tiež bol použitý jedovatý plyn. Britskí občania najprv vstupovali do vojny dobrovoľne, no po čase im to vláda nariadila ako povinnosť. Mnohí však odmietli, a tak vláda prijala návrh, ktorý umožňoval nevstúpiť do armády pacifistom. 
&lt;br&gt;Briti a ostatné štáty utrpeli obrovské straty. Bojovalo sa totiž aj na Strednom východe, proti Turkom pri Gallipoli a Dardanelách. V roku 1917 sa im ich podarilo potlačiť. Vláde sa darilo presviedčať ľudí, že napriek obrovským stratám sa stále oplatí bojovať. Ľudia verili, že ak vyhrajú, budú mať lepšie životné podmienky. Vojna sa rozšírila aj na more, kde nemecké ponorky potápali anglické obchodné lode.Britskú flotilu úspešne viedol admirál Jellicoe.
V roku 1917 Rusi podpísali s Nemcami prímerie a stiahli sa z vojny kvôli revolúcii u nich doma. V tom istom roku však vstúpili do vojny doteraz neutrálne USA po tom ako nemecká ponorka potopila ich loď. V novembri 1918 Nemci kapitulovali.
V roku 1919 sa uskutočnila konferencia vo Versailles, kde boli dohodnuté mierové podmienky. Britskí občania zastávali voči porazeným neľútostný postoj a chceli ich potrestať za napáchané škody. Nemecko bolo nútené platiť vysoké vojnové reparácie, a bolo demilitarizované. To však dalo základ hlbokej vnútornej nespokojnosti a pocitu nespravodlivosti Nemcov, a neskôr viedlo k nástupu nacizmu a 2. svetovej vojne. V Británii prevládal smútok nad stratami a mnohí básnici začali písať diela s protivojnovou tematikou. Ľudia verili v lepšiu budúcnosť, keďže vláda im sľúbila zlepšenie podmienok, hlavne pre navrátilých vojakov.
Práva žien.
Postavenie žien v spoločnosti bolo ku koncu 19. storočia stále veľmi slabé. V roku 1867 sa radikáli snažili vydobyť pre ne volebné právo, no neuspeli. Priemyselná revolúcia totiž posilnila pozíciu mužov ako vlastníkov tovární. K ženám sa muži stále správali ako v dobách rytierstva. Považovali ich za majetok a zákon proti tomu nenamietal. Ženy sa nemohli svojvoľne rozviesť a do roku 1882 sa museli po svadbe zriecť majetku v prospech manžela. V roku 1891 bol vydaný zákon, ktorý zakázal telesné tresty, dovtedy boli ženy často bité palicou. V roku 1870 sa situácia zlepšila aspoň pre ženy zo strednej vrstvy. Dostali volebné právo a mohli zastávať funkcie v miestnych zastupiteľstvách. Niektoré začali študovať na univerzitách, no nemohli získať diplom. Ženy z robotníckej triedy sa dožadovali zlepšenia právomocí, hlavne čo sa týkalo pracovných podmienok. Postavil sa za ne aj Kongres Robotníckych únii, ktorý vyhlasoval, že keď ženy vykonávajú rovnakú prácu ako muži, mali by mať aj rovnaký plat. Muži stále odmietali uznať tieto požiadavky. V roku 1897 vzniklo hnutie sufražetiek, ktoré požadovali volebné právo pre ženy. Stali sa známymi pre svojrázne metódy, ktorými sa snažili dosiahnuť splnenie svojich požiadaviek. V roku 1913 sa Emily Davisonová hodila pod vedúceho koňa na dostihoch, aby upútala pozornosť verejnosti. Mnohé sufražetky sa za svoje názory dostali do väzenia. Situácia sa zmenila po vypuknutí vojny v roku 1914. Muži odišli bojovať a ženy zaujali ich miesta v továrňach. Tak dokázali, že sa vyrovnajú mužom. V roku 1918 bolo udelené volebné právo pre ženy nad 30 rokov. O desať rokov sa hranica posunula na 21 ako u mužov. Zmenilo sa aj ich postavenie v spoločnosti, mohli sa rozviesť, nosiť ľahšie šaty, kratšie účesy a kozmetiku. No stále však nemali úplne rovnoprávne postavenie. Aj muži sa vzdialili viktoriánskym hodnotám. Začali verejne diskutovať o sexe a podobných témach, ktoré boli doteraz tabu.
Robotnícka strana a kríza.
Počas vojny sa udiala významná zmena v politickom dianí. Bol to rast vplyvu Labouristickej strany. Svoje začiatky datovala už do roku 1874 ako hnutie Robotníckych únii, ale oficiálne bola založená v roku 1900. Počet členov v roku 1918 dosahoval 8 miliónov. 
V tom čase bolo uznané volebné právo všetkým mužom a ženám nad 30 rokov. Preto vzrástol počet voličov hlavne v radoch robotníkov. Labouristi, ktorých čelní predstavitelia pochádzali zo strednej vrstvy, boli ovplyvnení dielom Karla Marxa a jeho ideami socializmu. No väčšina robotníkov odmietala úplný socializmus, hoci chceli zlepšenie svojej finančnej situácie a priblížiť sa väčšmi strednej vrstve.
Labouristi vedeli, že nemôžu odstrániť terajší vládny systém ani parlament. V ňom mali dokonca podporu v radoch radikálov. Medzi ich priority patrilo verejné vlastníctvo kľúčových odvetví priemyslu, možnosť zásahov vlády do štátnej ekonomiky, posilnenie práv robotníkov a zlepšenie sociálnej starostlivosti o občanov. V tomto období sa z politickej scény takmer úplne stiahla liberálna strana, ktorej kapitalistické myšlienky už neboli aktuálne. V roku 1924 vyhrali voľby a bola sformovaná prvá labouristická vláda. No ani tá nedokázala splniť sľuby, dané „vojnovým hrdinom“ a v krajine pretrvávalo sklamanie.
Dôsledky vojny bolo cítiť najmä v ekonomike. Rapídne sa zvýšili dane a vláda začala viac zasahovať do verejného života. Došlo k nezhodám medzi ňou a robotníkmi. Objavili sa štrajky, ktoré boli rozohnané pomocou armády. Najväčší štrajk vypukol v roku 1926. Vzbúrili sa najskôr baníci nesúhlasiaci s platovými podmienkami. Ich záujmy začal hájiť Kongres odborov. Po deviatich dňoch štrajk skončil kvôli neistote v radoch búriacej sa strany. No aj tak ovplyvnil verejnú mienku na nasledujúcich pár rokov. Britániu tiež zasiahla v 30. rokoch hospodárska kríza, lebo snahy obnoviť vojnou zničenú ekonomiku rýchlo a bez starostlivého plánovania nevyšli. Najviac postihla priemyselné oblasti, kde ľudia museli žiť v chudobe a veľa detí zomieralo. Ani liberáli, ani konzervatívci nevedeli z tejto situácie nájsť východisko. Británii sa však podarilo vyhnúť revolúciám a zmenám režimu, ako tomu bolo v iných krajinách.
&lt;br&gt;V Rusku sa po novembrovej revolúcii 1917 dostali k moci boľševici. V Taliansku sa začal šíriť fašizmus na čele s Benitom Mussolinim a prenikol aj do Nemecka, kde sa k moci dostal Adolf Hitler. Britská ekonomika sa spamätala vďaka rozvoju motoristického priemyslu. Začali sa stavať nové cesty a predmestia, kde sa sústredila väčšina obyvateľstva. Takisto sa začalo aj rapídne zbrojiť, lebo svet cítil hrozbu, že Nemecko sa bude chcieť revanšovať za porážku v 1. svetovej vojne. Od roku 1937 sa britský priemysel s podporou USA začal zameriavať na výrobu zbraní, lietadiel a vojnového vybavenia.
2. svetová vojna.
Roku 1920 bola víťaznými štátmi z prvej svetovej vojny založená Spoločnosť národov, organizácia, ktorá mala za úlohu zlepšiť spoluprácu a porozumenie medzi jednotlivými národmi. Nemecko napriek zákazu stále zbrojilo, čo sa pripisovalo túžbe po odplate. Uzavrelo spojenectvo s Talianskom, ktoré v roku 1935 obsadilo Etiópiu, člena organizácie. Británia a Francúzsko mu v tom nezabránili, lebo verili, že po istých ústupkoch sa Taliansko odčlení od Nemecka a pridá sa k nim. Britský premiér Neville Chamberlain tiež nenamietal, keď Nemecko po konferencii v Mníchove obsadilo časť Česko-Slovenska. Premiér ubezpečoval krajinu, že Nemecko sa uspokojí s doterajším stavom a nebude sa usilovať o ďalšie územia. Aj niektorí ďalší európski štátnici zastávali túto politiku appeasementu. Panoval medzi nimi všeobecný názor, že tak udržia mier, no v skutočnosti sa im podarilo len zvýšiť Hitlerovo sebavedomie.
V septembri 1939 Nemecko vtrhlo do Poľska a Británia znova vstúpila do vojny. Spolu s Francúzmi otvorili jednotky britského expedičného zboru západný front, no bojové operácie viedli v takej obmedzenej miere, že svet toto obdobie nazval "čudná vojna" alebo tiež "vojna po sediačky".
Koncom zimy 1939 sa Briti pokúsili odrezať Nemecko od dodávok železnej rudy zo Švédska cez Nórsko čím vyprovokovali nemecký vpád do tejto krajiny, ktorú nakoniec neboli schopní účinne podporiť.
Na jar 1940 oddiely Wehrmachtu nečakane prekročili francúzsko-nemecké hranice a úspešne odrezali výpadom cez Ardeny najsilnejšiu časť francúzskej a britskej armády na belgicko-francúzskom pomedzí. Táto katastrofálna porážka úplne paralyzovala francúzsku obranu a predznamenala pád britského najväčšieho spojenca 22. júna. Britský expedičný zbor bol rýchlo evakuovaný z Francúzska do Anglicka cez prístav Dunkerque, počas takzvanej operácie Dynamo.
Nový britský premiér Winston Churchill, ktorý nastúpil práve v kritickom máji 1940, sa nevzdával a bol odhodlaný bojovať a brániť ostrovy. Presvedčil aj občanov celej krajiny a začala známa letecká bitka o Britániu, ktorá trvala od júla 1940 do leta 1941. Nemci v dôsledku sily anglického námorníctva nikdy nezrealizovali operáciu Seelöwe a krajina tak až na stratu Normanských ostrovov, ktoré Nemci obsadili 1. júla, bola ušetrená od skazy spojenej s pozemnými bojmi. Briti sa napriek tomu, že boli bombardovaní, ubránili vďaka svojmu letectvu RAF. Pre Spojené kráľovstvo bola významná aj bojová činnosť v Atlantickom oceáne (tzv. druhá bitka o Atlantik), kde sa nemecké vojenské ponorky aj hladinové plavidlá pokúšali napádať obchodné lode smerujúce do krajiny. Británia bola v tej dobe jedinou krajinou Európy, ktorá viedla aktívny boj proti nemeckému nacizmu.
Vojna sa však medzičasom rozšírila do celého sveta. Napadnuté boli aj britské kolónie ako India a Japonsko sa snažilo získať aj Malajziu, Barmu a Singapur. Singapur nakoniec Japonci získali, čo predznamenalo ďalší postupný úpadok Británie ako koloniálnej veľmoci. Boje sa v roku 1940 začali aj v Severnej Afrike a o rok neskôr aj na Balkáne.
V lete 1941 Nemci vtrhli do Sovietskeho zväzu, Stalin pritom predtým nereagoval na britské varovania, že Nemci na hraniciach sústreďujú obrovské vojenské zväzky. Briti a Sovieti, ktorých predtým rozdeľovali nezlučiteľné politické systémy ako aj rozdielne štátne záujmy, krátko nato podpísali dohody o vzájomnej vojenskej spolupráci.
Do roku 1943 pozemné boje v Európe prebiehali iba na sovietskom území. Spojené kráľovstvo a USA síce poskytovali svojmu východnému spojencovi neoceniteľnú pomoc (tzv. lend-lease), no do pozemných bojov zasiahli spočiatku iba obmedzene vylodením v Taliansku.
V decembri 1941 Japonci útokom na Pearl Harbor vtiahli do vojny aj poslednú veľmoc, ktorá dovtedy stála bokom – USA.
6. júna 1944, v období, kedy bolo zrejmé, že nemecké jednotky sú na východnom fronte na ústupe, otvorili Spojenci plnohodnotný front, ktorý odčerpal väčšie množstvo nemeckých síl. Po vylodení v Normandii v Nemcami okupovanom Francúzsku sa začalo postupné oslobodzovanie západnej Európy. Spojené kráľovstvo sa tiež podieľalo na bombardovaní Nemecka.
V máji 1945 Nemci, po tom čo sa zrútili všetky ich fronty, definitívne kapitulovali. Japonsko podpísalo kapituláciu až v septembri, po zhodení atómových bômb na Hirošimu a Nagasaki.
Povojnové obdobie.
Po skončení vojny roku 1945 víťazné štáty založili Organizáciu Spojených národov. Mala poskytovať pomoc a podporu slabším štátom, ktoré sa nedokázali sami pozbierať z vojnových strát. No v strednej Európe nastali rozpory, keďže Rusi chceli štáty, ktoré pomohli oslobodiť, získať pod svoj vplyv. Situácia vyvrcholila Berlínskou krízou v roku 1948 a svet bol rozdelený na dva bloky. Severoatlantický pakt, kde boli združené štáty západného bloku, a Varšavská zmluva, kde boli územia pod vplyvom ZSSR. Začalo obdobie tzv. studenej vojny, ktoré trvalo až do rozpadu ZSSR v roku 1991 a sprevádzalo ho neustále súperenie medzi blokmi. Sprievodným znakom tohto obdobia boli aj vojnové konflikty (vojna vo Vietname, Kubánska kríza, Vojna v Kórei) a rokovania o obmedzení jadrových zbraní, ktoré sa rozšírili po 2. svetovej vojne.
Británia sa snažila získať vo svete stabilnú pozíciu. Uvedomovala si silu ZSSR a a nesúhlasila celkom s postojom USA. Chcela zlepšiť vzťahy s ostatnými štátmi. Svoju silu Británia prezentovala výrobou nukleárnych zbraní a elektrární, čím sa priblížila k Američanom. Zmenil sa britský pohľad na okolitý svet. Doteraz sa dištancovali od udalostí v Európe, pokiaľ neboli ohrozené ich obchody. Teraz, hoci krátko po vojne, chceli v tejto politike pokračovať, ale uvedomili si, že na zachovanie mieru a prosperity je potrebná spolupráca. Preto sa rozhodli vstúpiť do Európskeho spoločenstva, no bolo im to umožnené až v roku 1973.
&lt;br&gt;Po 2. svetovej vojne Británia stratila takmer všetky svoje kolónie, kde počas vojny a krátko po nej vznikali hnutia za oslobodenie. Angličania sa so stratou kolónii vyrovnali dobre, dokonca im ponúkli hospodársku a ekonomickú pomoc v rámci Commonwealthu. India získala samostatnosť v roku 1947, Indonézia a Barma v roku 1948. Väčšina afrických štátov získala nezávislosť v roku 1960 (rok Afriky).
Konzervatívna aj Labouristická strana sa snažili zaviesť reformy na zlepšenie života v krajine. Obe sa začali orientovať na "ľavicovú" politiku. V roku 1944 bolo uzákonené bezplatné stredoškolské vzdelanie. V roku 1946 vznikol zdravotnícky systém, ktorý poskytoval bezplatnú starostlivosť. V roku 1948 bola zavedená finančná podpora pre starých, nezamestnaných a chorých. Do popredia sa dostalo dodržiavanie ľudských práv, nie však tých uznaných už v predošlých storočiach, ale práv týkajúcich sa najmä sociálneho zabezpečenia. Labouristická vláda prevzala kontrolu nad bankovníctvom, energetickými surovinami a dopravou. No iba 20 percent priemyslu bolo znárodnených, zvyšok ostal v rukách súkromníkov.
Zmenil sa aj život ľudí. Vďaka sociálnej demokracii, preferovanej oboma politickými stranami, bola väčšina obyvateľov finančne zabezpečená a zostalo im dosť času na zábavu. Navštevovali kiná a futbalové zápasy. Cez prázdniny sa cestovalo na dovolenky vlastným autom. Nové trendy v oblasti oblečenia a zábavy udávala mládež. Ich kultúru prezentovala hlavne hudobná skupina Beatles, pochádzajúca z Liverpoolskej robotníckej vrstvy. Za krátko sa stali populárnymi na celom svete.
Vzrástla aj popularita monarchie. Panovník, po strate väčšiny právomocí, sa stal akýmsi symbolom krajiny. Už Juraj V. navštevoval futbalové zápasy a prostredníctvom rádia sa prihováral k ľuďom. V roku 1936 sa jeho syn Eduard VIII. vzdal trónu, lebo sa oženil s rozvedenou ženou. Rozvody stále neboli veľmi uznávané a udalosť priniesla rozhorčenie a pokles dôvery v radoch obyvateľstva.
Naopak, Eduardov brat Juraj VI. si počas 2. svetovej vojny získal srdcia ľudí svojimi návštevami do oblastí poznamenaných bombardovaním. Od roku 1952, kedy na trón nastúpila Alžbeta II., popularita monarchie vzrástla, aj keď boli zaznamenané určité výkyvy.
Situácia po roku 1950.
V 50. a 60. rokoch bola Británia politickým aj ekonomickým lídrom v Európe. Postupne sa však objavili problémy v súvislosti s rastom cien a stúpaním nezamestnanosti. Jej európski susedia ju predbehli v hrubom domácom produkte. Nezamestnanosť rástla aj v nasledujúcich rokoch, najmä v priemyselných centrách na severe a vo Walese. Kvôli tomu vznikla nerovnováha medzi severom a juhom. Situáciu ešte zhoršilo uzavretie baní. Baníci na protest vstúpili do štrajku. Polícia ich však umlčala, čo odhalilo slabosť obchodných únii, ktoré už nedokázali hájiť záujmy robotníkov proti vláde.
Do krajiny prúdilo veľa imigrantov, hlavne z Indie a Pakistanu, hľadajúcich prácu. Obývali periférie miest. No pôvodní obyvatelia ich často neprijímali s nadšením a najradšej by ich boli vrátili naspäť. Obávali sa totiž ich konkurencie na trhu práce. Vláda vydala zákony proti nespravodlivému zaobchádzaniu s imigrantmi, no aj obmedzila počet prisťahovalcov. Ženy stále bojovali za úplné zrovnoprávnenie. Protestovali proti násiliu voči nim a sexuálnemu zneužívaniu. Tiež chceli získať rovnaké pracovné možnosti ako muži. V roku 1975 boli ich požiadavky uzákonené, no istý čas ešte trvalo, kým sa zaviedli do praxe.
&lt;br&gt;Britskí politici verejne priznali túto zlú situáciu a rozhodli sa ju riešiť. Veľa ľudí z problémov s nezamestnanosťou vinilo vládnucu konzervatívnu stranu. Tá sa v tomto období začala orientovať viac pravicovo, čím sa názorovo rozchádzala s Labouristami. Na čele vlády bola Margaret Thatcherová, prvá žena na poste premiéra. Vo svojich názoroch nebola čisto konzervatívna, žiadala voľný domáci aj zahraničný obchod, súkromné podnikanie bez vládnych zásahov. Časť konzervatívnej strany, tzv. wets nesúhlasila, zastávali totiž názor, že občan by mal niesť viac zodpovednosti voči štátu. Thatcherová ich ignorovala a ďalej viedla ľudí k tvrdej práci a patriotizmu. Medzi obyvateľmi stratila časť popularity, no po úspešnej vojne o Falklandy bola v roku 1983 znovuzvolená. No nezamestnanosť stúpala a priemysel naďalej upadal. Prehĺbili sa rozdiely medzi chudobným severom a prosperujúcim juhom. Nečudo, že na severe mala vedúcu pozíciu Labouristická strana. Konzervatívci sa napriek tomu udržali pri moci, keď vo voľbách v roku 1987 v parlamente získali 102 kresiel.
Od roku 1997, kedy pod vedením Tonyho Blaira vyhrali voľby, sú vládnucou stranou Labouristi. Súčasným premiérom je od roku 2007 Gordon Brown. Vo všeobecných voľbách v roku 2005 získali väčšinu 66 %, po doplňovacích voľbách 64 % kresiel.
Od 11. mája 2010 je novým premiérom David Cameron za Konzervatívnu stranu a vicepremiérom sa stal Nick Clegg za Liberálnu stranu, ktorý vytvorili koaličnú vládu, prvú od konca druhej svetovej vojny.

</doc>
<doc id="36572" url="https://sk.wikipedia.org/wiki?curid=36572" title="San Jose Sharks">
San Jose Sharks

 San Jose Sharks je hokejový klub NHL sídliaci v San José, v americkom štáte Kalifornia.
Najlepší strelci klubu.
Zoznam streleckých lídrov tímu v histórií.
"Poznámka: Pos = Pozícia; GP = Odohrané zápasy; G = Góly; A = Asistencie; Pts = Body; P/G = Body na zápas; * = súčasný hráč Sharks"

</doc>
<doc id="36580" url="https://sk.wikipedia.org/wiki?curid=36580" title="Rutland">
Rutland

Rutland môže byť:
Pozri aj:

</doc>
<doc id="36581" url="https://sk.wikipedia.org/wiki?curid=36581" title="Rutland (Anglicko)">
Rutland (Anglicko)

Rutland je ceremoniálne, tradičné grófstvo (vôbec najmenšie) a jednostupňový celok v Anglicku.

</doc>
<doc id="36582" url="https://sk.wikipedia.org/wiki?curid=36582" title="Southampton">
Southampton

Southampton môže byť:
V Anglicku:
V Kanade:
V USA:
Pozri aj:

</doc>
<doc id="36583" url="https://sk.wikipedia.org/wiki?curid=36583" title="Southampton (mesto)">
Southampton (mesto)

Southampton je mesto a administratívne aj jednostupňový celok v Anglicku pri Lamanšskom prielive. 
Je to hlavný anglický prístav transatlantických lodí a ropný terminál. V meste je univerzita (1952), medzinárodné letisko, rafinéria ropy Fawley, výroba lodí, lietadiel a áut a elektroniky. 
Založené bolo roku 43 ako rímska osada "Clausentum". V roku 1086 sa už spomína ako kráľovské mesto. V stredoveku to bol najväčší anglický prístav, v 17. – 18. storočí nastal úpadok, potom zase oživenie. Počas 2. svetovej vojny bol značne zničený.
10. apríla vyplával z prístavu Southampton luxusný parník Titanic na svoju prvú a zároveň poslednú plavbu do Severnej Ameriky (New York).

</doc>
<doc id="36584" url="https://sk.wikipedia.org/wiki?curid=36584" title="York">
York

York (prípadne Yorke) môže byť:
Ľudia.
York:
Yorke:

</doc>
<doc id="36585" url="https://sk.wikipedia.org/wiki?curid=36585" title="Yorský mys">
Yorský mys

Yorský mys môže byť:

</doc>
<doc id="36587" url="https://sk.wikipedia.org/wiki?curid=36587" title="York (Anglicko)">
York (Anglicko)

York je mesto a administratívne aj jednostupňový celok na severe Anglicka na sútoku riek Ouse a Foss.
V meste sídli yorkský arcibiskup, metropolitný biskup yorkskej provincie (sever Anglicka). York je tiež sídlom dvoch univerzít: University of York (založenej v roku 1963) a York St. John University, ktorá bola založená už v roku 1841, ale status univerzity má až od roku 2006.

</doc>
<doc id="36588" url="https://sk.wikipedia.org/wiki?curid=36588" title="Warrington">
Warrington

Warrington môže byť:

</doc>
<doc id="36589" url="https://sk.wikipedia.org/wiki?curid=36589" title="Warrington (Anglicko)">
Warrington (Anglicko)

Warrington je mesto a administratívne aj jednostupňový celok v Anglicku.

</doc>
<doc id="36590" url="https://sk.wikipedia.org/wiki?curid=36590" title="Scilly">
Scilly

Scilly môže(u) byť:

</doc>
<doc id="36591" url="https://sk.wikipedia.org/wiki?curid=36591" title="Scilly (Anglicko)">
Scilly (Anglicko)

Ostrovy Scilly (, lokálne aj "Scillonia") sú súostrovie v Anglicku pri pobreží Cornwallu. Administratívne je to jednostupňový celok.

</doc>
<doc id="36593" url="https://sk.wikipedia.org/wiki?curid=36593" title="Isles of Scilly">
Isles of Scilly



</doc>
<doc id="36595" url="https://sk.wikipedia.org/wiki?curid=36595" title="Dovidenia v pekle, priatelia!">
Dovidenia v pekle, priatelia!

Dovidenia v pekle, priatelia! (po tal. "Arrivederci all' inferno, amici!", po angl. "See You in Hell, My Friends!") je koprodukčný slovensko-taliansky film. 
Bizarný príbeh o skupine čudných ľudí, ktorí sa na vidieckom sídle oddávajú radovánkam. Ich činnosť je popretkávaná úvahami o smrti, meditáciami, surrealistickými motívmi a narážkami na národnú tému.
"Poznámka:" Pôvodný film bol natočený v roku 1970. Pred uvedením sa slovenskí tvorcovia od tejto verzie dištancovali. V roku 1990 sa Juraj Jakubisko k projektu vrátil a do značnej miery ho prepracoval. Dotočil niekoľko sekvencií a pozmenil dialógy. 

</doc>
<doc id="36596" url="https://sk.wikipedia.org/wiki?curid=36596" title="Bratislavský lesný park">
Bratislavský lesný park

Bratislavský lesný park je komplex prevažne listnatých lesov plniaci prevažne rekreačné funkcie v Bratislave v správe Mestských lesov. Na jeho územie zasahujú chránené krajinné oblasti Malé Karpaty a Záhorie, s mnohými prírodnými rezerváciami, chránenými areálmi a prírodnými pamiatkami. Podľa súčasného stavu park zasahuje do katastrálneho územia Dúbravky, Karlovej Vsi, Záhorskej Bystrice, Vinohradov, Starého Mesta a Rače.
Pred presným vymedzením jeho hraníc v roku 2006 (27 303 479 štvorcových metrov) sa do parku zaraďovali aj Dunajské luhy.
Medzi hlavné strediská Bratislavského lesného parku patrí Železná studienka a Koliba, ktoré sú prepojené sedačkovou lanovkou na Kamzík.

</doc>
<doc id="36598" url="https://sk.wikipedia.org/wiki?curid=36598" title="Hviezdna klasifikácia">
Hviezdna klasifikácia



</doc>
<doc id="36599" url="https://sk.wikipedia.org/wiki?curid=36599" title="Zbehovia a pútnici">
Zbehovia a pútnici

Poviedkový triptych s názvom Zbehovia a pútnici (1968) je po Kristových rokoch (1967) druhým celovečerným filmom Juraja Jakubiska. Vďaka svojej „prílišnej aktuálnosti“ však zostal na dvadsať rokov odložený v trezore.
Film je zložený z troch poviedok Zbehovia, Dominika, Pútnici. Každá z nich vznikala samostatne. Prvú časť Zbehovia začal Jakubisko nakrúcať už počas dokončovania Kristových rokov a ako stredometrážny film bola táto poviedka aj samostatne uvedená na festivale v Benátkach. „Pre svoju metráž, mohol byť uvedený len mimo súťaž, ale aj tak dostal cenu poroty.“ 
Dej.
Prvá časť filmu Zbehovia, vznikla na motívy poviedky Ladislava Ťažkého Vojenský zbeh. Príbeh je z obdobia prvej svetovej vojny. Cigán Kalmán sa už nemôže pozerať na nezmyselné vojnové vraždenie a uteká z vojny naspäť domov. Ani tu však nenájde pokoj. Vo svojom vnútri je stále prenasledovaný hrôzami vojny, v dedine naňho číhajú žandári. K pôvodne literárnej postave Kalmána pridal Jakubisko ďalšieho zbeha – husára Martina a bieleho husára, personifikovanú Smrť, ktorá si nakoniec oboch zbehov nájde. „Jakubisko postavil celý príbeh ako ľudové divadlo. Síce príšerné, plné krvi, ale predsa akoby neskutočné. Preexponovane nalíčení herci hrajú akúsi hroznú grotesku, ktorá o to viac vyniká na pozadí tichej slovenskej dediny.“ Prenasledovanie zbehov sa zmení na ich krvavú vzburu, kde nakoniec už nikto nevie rozoznať priateľa od nepriateľa. Koniec sa nesie v poetickom duchu zmierenia, kde mŕtvi ožívajú a veselia sa so živými. Iba Kalmán a Martin zostávajú ležať mŕtvi na svadobnej posteli, ktorá má byť miestom vzniku nového života. Iba Smrť putuje ďalej o hľadá svoje šťastie. 
Druhá poviedka Dominika je tiež podľa námetu z románu Ladislava Ťažkého Pivnica plná vlkov. Odohráva sa na konci druhej svetovej vojny, keď v dedine vládne sovietsky partizánsky oddiel s podozrievavým veliteľom, ktorý všetkých neznámych ľudí považuje za nepriateľov. „V mimoriadnej dobe na hranici medzi životom a smrťou záleží na ľubovôli toho, kto je silnejší. A nesprávne rozhodnutia, porušujúce všetky normy ľudskosti, sa dajú ospravedlniť ako zásadová obrana tých istých noriem. Veď pravdu bude mať na konci ten, kto prežije.“ Po skončení vojny, keď sa v dedine spolu veselia aj tí, čo si navzájom ubližovali, prichádzajú nacistickí vojaci a všetci sa navzájom povraždia. Na konci druhej časti však už nikto neožíva iba Smrť. 
„Točil som Dominiku, bol som v troch štvrtinách filmu a v podstate som sa usmieval nad situáciami druhej svetovej vojny, pretože to všetko bolo passé – a zrazu som sa potešil, akého mám výborného produkčného a rekvizitára, pretože mi tam do dvora vtrhli tanky. Ešte som si hovoril: Kde to všetko zobrali, veď toľko ich do filmu ani nepotrebujeme! “ Marenčin mu poradil, aby to nechal tak a v komentári vysvetlil, čo sa stalo: V ten deň vošli do Československa ruské vojská a obsadili ho. Jakubisko počúvol a ešte k tomu záberu pridal časť z čiernobieleho Žurnálu z Kremľa. Táto vsuvka odsúdila film definitívne do trezoru.
Tretia poviedka Pútnici je apokalyptickou víziou sveta po tretej svetovej vojne. Z atómového krytu vyjde žena – ošetrovateľka a muž – Smrť. „Tretia časť, Pútnici, je hľadaním života. Hľadá ho dievča, sprostredkovateľka života a hľadá ho Smrť, pretože smrť nemôže žiť bez života...“ Chodia po svete, nenachádzajú však ľudí. Z „mesačnej krajiny“ sa im podarí vyjsť a ocitnú sa v jarnej prírode, nájdu ľudské obydlie, ale bez ľudí. Poslední dvaja ľudia na Zemi pripomínajú prvých dvoch – Adama a Evu, ale tento pozemský raj je už stratený. „V poslednej časti Pútnikov sa vzťah smrti a lásky vracia ako túžba uprostred všeobecnej apokalypsy s reminiscenciami na poviedku prvú. Po 3. svetovej vojne je smrť zbytočná, pretože nemá koho zabíjať. Je opustená ako Kristus (,Bože, čo si to za Boha, že si ma opustil?´) ... Medzi mŕtvolami prosí: ,Bože, daj nech opäť nájdem ľudí. Vráť všetko na začiatok – nech chodím medzi nimi, nech sú vzpurní – aby ma nakoniec milovali, ako ja ich milujem.´“ 
Jakubiskov film je skôr kolážou zobrazujúcou nezmyselné násilie, ktoré plodí ďalšie násilie, kde človek je človeku najväčším nepriateľom. Keď ho vnímame ako celok, nie je podstatné či ide o prvú alebo druhú svetovú vojnu. Je to zobrazenie večného kolobehu násilia, ktorý môže mať len jediný koniec. Zabíjanie sa ukončí iba vtedy, keď už nebude koho zabíjať. 
Ohlasy.
Keďže film bol zavretý do trezoru skôr, ako mohol byť premietnutý, nemožno hovoriť o prijatí domácim publikom či kritikou. Jeho kvality však predznamenala už cena poroty v Benátkach za prvú poviedku Pútnici. Úspech u talianskej kritiky dokazuje aj recenzia Giovanni Grazziniho: „Jakubisko disponuje nenapodobiteľnou vizuálnou mágiou. Ako v sabbahu maliara, ktorý sa vyžíva v barokových a expresionistických lektúrach, vo vzoroch Felliniho a Paradžanovej proveniencie, v štylistických modeloch, v ktorých naivnosti insitného umenia vyvolávajú rafinované hračky surrealistov, film je bystrinou akcie a svetla, ovládaný ľúbeznými a perverznými odtienkami, film, ktorý prevracia v úzkostlivej extáze každý racionálny zmysel.“ 
Keď však nakoniec v roku 1989 mali film možnosť vidieť aj slovenskí diváci, ukázalo sa, že napriek dvadsať ročnému odstupu nestratil nič zo svojej aktuálnosti. 
„Spomeňte si na nás, vy mladí: i my sme zažili to čo vy. Snáď ale váš zážitok bude mať lepší koniec než vtedy náš film.“ 

</doc>
<doc id="36601" url="https://sk.wikipedia.org/wiki?curid=36601" title="Bristol (mesto v Anglicku)">
Bristol (mesto v Anglicku)

Bristol je mesto a ceremoniálne grófstvo, administratívne aj jednostupňový celok, v Anglicku pri rieke Avon 10 km od jej ústia do Bristolského zálivu. 
Je to tretí najväčší prístav Spojeného kráľovstva pre námorné lode. Prístav je kanálmi prepojený s Temžou. V meste je medzinárodné letisko, univerzita (1909), rozsiahly priemysel a početné múzeá a pamiatky z 12. – 16. storočia.
Založené bolo v 10. storočí ako stredisko obchodu a už v stredoveku tu bol významný prístav. Mestu bol udelený kráľovský patent v roku 1155 a štatút grófstva v roku 1373. Asi 500 rokov patril medzi trojicu najväčších miest Anglicka až kým priemyselná revolúcia v 80. rokoch 18. storočia nespôsobila prekotný rast priemyslových centier na severe krajiny – Liverpoolu, Manchestru a Birminghamu.
Partnerské mestá.
Bristol bol jedným z prvých miest, ktoré prijali myšlenku partnerstva medzi mestami. V roku 1947 uzavrel partnerstvo s Bordeaux a Hannoverom, bolo to prvé povojnové partnerstvo medzi britským a nemeckým mestom. 

</doc>
<doc id="36602" url="https://sk.wikipedia.org/wiki?curid=36602" title="Deň">
Deň

Deň ("d") je jednotka času, ktorej presný význam závisí od kontextu. Základnou jednotkou času v sústave SI je sekunda ("s").
Niekedy sa pod pojmom deň rozumie doba, počas ktorej je Slnko nad obzorom, prípade doba, počas ktorej je obloha prirodzene svetlá (čiže čas, kedy je Slnko nad obzorom + niektoré fázy súmraku). Dĺžka takéhoto dňa sa mení v závislosti od zemepisnej šírky a ročného obdobia. Na zemskom rovníku deň napríklad trvá po celý rok približne 12 hodín a rovnako dlho trvá noc. V zemepisných šírkach Slovenska a na celej severnej pologuli je dĺžka pobytu Slnka nad obzorom, tým väčšia, čím je bližšie dátum letného slnovratu a naopak tým menšia, čím viac sa blíži dátum zimného slnovratu. 12 hodín trvá deň na celej Zemi dvakrát do roka a to v deň rovnodennosti.
Deň nemá presne 24 hodín,ale 23-hodín,56-minút aj 4 sekundy.
Definícia dňa v astronómii.
Pre danú planétu existujú dva typy dňa (astronómia):

</doc>
<doc id="36603" url="https://sk.wikipedia.org/wiki?curid=36603" title="Alfa Cassiopeiae">
Alfa Cassiopeiae



</doc>
<doc id="36604" url="https://sk.wikipedia.org/wiki?curid=36604" title="Theta Scorpii">
Theta Scorpii



</doc>
<doc id="36605" url="https://sk.wikipedia.org/wiki?curid=36605" title="Gama Boötis">
Gama Boötis



</doc>
<doc id="36606" url="https://sk.wikipedia.org/wiki?curid=36606" title="Seginus">
Seginus

Seginus alebo Gama Boötis (Segin/Ceginus alebo Haris; 27/γ Boo) je hviezda v súhvezdí Pastier s hviezdnou veľkosťou 3,03.

</doc>
<doc id="36609" url="https://sk.wikipedia.org/wiki?curid=36609" title="Kappa Aquarii">
Kappa Aquarii



</doc>
<doc id="36610" url="https://sk.wikipedia.org/wiki?curid=36610" title="Nomenclature of Territorial Units for Statistics">
Nomenclature of Territorial Units for Statistics



</doc>
<doc id="36611" url="https://sk.wikipedia.org/wiki?curid=36611" title="Nomenclature des unités territoriales statistiques">
Nomenclature des unités territoriales statistiques



</doc>
<doc id="36612" url="https://sk.wikipedia.org/wiki?curid=36612" title="Vtáčkovia, siroty a blázni">
Vtáčkovia, siroty a blázni

Vtáčkovia, siroty a blázni (fr. "Les Oiseaux, les orphelins et les fous") je slovensko-francúzsky film z roku 1969. 
Šialený svet bez ideálov, plný násilia, cynizmu, beznádeje a v ňom trojica zvláštnych samotárov, ktorá prežíva len vďaka „bláznovstvu“ – životu založenom na princípe hry a filozofii radosti. Mozaikovité podobenstvo sa odohráva v bližšie neurčenom čase a priestore.
Obsah.
Hlavné postavy, Yorick, Marta a Andrej, si do boja proti bezútešnému svetu dobrovoľne nasadia masku bláznov, ktorá im umožňuje stať sa imúnnymi voči beznádeji. Rozohrávajú spoločne absurdnú hru, ktorá už od začiatku nemá šancu dopadnúť dobre. To však už v úvode naznačuje aj samotný režisér, keď sa tu prostredníctvom detského hlasu prihovára k divákovi a priznáva, že príbeh sa skončí tragicky – to by nám ale nemalo prekážať v smiechu, pretože aj hrdinovia filmu sa smejú do poslednej chvíle. Bláznovstvo je droga. Alebo ako hovorí Yorick: „iba blázon môže byť slobodným človekom.“
Ideálny priestor na natáčanie poskytla polorozpadnutá budova v centre mesta. Jednotlivé miestnosti pôsobia ako bludisko a aj vďaka rekvizitám nadobúdajú akýsi surrealistický nádych. Práve toto prostredie odzrkadľuje aj ich vnútorný svet plný hier. „Život je krásny,“ kričia hlavné postavy a zdá sa, že k šťastiu im nič nechýba.
Časovanou bombou v príbehu sa stáva vzťah oboch chlapcov k Marte. Je jasné, že v súboji o jej srdce jeden z kamarátov musí vyjsť ako porazený. Verdikt padá vo chvíli, keď Yoricka zatkne polícia a on tak skončí vo väzení. Izolovanosť od priateľov a každodenných vylomenín spôsobí, že musí dospieť. 
Tu nastáva výrazne dramatický posun. Postavy začínajú smerovať k úpadku. Postrehnuteľný je čoraz viac zhmotňujúci sa motív smrti. Najprv je prítomný len v podobe akýchsi snových ilúzií, neskôr naberá konkrétne črty (napríklad, keď zomiera pán domáci), až napokon vrcholí vraždou Marty a jej nenarodeného dieťaťa a Yorickovou „viacnásobnou“ samovraždou.
Každá z postáv počas filmu prechádza dlhým vnútorným vývojom. Najvýraznejšie sa to prejaví u Yoricka, ktorý po návrate z väzenia „stráca odvahu byť bláznivý“, čím sa v podstate stáva skutočným bláznom. Zdá sa, akoby si s Andrejom ku koncu vymenili role. Yorick sa dáva na fotografovanie, Andrej prežíva najkrajšie obdobie života po boku Marty. Žiarlivosť na priateľovo šťastie Yoricka podnecuje k vykonaniu toho najohavnejšieho činu – vraždy. Andrejov osud na konci zostáva ako jediný otvorený, čím z neho nepriamo robí aj hlavnú obeť. 
Politický podtext.
Film v mnohom skryto apeluje na politickú situáciu, najmä na sklamanie z augusta 1968. Ako symbol demokracie a slobody tu vystupuje busta Milana Rastislava Štefánika, ktorá sa vo finálnej scéne stáva jedným z prostriedkov na spáchanie Yorickovej samovraždy. Spolu so svojím „otcom“, Štefánikom, končí na dne Dunaja po tom, ako sa obradne podpáli. Práve akt upálenia sa dával do súvisu s protestnou smrťou Jana Palacha, čo poslúžilo ako hlavný argument proti filmu, ktorý sa stal nepohodlným a putoval tak na dlhší čas do trezoru. Jakubisko náznakmi pripomína aj také udalosti ako bol holokaust. Zjavné je to napríklad v scéne, keď Yorick s Andrejom (akože) upália domáceho v peci. 
Produkcia.
Napriek tomu, že Jakubiskov film "Vtáčkovia, siroty a blázni" vznikol už v roku 1969, ďalších 20 rokov si na svoju slávu musel počkať v trezore. „Nesocialistický, beznádejný a negativistický obsah, prelínajúci sa celým dielom“ – presne takto film onálepkovala vtedajšia špeciálna komisia na posudzovanie slovenských filmov. Široká verejnosť ho tak na plátne uzrela až v roku 1990 na festivale v Karlových Varoch, kde konečne zožal zaslúžený úspech.
Exteriéry aj scény v interiéroch boli natáčané na Slovensku. Vo filme sa objavia aj zábery zo Štefánikovej mohyly.
"Vtáčkovia, siroty a blázni" vyšli v roku 2009 aj na DVD v edícii Slovenský film 60.tych rokov.

</doc>
<doc id="36613" url="https://sk.wikipedia.org/wiki?curid=36613" title="Situla">
Situla

Situla alebo Kappa Aquarii (κ Aqr / κ Aquarii) je dvojhviezda v súhvezdí Vodnár.

</doc>
<doc id="36614" url="https://sk.wikipedia.org/wiki?curid=36614" title="Delta Aquarii">
Delta Aquarii



</doc>
<doc id="36615" url="https://sk.wikipedia.org/wiki?curid=36615" title="Skat (hviezda)">
Skat (hviezda)

Skat alebo Delta Aquarii (δ Aqr / δ Aquarii) je tretia najjasnejšia hviezda v súhvezdí Vodnár.

</doc>
<doc id="36616" url="https://sk.wikipedia.org/wiki?curid=36616" title="Lambda Velorum">
Lambda Velorum



</doc>
<doc id="36617" url="https://sk.wikipedia.org/wiki?curid=36617" title="Eta Geminorum">
Eta Geminorum



</doc>
<doc id="36618" url="https://sk.wikipedia.org/wiki?curid=36618" title="Propus">
Propus

Propus (Praepes, alebo Tejat Prior, „predná noha“) alebo Eta Geminorum (η Gem/η Geminorum) je hviezda v súhvezdí Blíženci. Je to červený obor s povrchovou teplotou približne 3 600°C a žiarivosťou 2 000-krát väčšou ako žiarivosť Slnka, trojhviezda a premenná hviezda. 
Už pri pohľade cez triéder je nápadne červená. Vzhľadom na teplotu a svietivosť sa odhaduje, že jej priemer je asi 130-násobne väčší ako priemer Slnka. V meraniach priemeru veľkých a chladných hviezd je však typická neistota. Inak to nie je ani v prípade hviezdy Propus, kde má hviezda rôznu veľkosť podľa toho, v akom spektre sa pozoruje. Spôsobuje to tmavý pás oxidu titaničitého v jej spektre. Amatérski astronómovia preukázali, že jasnosť Propusu vzrástla za posledné desaťročie o 0,1 magnitúdy. Hviezda má vyhorené héliové jadro a pomaly vstupuje do novej fázy. Čaká ju osud premennej hviezdy typu Mira. Propus je polopravidelná premenná, ktorý mení svoju jasnosť v perióde asi 223 – 234 dní. Toto kolísanie sa pohybuje v rozsahu 3,2 až 3,9 mag. Má rovnakú farbu ako hviezda Mí Geminorum, ktorá je vhodnou porovnávacou hviezdou. 
Propus má vo vzdialenosti 1,4“ sprievodcu s magnitúdou 8,8. Vidieť ho možno len vo väčšom ďalekohľade, pretože v malom ďalekohľade je prežiarený hlavnou zložkou. Druhý sprievodca spektrálneho typu B obieha vo vzdialenosti asi 1 miliardy kilometrov od hlavnej zložky. Je ďalekohľadom nerozlíšiteľný, ale spôsobuje poklesy jasnosti hlavnej zložky každých 8,2 roka, čo je jeho obežná doba. Je obľúbeným objektom amatérskych pozorovateľov premenných hviezd.

</doc>
<doc id="36621" url="https://sk.wikipedia.org/wiki?curid=36621" title="Alfa Ophiuchi">
Alfa Ophiuchi



</doc>
<doc id="36622" url="https://sk.wikipedia.org/wiki?curid=36622" title="Rasalhague">
Rasalhague



</doc>
<doc id="36623" url="https://sk.wikipedia.org/wiki?curid=36623" title="Beta Draconis">
Beta Draconis



</doc>
<doc id="36624" url="https://sk.wikipedia.org/wiki?curid=36624" title="Rastaban">
Rastaban

Rastaban (z "ra's at-tu’bán" – "hlava hada") alebo Alwaid (arab. al-`awā'id – ťavie matky) alebo Beta Draconis (β Dra/β Draconis) je tretia najjasnejšia hviezda v súhvezdí Drak. Je to žltý nadobor zdanlivej jasnosti 2,99m, spektrálneho typu G2, triedy svietivosti II. Vo vzdialenosti 4,5" má na oblohe sprievodcu, hviezdu zdanlivej jasnosti 14m. Vzdialenosť od Zeme je približne 360 ly.

</doc>
<doc id="36625" url="https://sk.wikipedia.org/wiki?curid=36625" title="Administratívne členenie Ruska">
Administratívne členenie Ruska

Rusko sa na najvyššej úrovni delí paralelne na:
Na vojenské účely sa rozlišujú 4 vojenské okruhy.
Podrobnosti sú uvedené v jednotlivých vyššie uvedených článkoch.
Zahraničné územia Ruskej federácie.
Špecifické postavenie majú územia, nachádzajúce sa mimo Ruskej federácie, ale právne patriace Ruskej federácii.
Bajkonur.
Kozmodróm Bajkonur po rozpade ZSSR pripadol novovzniknutému štátu Kazachstan. Ten však nemal technické, finančné ani ľudské kapacity na prevádzku kozmického strediska. V záujme zachovania, modernizácie a rozvoja strediska, ako aj celej oblasti došlo po zložitých rokovaniach k medzištátnej dohode, v zmysle ktorej si územie kozmodrómu Bajkonur, ako aj priľahlé mesto Bajkonur prenajíma Ruská federácia do roku 2050.
Na tomto území platí legislatíva Ruskej federácie, všetky štátne a verejné inštitúcie sú plnohodnotnou súčasťou ruskej siete (súdy, notárske úrady, daňový úrad, školské zariadenia, materské školy a jasle, nemocnice, polícia, armáda). Mesto Bajkonur má dočasne priznaný štatút mesta federálneho významu. Automobily majú ruské evidenčné čísla. Veľké množstvo špecifických otázok fungovania mesta a života v oblasti je upravených v rozsiahlej medzištátnej zmluve.
Sevastopoľ.
Prístavné mesto Sevastopoľ bolo domovským prístavom Čiernomorskej flotily ZSSR. Flotila bola rozdelená medzi oba nástupnícke štáty Ruskú federáciu a Ukrajinu. Rusko si tak prenajíma časť ukrajinského mesta a prístavu pre potreby námornej základne a flotily a mestu priznáva špeciálny status. Prenájom územia bol zmluvne dohodnutý do konca roka 2017. V roku 2014 po vojenskom obsadení Ruskom bol Sevastopoľ spolu s Krymom po vynútenom referende, ktoré väčšina krajín, vrátane Ukrajiny a Slovenska neuznáva, pričlenený k Rusku. Otázka Krymu aj Sevastopoľa zostáva spornou a od februára 2022 do súčasnosti prebieha vojenský konflikt a násilná okupácia ďalších území Ukrajiny Ruskom, ktorú nevie Rusko vierohodne zdôvodniť a je klasifikovaná ako násilné obsadzovanie územia cudzieho štátu.
Špicbergy.
Súostrovie Špicbergy v súlade s medzinárodnou zmluvou podpísanou 9. februára 1920 v Paríži patrí Nórsku, ale všetky signatárske krajiny tejto dohody majú právo v súlade s medzinárodným námorným právom a nórskou legislatívou využívať tu sa nachádzajúce nerastné bohatstvo a vody na lov rýb. ZSSR sa k tzv. Špicbergskému dohovoru pripojilo v roku 1935 a na Ruskú federáciu ako nástupnický štát tieto práva prešli. De facto však Rusku nepatrí žiadna časť tohto súostrovia. Na ostrove sa nachádza niekoľko ruských osád.
Poznámka k počtu subjektov Federácie.
 Od 18. marca 2014 sa na základe medzinárodne neuznaného referenda pripojili k Rusku dva nové subjekty Federácie, Krymská republika a mesto federálneho významu Sevastopoľ. Aj keď Rusko uvedené subjekty vo svojej ústave a zákonoch považuje sa legitímnu súčasť svojho územia, prevažná väčšina štátov sveta (vrátane Slovenska) považuje tieto územia naďalej za súčasť Ukrajiny.

</doc>
<doc id="36626" url="https://sk.wikipedia.org/wiki?curid=36626" title="Oxid">
Oxid

Oxid ( "oxyd"; kysličník) je zlúčenina kyslíka s iným, menej elektronegatívnym prvkom. Kyslík tvorí oxidy prakticky so všetkými prvkami, s výnimkou ľahkých vzácnych plynov (hélium, neón, argón). Pri viacerých prvkoch existujú oxidy v rôznych oxidačných stupňoch a rovnako, okrem binárnych oxidov, sú známe aj viacprvkové oxidy.
V zlúčeninách s fluórom, ktorý je elektronegatívnejší ako kyslík, sa jedná o fluoridy kyslíka.
Názvoslovie.
Všeobecný vzorec oxidu je XmOn, kde X je prvok a m,n sú koeficienty (prirodzené čísla), vyjadrujúce počty atómov vo vzorci (pokiaľ sú rovné jednej, neuvádzajú sa). Elektronegatívnejší prvok, teda anión je kyslík, jeho oxidačné číslo je vždy -II. Katión je prvok označený ako X. Pri tvorení názvu, ktorý je dvojslovný, sa uvádza anión (oxid) ako podstatné meno a katión ako prídavné meno, zložené z koreňa (mena prvku) a koncovky vyjadrujúcej oxidačné číslo príslušného prvku (postupne I "-ný"; II "-natý"; III "-itý"; IV "-ičitý"; V "-ičný" "-ečný"; VI "-ový"; VII "-istý"; VIII "-ičelý"). Príklad: MnVII2O7 - oxid manganistý.
Ak oxid obsahuje dva, alebo viac katiónov, tieto sa zoradia podľa abecedy (napr. FeIITiIVO3 - oxid titaničito-železnatý). V prípade vody sa používa triviálny názov, nie systematický (oxidán).
Vlastnosti.
Oxidy, vzhľadom na vysokú početnosť zlúčenín, vykazujú širokú variabilitu fyzikálnych aj chemických vlastností. Oxid uhoľnatý je napríklad ťažko skvapaľniteľný plyn (teplota varu -191,5 °C), naproti tomu oxid zirkoničitý je ťažko taviteľná tuhá látka (bod topenia až 3265 °C). Vodivosť je tiež rôzna, od izolátorov typu oxid horečnatý, cez polovodiče (prevažne oxidy prechodných prvkov), až po dobré vodiče (napr. oxid réniový).
Acidobázické vlastnosti.
Oxidy alkalických kovov, kovov alkalických zemín a lantanoidov obsahujú väzby prevažne iónového charakteru, t.j. v štruktúre sa vyskytuje anión O2-. Vo vodnom roztoku podlieha hydrolýze podľa reakcie:
 O2- (s) + H2 ⇌ 2OH- K &gt; 1022
a tieto oxidy, pokiaľ sú rozpustné vo vode, tvoria v roztoku hydroxidy - sú "zásadotvorné". Ak nie sú rozpustné, reagujú s roztokmi kyselín za vzniku príslušných solí.
 BaO + H2O → Ba(OH)2
 Na2O + HCl → NaCl + H2O
Naproti tomu, oxidy nekovov, ako napríklad oxid sírový alebo uhličitý sú molekulového charakteru s kovalentnými väzbami a pri rozpúšťaní vo vode tvoria kyseliny - sú "kyselinotvorné". Prípadne, taktiež reagujú s roztokmi zásad za vzniku solí. Kyselinotvorné oxidy sa niekedy nazývajú aj anhydridy príslušných kyselín.
 SO3 + H2O → H2SO4
 CO2 + Ca(OH)2 → CaCO3 + H2O
Tretia skupina oxidov, prevažne oxidy prechodných prvkov sú "amofotérneho" charakteru, teda reagujú s roztokmi hydroxidov, ako aj s kyselinami.
 ZnO + 2H+ (aq) → Zn2+ + H2O
 ZnO + 2OH- + H2O → Zn(OH)42-
Pri prechodných prvkoch, ktoré tvoria oxidy vo viacerých oxidačných číslach (napr. Mn tvorí oxidy v rozmedzí od +2 do +7), platí, že kyslosť rastie so zvyšujúcim sa oxidačným číslom.
Posledná, acidobázicky nereaktívna skupina oxidov sú oxidy typu oxid uhoľnatý, oxid dusný, oxid dusnatý, ktoré sú inertného charakteru, t.j. vo vode sú nerozpustné a nereagujú ani s kyselinami ani so zásadami.
Štruktúra.
Z hľadiska väzieb sa oxidy rozdeľujú na:
Nestechiometrické oxidy.
Oxidy prechodných prvkov často vykazujú nestechiometrické pomery oproti ideálnemu stavu. Pomery vyplývajú z termodynamickej rovnováhy, kde zloženie tuhej fázy (kryštálu oxidu) závisí od koncentrácie plynnej fázy (kyslíka) nad povrchom kryštálu. Ak plynná a tuhá fáza existujú za určitej teploty a tlaku v rovnovážnom stave (ΔG = 0), zmena tlaku vedie k zmenám v zložení tuhej fázy. Zvýšenie tlaku kyslíka spôsobí jeho "„vtekanie“" do kryštálovej štruktúry, čo je kompenzované oxidáciou adekvátneho počtu atómov kovu. Naopak, zníženie tlaku vedie k "„úniku“" kyslíka do plynnej fázy a zníženiu oxidačného čísla ekvivalentného množstva atómov príslušného prvku. Zmena obsahu kyslíka spôsobuje defekty v kryštálovej štruktúre, či už vakancie (aniónové, resp. katiónové), alebo presun nadbytočných katiónov/aniónov do medzimriežkových pozícií. Defekty nestechiometrických oxidov majú význam pri heterogénnej katalýze, polovodičoch, atď.
Viacprvkové oxidy.
Okrem binárnych oxidov, teda zlúčenín kyslíka s iným prvkom, existujú aj viacprvkové oxidy, ktoré okrem aniónu O2- obsahujú katióny dvoch, alebo viacerých prvkov. Najznámejšie sú tzv. podvojné oxidy, ktoré sa vyskytujú aj v prírode ako minerály perovskit (CaTiO3), ilmenit (FeTiO3), spinel (MgAl2O4), magnetit (Fe3O4). Z viacprvkových zlúčenín sú významné ternárne oxidy medi, napr. (YBa2Cu3O7-x), prvý vysokoteplotný supravodič.
 S + O2 → SO2
 CaCO3 → CaO + CO2
 Fe2O3 + CO → 2FeO + CO2
 XeF6 + 3H2O → XeO3 + 6HF
Výskyt a použitie.
Viaceré oxidy sa bežne vyskytujú v prírode, z plynných je to oxid uhličitý ako súčasť atmosféry, oxid siričitý ako prekurzor kyslých dažďov, oxidy dusíka (NO, NO2).
Oxid kremičitý je bežná súčasť litosféry (či už ako samostatný minerál kremeň, alebo ako základná stavebná jednotka viacerých hornín). Rovnako aj oxid hlinitý, opäť ako samostatný, aj keď oveľa zriedkavejšie sa vyskytujúci minerál korund (a jeho drahokamové odrody rubín a zafír), ale hlavne ako zložka hornín (vo forme hlinitokremičitanov).
Viaceré oxidy, vyskytujúce sa v prírode, sa ťažia a spracúvajú ako zdroj kovu. Napr. železo sa získava z rúd, ktoré sú tvorené oxidmi, resp. hydroxidmi železa (existujú však aj železné rudy, kde surovinou nie je oxid železa). Rovnako hliník sa získava z bauxitu, čo je zmes hlinitokremičitanov, hydratovaného oxidu/hydroxidu hlinitého a hydratovaných oxidov/hydroxidov železa.
V stavebnom priemysle má veľký význam oxid vápenatý, ktorý sa získava tepelným rozkladom uhličitanu vápenatého - vápencov a je zložkou betónu, oxid horečnatý (žiaruvzdorné materiály), oxid kremičitý (piesok).
Oxid kremičitý je taktiež zdrojom kremíka, slúžiaceho na výrobu polovodičov. Oxid titaničitý sa využíva ako biely pigment, prípadne ako plnivo pri výrobe papiera. Niektoré oxidy majú využitia ako katalyzátory, slúžia taktiež v rôznych senzoroch a detektoroch. Neposlednou v rade využitia oxidov je výroba keramiky so špecifickými vlastnosťami.

</doc>
<doc id="36627" url="https://sk.wikipedia.org/wiki?curid=36627" title="Kysličník">
Kysličník



</doc>
<doc id="36628" url="https://sk.wikipedia.org/wiki?curid=36628" title="Lepšie byť bohatý a zdravý ako chudobný a chorý">
Lepšie byť bohatý a zdravý ako chudobný a chorý

Lepšie byť bohatý a zdravý ako chudobný a chorý (po angl. "It's Better to Be Wealthy and Healthy Than Poor and Ill") je slovensko-český film. 
Satirická tragikomédia o osudoch dvoch žien a ich milenca, večne sa vracajúceho emigranta, odohrávajúca sa v období po roku 1989.

</doc>
<doc id="36629" url="https://sk.wikipedia.org/wiki?curid=36629" title="Gama Bootis">
Gama Bootis



</doc>
<doc id="36630" url="https://sk.wikipedia.org/wiki?curid=36630" title="Subjekty Ruskej federácie">
Subjekty Ruskej federácie



</doc>
<doc id="36631" url="https://sk.wikipedia.org/wiki?curid=36631" title="Nejasná správa o konci sveta">
Nejasná správa o konci sveta

Nejasná správa o konci sveta (po čes. "Nejasná zpráva o konci světa"; po angl. "An Ambiguous Report About the End of the World") je český film režisera Juraja Jakubiska. 
Príbeh sa odohráva v osade odrezanej od sveta. Zaujmavosťou je, že dej filmu sa odohráva v modernej dobe na sklonku 20. storočia, avšak dejisko filmu je modernou civilizáciou takmer nedotknuté a film pôsobi väčšinu času dojmom akoby sa odohraval v dávnej minulosti. Jej obyvatelia tu prežívajú zvláštne epizódy, v ktorých sa proti nim stavia príroda. Je to snáď osudová odplata za ľudskú pýchu a závisť.
"Poznámka:" Pre televíziu bola spracovaná šesťdielná seriálová verzia. 

</doc>
<doc id="36632" url="https://sk.wikipedia.org/wiki?curid=36632" title="Constantius Chlorus">
Constantius Chlorus

Constantius Chlorus (iné zápisy: Konstantius I. Chlorus, zriedkavo Konštancius Chlorus; vlastným menom Gaius Flavius Valerius Constantius; * 31. marec 250 – † 25. júl 306) bol v rokoch 305306 rímsky cisár.
Spolu s Galeriom sa stal augustom, keď sa Diocletianus v roku 305 abdikoval. V tom čase boli za cézarov pridelení Severus a Maximinus Daius. Diocletianom spustené prenasledovanie kresťanov i tak pokračovalo. Ukončené bolo serdickým ediktom v roku 311.

</doc>
<doc id="36633" url="https://sk.wikipedia.org/wiki?curid=36633" title="Karelsko">
Karelsko

Karelsko (alebo nepresne Karélia), dlhý tvar Karelská republika, je republika Ruskej federácie ležiaca na severe Ruska, pri hraniciach s Fínskom. Má rozlohu 172 000 km² a 792 000 obyvateľov. Jej hlavným mestom je Petrozavodsk.
História.
Karélia bola osídlená už v dobách okolo 1. tisícročia. V 12. storočí oblasť obsadila Novgorodská republika, nakoniec sa dostala pod vplyv Moskvy v polovici 15. storočia. V 17. storočí sa stala častým terčom útokov Švédov, ktorí odkrajovali z jej územia, to sa však po čase zasa ustálilo do pôvodného stavu - Karélia sa vrátila Rusku. V posledných dobách cárskeho Ruska sa v zemi rozvíjala výroba dreva a železa. Po októbrovej revolúcií (1917) vznikla Karelská ASSR, ale po sovietsko-fínskej vojne bola preorganizovaná ako samostatná, šestnásta sovietska republika, Karelsko-fínska SSR. V roku 1956 bol štatút územia opäť zmenený na ASSR. Súčasné postavenie má oblasť od roku 1991, kedy sa rozpadol Sovietsky zväz.
Prírodné pomery.
Karélia je severská krajina, jej severnou hranicou prebieha severný polárny kruh. Na jej území sa nenachádzajú takmer žiadne hory, ale zato veľa jazier. Na východe má prístup k moru, a to k Bielemu moru. Najväčšie jazerá sú Ladožské a Onežské. Väčšina územia je zalesnená ihličnatými lesmi.
Obyvateľstvo.
V Karélii žijú asi dve tretiny Rusov, Karelov je iba 12% menšina, je tu ešte aj 9% menšina Bielorusov. Väčšina obyvateľov vyznáva ortodoxné kresťanstvo, Karélia je známa svojimi drevenými kostolmi s cibuľovitými vežičkami.
Ekonomika.
Výroba je založená na ťažbe dreva a surovín, poľnohospodárstvo nie je pre prírodné podmienky vôbec možné. V Karélii, a hlavne v Petrozavodsku, je zastúpené veľké množstvo drevospracujúcich podnikov a papierní. Ďalej sa ťažia rudy a sľuda. 

</doc>
<doc id="36634" url="https://sk.wikipedia.org/wiki?curid=36634" title="Post coitum">
Post coitum

Post coitum je český film. 
Film o hľadaní lásky za každú cenu.

</doc>
<doc id="36635" url="https://sk.wikipedia.org/wiki?curid=36635" title="Lacaille 9352">
Lacaille 9352

Lacaille 9352 (Lac 9352) je červený trpaslík vzdialený 3,52 pc alebo 11,47 ly od Slnka. Je to hviezda so štvrtým najväčším relatívnym pohybom vzhľadom na Slnko, pohybujúca sa rýchlosťou 6,9" za rok. Jej najbližším susedom je sústava EZ Aquarii, vzdialená 1,29 pc alebo 4,21 ly.

</doc>
<doc id="36636" url="https://sk.wikipedia.org/wiki?curid=36636" title="EZ Aquarii">
EZ Aquarii

EZ Aquarii je trojhviezda v súhvezdí Vodnár vzdialená 3,4 pc alebo 11,08 ly od Slnka. Tri jej zložky sú červené trpaslíky triedy M. Dvojica EZ Aquarii AC je aj spektroskopickou dvojhviezdou.
Najbližším susedom tejto trojhviezdy je Lacaille 9352, vzdialená 1,29 pc alebo 4,21 ly.

</doc>
<doc id="36637" url="https://sk.wikipedia.org/wiki?curid=36637" title="Spektroskopická dvojhviezda">
Spektroskopická dvojhviezda

Spektroskopická dvojhviezda je dvojhviezda, ktorá nemôže byť rozoznaná ako vizuálna dvojhviezda ani s použitím ďalekohľadov s najvyššou rozlišovacou schopnosťou. Dôvodom je malá vzájomná vzdialenosť jej zložiek, alebo príliš veľká vzdialenosť celej sústavy od Zeme. Takáto dvojhviezda sa dá identifikovať len vďaka zmenám v jej spektre.

</doc>
<doc id="36639" url="https://sk.wikipedia.org/wiki?curid=36639" title="Spektroskopické dvojhviezdy">
Spektroskopické dvojhviezdy



</doc>
<doc id="36640" url="https://sk.wikipedia.org/wiki?curid=36640" title="Vizuálna dvojhviezda">
Vizuálna dvojhviezda

Vizuálna dvojhviezda je dvojhviezda, pri ktorej uhlová vzdialenosť jej zložiek je dostatočne veľká na to, aby boli jej jednotlivé zložky pozorovateľné oddelene buď voľným okom, alebo ďalekohľadom a zároveň musia byť gravitačne viazané. Príkladom vizuálnej dvojhviezdy je Sírius.

</doc>
<doc id="36641" url="https://sk.wikipedia.org/wiki?curid=36641" title="Gl 866 B">
Gl 866 B



</doc>
<doc id="36642" url="https://sk.wikipedia.org/wiki?curid=36642" title="Gl 866 C">
Gl 866 C



</doc>
<doc id="36643" url="https://sk.wikipedia.org/wiki?curid=36643" title="61 Cygni A">
61 Cygni A



</doc>
<doc id="36644" url="https://sk.wikipedia.org/wiki?curid=36644" title="61 Cygni B">
61 Cygni B



</doc>
<doc id="36645" url="https://sk.wikipedia.org/wiki?curid=36645" title="Kruger 60">
Kruger 60

Kruger 60 je dvojhviezda zložená zo zložiek A a B, pričom obe zložky sú červení trpaslíci. Obiehajú sa navzájom s periódou 44,6 dní. Zložka B sa nazýva aj názvom premennej hviezdy "DO Cephei".

</doc>
<doc id="36646" url="https://sk.wikipedia.org/wiki?curid=36646" title="Kruger 60 A">
Kruger 60 A



</doc>
<doc id="36647" url="https://sk.wikipedia.org/wiki?curid=36647" title="Kruger 60 B">
Kruger 60 B



</doc>
<doc id="36648" url="https://sk.wikipedia.org/wiki?curid=36648" title="DO Cephei">
DO Cephei



</doc>
<doc id="36649" url="https://sk.wikipedia.org/wiki?curid=36649" title="RS Cancri">
RS Cancri

RS Cancri je premenná hviezda v súhvezdí Rak. Je označovaná aj ako RS Cnc, HR 3639, HD 78712, SAO 61306 alebo BD +31 1946.

</doc>
<doc id="36651" url="https://sk.wikipedia.org/wiki?curid=36651" title="Vzplanujúce hviezdy">
Vzplanujúce hviezdy



</doc>
<doc id="36652" url="https://sk.wikipedia.org/wiki?curid=36652" title="Vzplanujúca hviezda">
Vzplanujúca hviezda

Vzplanujúca hviezda je premenná hviezda, ktorá môže vykazovať nepredvídateľné a dramatické zmeny v jasnosti za niekoľko minút alebo hodín. Jasnosť sa mení v celom spektre, od gama žiarenia po rádiové vlny.
Vzplanujúce hviezdy sú matní červení trpaslíci a podľa najnovších výskumov aj hnedí trpaslíci.

</doc>
<doc id="36653" url="https://sk.wikipedia.org/wiki?curid=36653" title="Gliese 1">
Gliese 1

Gliese 1 (Gl 1) je červený trpaslík v súhvezdí Sochár na južnej oblohe. Pretože sa nachádza veľmi blízko počiatku rektascenzie, stala sa táto hviezda prvou v katalógoch Giclasa a Luytena. Je to aj jedna z najbližších hviezd vzdialená 14,2 ly, nie je však viditeľná voľným okom. Jej hviezdna klasifikácia sa líši podľa rôznych zdrojov od M1,5V do M3,0V.

</doc>
<doc id="36654" url="https://sk.wikipedia.org/wiki?curid=36654" title="Groombridge 34">
Groombridge 34

Groombridge 34 alebo Gliese 15 (Gl 15) je dvojhviezda v súhvezdí Andromeda pozostávajúca z dvoch červených trpaslíkov obiehajúcich okolo seba po takmer kruhovej dráhe vo vzdialenosti 147 AU.

</doc>
<doc id="36655" url="https://sk.wikipedia.org/wiki?curid=36655" title="Gl 15">
Gl 15



</doc>
<doc id="36656" url="https://sk.wikipedia.org/wiki?curid=36656" title="Gl 15 A">
Gl 15 A



</doc>
<doc id="36657" url="https://sk.wikipedia.org/wiki?curid=36657" title="Gl 15 B">
Gl 15 B



</doc>
<doc id="36658" url="https://sk.wikipedia.org/wiki?curid=36658" title="AX Microscopium">
AX Microscopium



</doc>
<doc id="36659" url="https://sk.wikipedia.org/wiki?curid=36659" title="Lacaille 8760">
Lacaille 8760

Lacaille 8760 alebo "AX Microscopium" je červený trpaslík v súhvezdí Mikroskop a jedna z najbližších hviezd od Slnka, vzdialená 12,9 ly, nie je však viditeľná voľným okom.

</doc>
<doc id="36661" url="https://sk.wikipedia.org/wiki?curid=36661" title="Struve 2398">
Struve 2398

Struve 2398 je dvojhviezda v súhvezdí Drak a obe jej zložky sú červení trpaslíci patriace medzi vzplanujúce hviezdy. Orbitálna perióda dvojhviezdy je 408 rokov a excentricita 0,53.

</doc>
<doc id="36662" url="https://sk.wikipedia.org/wiki?curid=36662" title="Struve 2398 A">
Struve 2398 A



</doc>
<doc id="36663" url="https://sk.wikipedia.org/wiki?curid=36663" title="Struve 2398 B">
Struve 2398 B



</doc>
<doc id="36664" url="https://sk.wikipedia.org/wiki?curid=36664" title="Hubert Kumpf">
Hubert Kumpf

Hubert Kumpf (* 3. november 1757, Mníchov – † 12. november 1811, Viedeň) bol nemecký operný spevák a dirigent.
Sotva rok po jeho prvom vystúpení v dvornej opere v Mníchove (v roku 1777) ako tenorista, spieval už v opere v Bratislave. Po vystriedaní viacerých divadiel v Bavorsku, v Rakúsku a v Čechách, vrátil sa opäť do Bratislavy. Od roku 1785 až do roku 1790 tu viedol novozaložené divadlo grófa Jána Nepomuka Erdődyho. Podieľal sa na vzniku Opernej spoločnosti v Bratislave ako jej vedúci. Súčasne účinkoval aj v Budapešti. Kumpf sa pokladá za spoluzakladateľa operného divadla v Maďarsku.

</doc>
<doc id="36666" url="https://sk.wikipedia.org/wiki?curid=36666" title="DX Cancri">
DX Cancri

DX Cancri je chladný červený trpaslík s hmotnosťou menšou ako 9 % hmotnosti Slnka. Je to vzplanujúca hviezda, nachádza sa vo vzdialenosti 11,82 ly od Slnka, nie je však viditeľná voľným okom.

</doc>
<doc id="36668" url="https://sk.wikipedia.org/wiki?curid=36668" title="Elongácia (astronómia)">
Elongácia (astronómia)

Elongácia je termín označujúci uhol medzi Slnkom a planétou pri pozorovaní zo Zeme.
Ak je vnútorná planéta pozorovateľná po západe Slnka, je blízko svojej maximálnej východnej elongácie. Ak je pozorovateľná pred východom Slnka, je blízko svojej najväčšej západnej elongácie.
Hodnota maximálnej západnej alebo východnej elongácie pri Merkúre je od 18° do 28°, pri Venuši je to od 45° do 47°.

</doc>
<doc id="36670" url="https://sk.wikipedia.org/wiki?curid=36670" title="Sférická astronómia">
Sférická astronómia

Sférická astronómia je odbor astronómie, ktorý sa zaoberá určovaním polohy objektov na nebeskej sfére, ako sú viditeľné v určenom čase, dátume a mieste na Zemi. Je to jeden z najstarších odborov astronómie. Je závislá od matematických metód sférickej geometrie a astrometrických meraní. Tento vedný odbor sa tiež nazýva aj "pozičná astronómia".

</doc>
<doc id="36671" url="https://sk.wikipedia.org/wiki?curid=36671" title="Ross 128">
Ross 128

Ross 128 je červený trpaslík vzdialený od Slnka asi 3,3 pc alebo 10,83 ly. Nachádza sa v súhvezdí Panna blízko ekliptiky a jeho najbližší vesmírny sused je Wolf 359, vzdialený 1,16 pc alebo 3,79 ly.

</doc>
<doc id="36672" url="https://sk.wikipedia.org/wiki?curid=36672" title="Zásada (chémia)">
Zásada (chémia)

Zásada alebo báza je látka alebo častica, ktorá pri reakciách odovzdáva elektróny (donor elektrónov) alebo priberá protóny (akceptor protónov). Je to opak kyseliny.
Hydroxidy.
Hydroxidy sú zásadité látky obsahujúce hydroxidový anión (OH-). Medzi hydroxidy patria napríklad:

</doc>
<doc id="36673" url="https://sk.wikipedia.org/wiki?curid=36673" title="Šútovský vodopád">
Šútovský vodopád

Šútovský vodopád je vodopád na Slovensku v pohorí Malá Fatra.
Poloha.
Nachádza sa v Krivánskej Malej Fatre asi severne od obce Šútovo. Z obce Šútovo je k vodopádu prístup po modrej turistickej značke a opačným smerom od Chaty pod Chlebom okolo Mojžišovych prameňov. Leží približne v strede Národnej prírodnej rezervácie Šútovská dolina.
Opis.
Najvyšší vodopád v Malej Fatre má celkovú výšku 38 metrov. Vznikol následkom vyzdvihnutia pohoria a poklesu Turčianskej kotliny. Vodopád sa nachádza na predpokladanej geologickej hranici medzi granitmi a granodioritmi. Samotné podložie je tvorené autometamorfovanými granodioritmi.
Šútovský vodopád je napájaný vodami Šútovského potoka, ktorý pramení v zaujímavom skalnom útvare Mojžišove pramene. Priamo nad vodopádom má potok šírku 2,5 metra.

</doc>
<doc id="36674" url="https://sk.wikipedia.org/wiki?curid=36674" title="Roháčsky vodopád">
Roháčsky vodopád

Roháčsky vodopád je vodopád na Slovensku v pohorí Tatry.
Poloha.
Nachádza sa v Západných Tatrách - Roháčoch, asi 12 km východne od obce Zuberec, v okrese Tvrdošín, , s prietokom 500 - 1200 l/s. 
Opis.
Glaciálny, čiastočne selektívny typ vodopádu na granodioritovom podloží, napájaný 2 metre širokým Studeným potokom, sa rúti do hĺbky 23 metrov.
Prístup.
Je súčasťou okruhu okolo Roháčskych plies.

</doc>
<doc id="36675" url="https://sk.wikipedia.org/wiki?curid=36675" title="Kľacký vodopád">
Kľacký vodopád

Kľacký vodopád je vodopád na Slovensku v pohorí Malá Fatra. Nachádza sa v Lúčanskej Malej Fatre, asi severozapadne od obce Vrícko pod vrchom Kľak, v nadmorskej výške 
Opis.
Tento vysoký vodopád bol, ako jeden z piatich na Slovensku, vyhlásený v roku 1996 za národnú prírodnú pamiatku (chránený prírodný výtvor od roku 1992). Dokumentuje vývoj reliéfu krajiny a erozívnu činnosť vody. Predmetom ochrany je vodopád dotvorený kaskádami a obrími hrncami, ktorý je dokladom vývoja reliéfu Lúčanskej Malej Fatry a fluviálnej erózie. Floristické hodnoty, výskyt ohrozených druhov malakofauny a druhov indikujúcich zachovalé pralesové porasty.

</doc>
<doc id="36677" url="https://sk.wikipedia.org/wiki?curid=36677" title="Etamin">
Etamin

Etamin, tiež Eltanin, alebo Gamma Draconis (γ Dra/γ Draconis) je hviezda v súhvezdí Drak. Je to najjasnejšia hviezda tohto súhvezdia.
Jej ďalší názov je Eltamin (Hlava draka). Spolu s hviezdami Rastaban, Grumium a Kuma tvorí asterizmus Hlava Draka. Z pozorovania hviezdy Etamin odvodil v roku 1728 anglický astronóm James Bradley aberáciu svetla. 
Súradnice

</doc>
<doc id="36678" url="https://sk.wikipedia.org/wiki?curid=36678" title="Mama">
Mama

Mama môže byť:
MAMA môže byť:

</doc>
<doc id="36679" url="https://sk.wikipedia.org/wiki?curid=36679" title="Konštantius Chlorus">
Konštantius Chlorus



</doc>
<doc id="36682" url="https://sk.wikipedia.org/wiki?curid=36682" title="Konštancius Chlorus">
Konštancius Chlorus



</doc>
<doc id="36683" url="https://sk.wikipedia.org/wiki?curid=36683" title="Oxid uhoľnatý">
Oxid uhoľnatý

Oxid uhoľnatý ( kysličník uhoľnatý) je bezfarebný plyn bez chuti a zápachu, je ľahší ako vzduch, nedráždivý. Vo vode je málo rozpustný. Je obsiahnutý vo svietiplyne, v generátorovom a vo vodnom plyne. Má silné redukčné vlastnosti, pri vysokej teplote odčerpáva kyslík viazaný v oxidoch kovov. V prírode je prítomný v nepatrnom množstve v atmosfére, kde vzniká predovšetkým fotolýzou oxidu uhličitého pôsobením ultrafialového žiarenia, ako produkt nedokonalého spaľovania fosílnych palív či biomasy. Je tiež obsiahnutý v sopečných plynoch. V medzihviezdnom priestore sa vyskytuje v značnom množstve. Našiel sa aj v atmosfére Marsu (0,08 %) a spektroskopiou bol preukázaný v kométach. 
Oxid uhoľnatý je jed, ktorý zapríčinil pravdepodobne najviac otráv v histórii ľudstva.
Príprava.
Oxid uhoľnatý sa pripravuje spaľovaním uhlíka s malým množstvom kyslíka:
2 C + O2 → 2 CO,
prípadne reakciou vodných pár s uhlíkom pri vysokých teplotách (príprava vodného plynu):
C + H2O → CO + H2.
V nepatrnom množstve vzniká aj metabolickými procesmi v živých organizmoch, a preto je obsiahnutý v stopových množstvách vo vydychovanom vzduchu z pľúc.
S kyslíkom sa prudko zlučuje (horí modrým plameňom) na oxid uhličitý:
2 CO + O2 → 2 CO2
za uvoľnenia značného množstva tepla. V zmesi so vzduchom, obsahujúci od 12,5 až 74,2 % oxidu uhoľnatého, vybuchuje.
Škodlivosť pre človeka.
Oxid uhoľnatý je značne jedovatý, jeho jedovatosť je spôsobená silnou afinitou k hemoglobínu, vytvára s ním karbonylhemoglobín, čím znemožnuje prenos kyslíka v podobe oxyhemoglobínu z pľúc do tkanív. Väzba oxidu uhoľnatého na hemoglobín je približne tristokrát silnejšia ako s kyslíkom a preto jeho odstránenie z krvi trvá mnoho hodín až dní. Príznaky otravy sa objavujú už pri premene 10 % hemoglobínu na karboxyhemoglobín. Toto je jednou z príčin škodlivosti fajčenia. Na oxid uhoľnatý sú najcitlivejšie tehotné ženy a ich plody, ďalej malé deti, osoby s ochoreniami srdcovo-cievneho aparátu a staré osoby. Otrava oxidom uhoľnatým sa prejavuje najčastejšie bolesťami hlavy, závratmi, hučaním v ušiach, sčervenaním v tvári, bolesťami končatín, búšením srdca.
K významnému uvoľneniu oxidu uhoľnatého došlo vo Východoslovenských železiarňach 27. októbra 1995. V blízkej obci Veľká Ida dosahovala koncentrácia oxidu uhoľnatého až 50 mg·m−3, preto museli byť obyvatelia tejto obce evakuovaní. Usmrtených bolo 11 ľudí. Ozdravenie po akútnej otrave oxidom uhoľnatým môže nastať v priebehu niekoľkých dní, nervové alebo psychické poruchy trvajú dlhšie. V niektorých prípadoch dochádza aj k celoživotným poruchám. Podľa najnovších vedeckých výskumov môže človek kvôli oxidu uhoľnatému dostať rakovinu pohlavných orgánov.
Použitie.
Oxid uhoľnatý sa najprv používal ako plynné palivo (svietivý plyn). Jeho zmes s vodíkom (vodný plyn) je jedným z medziproduktov používaných v ťažkom chemickom priemysle.
Ekologický význam.
Vzhľadom na jedovatosť je jednou z významných ekologických škodlivín. Pretože vzniká pri nedokonalom spaľovaní uhlíka a organických látok, je napríklad vylučovaný automobilmi, hlavne keď:
Vďaka pokroku v konštrukcií spaľovacích motorov sa emisie oxidu uhoľnatého v poslednom čase znižujú. 
Dopad na atmosféru.
Oxid uhoľnatý má nekontrolovateľný radiačný dopad na atmosféru aj kvôli zvyšovaniu koncentrácie metánu a zväčšovaniu ozónovej diery kvôli zreagovaniu chemických prvkov s ostatnými prírodnými prvkami v atmosfére. Oxid uhoľnatý sa vytvára počas nedokonalého spaľovania paliva. Oxid uhoľnatý sa samovoľne oxiduje na stabilnejšiu formu oxidu uhličitého. Oxid uhoľnatý sa v atmosfére nachádza iba krátku dobu.

</doc>
<doc id="36684" url="https://sk.wikipedia.org/wiki?curid=36684" title="Kysličník uhoľnatý">
Kysličník uhoľnatý



</doc>
<doc id="36685" url="https://sk.wikipedia.org/wiki?curid=36685" title="Hydroxid">
Hydroxid

Hydroxid alebo hydroxidový (an)ión je dvojatómový anión, ktorý má vzorec OH-. Zlúčeniny, ktoré obsahujú tento anión, sa nazývajú hydroxidy.
Hydroxidový anión sa nachádza v malom množstve i v roztoku čistej vody kvôli autoionizácii vody:
2 H2O ⇌ H3O+ + OH-
Ak je hydroxidový anión šúčasťou organickej látky, označuje sa zlúčenina ako alkohol.
Zlúčeniny.
Hydroxidy bežne obsahujú katiónu kovu s aniónom OH− a v roztoku ionizujú podľa rovnice:
 MOH → M+ + OH− 
Hydroxidy typických kovov sú iónové zlúčeniny. Takéto hydroxidy sú zásady, napríklad hydroxid sodný (NaOH), hydroxid draselný (KOH). Amoniak je tiež zásada, ktorá nepatrí medzi hydroxidy, ale vodný roztok amoniaku existuje vo forme amónnych katiónov, NH4+, a hydroxidových aniónov, OH-.
pH.
Roztoky hydroxidov majú pH vyššie ako 7. Sfarbujú lakmus na modro, fenolftaleín na ružovo, tymolftaleín na modro. Hydroxidy, podobne ako oxidy kovových prvkov, sú vo vode väčšinou rozpustné. Rozpustné sú hydroxidy prvkov prvej a druhej skupiny periodickej sústavy.
Hydroxidy môžu reagovať ako kyselina aj ako zásada v závislosti od prostredia (sú to amfotérne látky, obojaké hydroxidy). V kyslom prostredí dochádza k neutralizácii, pri ktorej vzniká neutrálny roztok. V zásaditom dochádza k tvorbe komplexov.
Koncentráciu hydroxidových aniónov je možné vyjadriť ako pOH (kde formula_1), podobne ako koncentráciu vodíkových katiónov možno vyjadriť ako pH. Platí, že súčet pH a pOH je rovný 14.
Vznik.
Hydroxidy vznikajú viacerými spôsobmi, napríklad:
Názov hydroxidu je zložený z podstatného mena hydroxid a prídavného mena utvoreného z názvu kovového prvku príponou pre príslušné mocenstvo.

</doc>
<doc id="36687" url="https://sk.wikipedia.org/wiki?curid=36687" title="Republika Karélia">
Republika Karélia



</doc>
<doc id="36692" url="https://sk.wikipedia.org/wiki?curid=36692" title="Ross 614">
Ross 614

Ross 614 je tesná dvojhviezda pozostávajúca z dvoch ľahkých červených trpaslíkov. Nachádza sa v súhvezdí Jednorožec. Orbitálna perióda je 16,6 rokov, vzdialenosť zložiek je 0,932" a vzdialenosť systému od Slnka je 13,3 svetelných rokov.

</doc>
<doc id="36693" url="https://sk.wikipedia.org/wiki?curid=36693" title="Gl 234 B">
Gl 234 B



</doc>
<doc id="36694" url="https://sk.wikipedia.org/wiki?curid=36694" title="Ross 154">
Ross 154

Ross 154 je červený trpaslík vzdialený od Slnka 3,0 pc alebo 9,68 ly. Jeho najbližšia hviezda je Barnardova hviezda vzdialená 1.66 pc alebo 5.41 ly.

</doc>
<doc id="36695" url="https://sk.wikipedia.org/wiki?curid=36695" title="Ross 248">
Ross 248

Ross 248 je červený trpaslík vzdialený od Slnka 3,2 pc alebo 10,33 ly. Je to vzplanujúca hviezda, ktorá občas zvyšuje svoju jasnosť. Jej najbližšia hviezda je Gl 15 (GX and GQ Andromedae), vzdialená 0,47 pc alebo 1,54 ly.
Ross 248 sa stane najbližšou hviezdou k našej slnečnej sústave o cca 33 tis. rokov, keď vystrieda v tejto pozícii sústavu Alfa Centauri.

</doc>
<doc id="36696" url="https://sk.wikipedia.org/wiki?curid=36696" title="Ross 780">
Ross 780



</doc>
<doc id="36697" url="https://sk.wikipedia.org/wiki?curid=36697" title="Zoznam slovenských hráčov v NHL (sezóna 2005/06)">
Zoznam slovenských hráčov v NHL (sezóna 2005/06)



</doc>
<doc id="36698" url="https://sk.wikipedia.org/wiki?curid=36698" title="Gliese 876">
Gliese 876

Gliese 876 alebo Ross 780 je červený trpaslík spektrálneho typu M4V vzdialený od Slnka 15 svetelných rokov nachádzajúci sa v súhvezdí Vodnár. Má iba polovičnú veľkosť Slnka, ale bolo zistené, že ho obiehajú minimálne 2 veľké planéty, pričom ich dráhy sú v rezonancii 2:1. V roku 2005 bola v tejto sústave objavená aj terestrická planéta, prvá objavená terestrická exoplanéta pri plazmovej hviezde.
V čase svojho objavu planét to bol len jeden z dvoch známych červených trpaslíkov so známymi extrasolárnymi planétami, druhý bol GJ 436.

</doc>
<doc id="36699" url="https://sk.wikipedia.org/wiki?curid=36699" title="GJ 436">
GJ 436

GJ 436 (Gliese-Jahreiss 436, Gl 436, Gliese 436), je matný červený trpaslík 11. hviezdnej veľkosti vzdialený 33 svetelných rokov od Slnka v súhvezdí Lev. Obieha okolo neho nedávno objavená planéta.

</doc>
<doc id="36701" url="https://sk.wikipedia.org/wiki?curid=36701" title="YZ Ceti">
YZ Ceti

YZ Ceti je červený trpaslík v súhvezdí Veľryba. Jeho vzdialenosť od Slnka je len 12 svetelných rokov, ale keďže má až 12. magnitúdu, nemôže byť pozorovaný voľným okom.

</doc>
<doc id="36703" url="https://sk.wikipedia.org/wiki?curid=36703" title="Antonín Dvořák">
Antonín Dvořák

Antonín Dvořák (* 8. september 1841, Nelahozeves – † 1. máj 1904, Praha) bol český hudobný skladateľ obdobia romantizmu. Je svetovo najznámejším a najhranejším českým skladateľom vôbec.
Je po ňom pomenovaný impaktný kráter Dvořák na planéte Merkúr a planétka 2055 Dvořák.
Charakteristika tvorby.
Hoci bol mladý Dvořák očarený Wagnerom, jeho diela poukazujú skôr na romantiku tradičného zamerania. 
V neskoršom období ho ovplyvnil i jeho priateľ Brahms, s ktorým ho môžeme zaradiť do prúdu tzv. klasicko-romantickej syntézy. 
Zásadným inšpiračným zdrojom bola česká ľudová pieseň a slovanská tematika. Skladateľ sa pridŕžal tradičných foriem a postupov, jeho inštrumentácia taktiež vychádza zo zaužívaných modelov, hoci treba povedať, že je veľmi účinná a na výbornej úrovni. 
Najsilnejšou skladateľovou stránkou bola však mimoriadna a prakticky nevyčerpateľná melodická invencia, ktorá poukazuje na veľkého génia. Charakter Dvořákových diel je prevažne optimistický, s veľkou mierou spontánnosti a vrúcnosti.
Antonín Dvořák sa svojou tvorbou zaradil k vrcholným svetovým skladateľským zjavom. Neustály dopyt po jeho dielach a ich všeobecná obľúbenosť sú dôkazom jeho kompozičného majstrovstva a umeleckej nadčasovosti. Húževnatosť, s akou systematicky zdokonaľoval svoje skladby a vášnivá láska k hudbe, ktorú pretavuje i do svojich piesní, je obdivuhodná i dnes. 
Skladateľ aj teraz po vyše 100 rokoch po smrti zostáva mohutným pilierom, o ktorý sa opiera vývoj novodobej českej i slovenskej hudby, nachádzajúc v ňom podnety obzvlášť plodné a všestranné. Zostane bohatým zdrojom krásy, z ktorej sa ľudstvo bude môcť tešiť a poučovať v každom čase.
Životopis.
Narodil sa ako prvý zo štrnástich detí, z ktorých sa osem dožilo dospelosti do rodiny mäsiara Františka. Malý Toníček sa začal už v útlom veku znamenito oháňať sláčikom malých husličiek, s tušením jeho budúceho talentu. Ten si všimol jeho strýko Antonín Zdeněk s učiteľom hudby Antonínom Liehmannom pri jeho učení sa za mäsiara v Zlonicích. Vďaka ich podpore sa mladý Antonín ocitol v cirkevnom ústave v tzv. organovej škole.
V šestnástich rokoch (1857) odišiel do Prahy študovať organovú školu, kde absolvoval v roku 1859. Od roku 1862 hral na viole v orchestri Prozatímního divadla, od roku 1866 pod vedením Bedřicha Smetanu. V tomto orchestri zostal do roku 1871.
Prvé jeho diela vznikli ešte bez kontroly a vedomia verejnosti. Sú to skladby komorné, symfónie, piesne, omše a dokonca aj dve opery ("Alfréd" a "Kráľ a uhliar"). Antonín Dvořák veľmi obdivoval tvorbu Wagnera a Liszta, ale rozhodol sa nevydať sa ich cestou.
Z výrazového omámenia nemeckých novoromantikov mu pomáhalo oslobodiť sa hlavne rastúce dielo Bedřicha Smetanu. Po skladbách komorných a orchestrálnych prešiel Antonín Dvořák v roku 1870 k piesňam. Do povedomia pražskej verejnosti vošiel 10. decembra 1871 piesňou" Spomínanie" na súkromnom večierku Dr. L. Procházku.
Mladý Dvořák očaril svojimi klavírnymi Moravskými dvojspevmi Johannesa Brahmsa. Získal tak vplyvného priateľa, ktorý mu dopomohol k medzinárodnému úspechu tým, že ho odporučil svojmu berlínskemu vydavateľovi Fritzovi Simrockovi. Po vzrastajúcom úspechu bol Dvořák pozvaný do Ameriky, kde pôsobil ako profesor na konzervatóriu v New Yorku, v rokoch 1892 – 1895 ako jeho riaditeľ. V USA sa mu však neprestalo cnieť za domovom, preto sa v roku 1895 vrátil späť do Čiech. Po návrate sa stal profesorom na pražskom konzervatóriu, kde vychoval rad významných českých skladateľov, ako napr. Vítězslav Novák, Oskar Nedbal a Josef Suk starší. Josef Suk sa zoznámil a neskôr, v roku 1897, oženil s Dvořákovou dcérou Otíliou, stal sa tak jeho zaťom.
Dvořák zomrel náhle 1. mája 1904 v Prahe, ako slávny a svetovo uznávaný skladateľ, na mozgovú mŕtvicu. 5. mája bol pochovaný na Vyšehradskom cintoríne.
Osobnosť.
Dvořák bol pobožný muž, nekomplikovaná a láskavá osobnosť. Tieto vlastnosti, vzácne v umeleckej sfére, z neho robia jedného z najvyrovnanejších skladateľov v dejinách. Medzi jeho záľuby patrila najmä železnica a chov holubov. Dokázal stráviť dlhé hodiny na železničných staniciach, kde fascinovane pozoroval prichádzajúce lokomotívy. V tejto sfére postupne získal prehľad porovnateľný s odborníkom. Skladateľ trpel agorafóbiou, ktorá sa vystupňovala hlavne v posledných rokoch života.
Dielo.
Dvořák s úspechom zasiahol do všetkých oblastí hudobnej tvorby. Už za svojho života sa preslávil hlavne vďaka orchestrálnym skladbám, z ktorých najslávnejší je "Violončelový koncert h-mol" a "Symfónia č. 9 "Z Nového sveta"", ktorá patrí vo svetovom meradle k najobľúbenejším a piatim najčastejšie uvádzaným symfóniám. Často interpretované sú aj "Symfónia č. 8" a "Symfónia č. 7", ktorá je odborníkmi považovaná za najprepracovanejšie a najcennejšie Dvořákovo symfonické dielo. Nezaostáva však ani komorná tvorba, z ktorej vyniká "Sláčikové kvarteto F-dur "Americké"" a množstvo krásnych piesňových cyklov. Je aj tvorcom viacerých opier. Najznámejšia "Rusalka", ktorá však vo svete nebola dodnes v plnej miere docenená (s výnimkou slávnej árie "Měsíčku na nebi hlubokém"). Pri vokálnych dielach nemožno obísť chrámovú hudbu ("Stabat Mater" a ďalšie). Skladateľov melodický dar je príčinou toho, že sa mnohé jeho skladby stali až notoricky známe, ako napríklad jeho "Humoreska č. 7".

</doc>
<doc id="36704" url="https://sk.wikipedia.org/wiki?curid=36704" title="Vlado Müller">
Vlado Müller



</doc>
<doc id="36709" url="https://sk.wikipedia.org/wiki?curid=36709" title="Čukotka">
Čukotka

Čukotka môže byť skrátený názov pre:

</doc>
<doc id="36711" url="https://sk.wikipedia.org/wiki?curid=36711" title="Čukotský polostrov">
Čukotský polostrov

Čukotský polostrov (hovorovo "Čukotka") je najvýchodnejší polostrov Ázie (Ruska). Na sever od neho je Čukotské more, na juh Beringovo more (Anadyrský záliv). Ukončený je Dežňovovým mysom. Rozloha asi . Najvyšší vrch: 
Osídlenie je veľmi riedke, najmä Čukčovia a najmä na východnom pobreží. Hlavný prístav je Providenija. Podnebie je subpolárne, rastlinstvo tundrové. Lovia sa ryby a iná zver, vyskytuje sa tu cín, volfrám a zlato.

</doc>
<doc id="36712" url="https://sk.wikipedia.org/wiki?curid=36712" title="Zoznam nemeckých hráčov v NHL (sezóna 2005/06)">
Zoznam nemeckých hráčov v NHL (sezóna 2005/06)



</doc>
<doc id="36714" url="https://sk.wikipedia.org/wiki?curid=36714" title="Zoznam francúzskych hráčov v NHL (sezóna 2005/06)">
Zoznam francúzskych hráčov v NHL (sezóna 2005/06)



</doc>
<doc id="36717" url="https://sk.wikipedia.org/wiki?curid=36717" title="Zoznam kazašských hráčov v NHL (sezóna 2005/06)">
Zoznam kazašských hráčov v NHL (sezóna 2005/06)



</doc>
<doc id="36720" url="https://sk.wikipedia.org/wiki?curid=36720" title="Papča (obec)">
Papča (obec)

Papča je miestna časť obce Drienčany, do roku 1960 samostatná obec v okrese Rimavská Sobota. 
Polohopis.
Obec leží v Rimavskej kotline pod výbežkom Železníckeho predhoria Revúckej vrchoviny, na ľavom brehu potok Papča, v nadmorskej výške . Obec sa nachádza na odbočke cesty 3. triedy z Teplého Vrchu do Lukovíšť, 2,5 km južne od obce Drienčany.
Dejiny.
Prvá písomná zmienka o obci pochádza z roku 1332. Na vrchu Bankov () nad obcou stál v minulosti Drienčanský hrad, ktorý zanikol v 17. storočí.

</doc>
<doc id="36721" url="https://sk.wikipedia.org/wiki?curid=36721" title="Zoznam švajčiarskych hráčov v NHL (sezóna 2005/06)">
Zoznam švajčiarskych hráčov v NHL (sezóna 2005/06)



</doc>
<doc id="36724" url="https://sk.wikipedia.org/wiki?curid=36724" title="Zoznam ukrajinských hráčov v NHL (sezóna 2005/06)">
Zoznam ukrajinských hráčov v NHL (sezóna 2005/06)



</doc>
<doc id="36729" url="https://sk.wikipedia.org/wiki?curid=36729" title="Zoznam lotyšských hráčov v NHL (sezóna 2005/06)">
Zoznam lotyšských hráčov v NHL (sezóna 2005/06)



</doc>
<doc id="36731" url="https://sk.wikipedia.org/wiki?curid=36731" title="Hertfordshire">
Hertfordshire

Hertfordshire (skrátene as „Herts“) je nemetropolitné, ceremoniálne a tradičné grófstvo v Anglicku.

</doc>
<doc id="36732" url="https://sk.wikipedia.org/wiki?curid=36732" title="Leicestershire">
Leicestershire

Leicestershire (skrátene Leics) je nemetropolitné, ceremoniálne a tradičné grófstvo v Anglicku.

</doc>
<doc id="36733" url="https://sk.wikipedia.org/wiki?curid=36733" title="Somerset (grófstvo)">
Somerset (grófstvo)

Somerset (archaicky Somersetshire) je nemetropolitné, ceremoniálne a tradičné grófstvo v Anglicku. Na sever hraničí s Bristolským zálivom, Gloucestershire a mestom Bristol, na východe s Wiltshire, na juhovýchode s Dorsetom a na juhozápade s Devonom. Najväčším mestom je Bath.
Somerset je prevažne vidiecky okres (najmä na juhu a západe), s rozlohou a 965 424 obyvateľmi. Po Bath (101 557 obyvateľov) sú najväčšie mestá Weston-super-Mare (82 418), Taunton (60 479) a Yeovil (49 698). Wells (12 000) má tiež štatút mesta je druhým najmenším mestom podľa počtu obyvateľov v Anglicku. Grófstvo riadia tri jednotné orgány/rady: Somerset Council, North Somerset Council a Bath and North East Somerset Council.
Existujú dôkazy o paleolitickom osídlení Somersetu a oblasť následne osídlili Kelti, Rimania a Anglosasi. Kraj zohral významnú úlohu pri vzostupe Alfréda Veľkého k moci a v neskoršom stredoveku jeho bohatstvo umožnilo prestavať jeho kláštory a farské kostoly vo veľkom štýle; opátstvo Glastonbury bolo obzvlášť dôležité a tvrdilo sa, že je v ňom hrobka kráľa Artuša a Guinevere. Mesto Bath je známe svojou georgiánskou architektúrou a je zapísané na zozname svetového dedičstva UNESCO. V grófstve sa tiež koná Festival Glastonbury, jeden z najväčších hudobných festivalov v Spojenom kráľovstve.

</doc>
<doc id="36735" url="https://sk.wikipedia.org/wiki?curid=36735" title="Cumberland">
Cumberland

Cumberland môže byť:
V Anglicku:
V Kanade:
V USA:
V Austrálii:
Pozri aj.
V USA:
V Kanade:
V Austrálii:
Iné:

</doc>
<doc id="36736" url="https://sk.wikipedia.org/wiki?curid=36736" title="Cumberland (Anglicko)">
Cumberland (Anglicko)

Cumberland je tradičné grófstvo v Anglicku.

</doc>
<doc id="36737" url="https://sk.wikipedia.org/wiki?curid=36737" title="Huntingdonshire">
Huntingdonshire

Huntingdonshire (skrátene Hunts) je nemetropolitný okres a tradičné grófstvo v Anglicku.
V roku 2011 tu žilo 169 508 obyvateľov..

</doc>
<doc id="36738" url="https://sk.wikipedia.org/wiki?curid=36738" title="Middlesex">
Middlesex

Middlesex môže byť:

</doc>
<doc id="36741" url="https://sk.wikipedia.org/wiki?curid=36741" title="Middlesex (Anglicko)">
Middlesex (Anglicko)

Middlesex je tradičné grófstvo v Anglicku.
V roku 1889 z neho vzniklo v jednej časti Londýnske grófstvo a v druhej administratívne grófstvo Middlesex. Londýn postupne narastal a v roku 1965 sa skoro celý tradičný Middlesex stal súčasťou Veľkého Londýna.

</doc>
<doc id="36742" url="https://sk.wikipedia.org/wiki?curid=36742" title="Sussex">
Sussex

Sussex môže byť:

</doc>
<doc id="36743" url="https://sk.wikipedia.org/wiki?curid=36743" title="Sussex (Anglicko)">
Sussex (Anglicko)

Sussex je tradičné grófstvo v Anglicku, dnes nahradené grófstvami West Sussex a East Sussex, a jednostupňovým celkom Brighton &amp; Hove.
Jeho územie približne zodpovedalo územiu starého Kráľovstva Sussex.

</doc>
<doc id="36744" url="https://sk.wikipedia.org/wiki?curid=36744" title="Westmorland (grófstvo)">
Westmorland (grófstvo)

 "Ak hľadáte predmestie Christchurchu, pozri Westmorland (Nový Zéland)."
Westmorland je tradičné grófstvo Anglicka.

</doc>
<doc id="36745" url="https://sk.wikipedia.org/wiki?curid=36745" title="Zoznam poľských hráčov v NHL (sezóna 2005/06)">
Zoznam poľských hráčov v NHL (sezóna 2005/06)



</doc>
<doc id="36748" url="https://sk.wikipedia.org/wiki?curid=36748" title="Yorkshire">
Yorkshire

Yorkshire môže byť:

</doc>
<doc id="36749" url="https://sk.wikipedia.org/wiki?curid=36749" title="Zoznam litovských hráčov v NHL (sezóna 2005/06)">
Zoznam litovských hráčov v NHL (sezóna 2005/06)



</doc>
<doc id="36752" url="https://sk.wikipedia.org/wiki?curid=36752" title="Isle of Wight">
Isle of Wight

Isle of Wight môže byť:

</doc>
<doc id="36753" url="https://sk.wikipedia.org/wiki?curid=36753" title="Zoznam bieloruských hráčov v NHL (sezóna 2005/06)">
Zoznam bieloruských hráčov v NHL (sezóna 2005/06)



</doc>
<doc id="36756" url="https://sk.wikipedia.org/wiki?curid=36756" title="Wight">
Wight

Wight () je ostrov pri južnom pobreží Anglicka oproti mestu Southampton. Administratívne je to jednostupňový celok (a ako taký formálne nemetropolitné) a ceremoniálne grófstvo Anglicka.

</doc>
<doc id="36757" url="https://sk.wikipedia.org/wiki?curid=36757" title="Yorkshire (grófstvo)">
Yorkshire (grófstvo)

Yorkshire je tradičné grófstvo v Anglicku.

</doc>
<doc id="36758" url="https://sk.wikipedia.org/wiki?curid=36758" title="Yorke">
Yorke

Yorke je:

</doc>
<doc id="36759" url="https://sk.wikipedia.org/wiki?curid=36759" title="Milan Bartovič">
Milan Bartovič

Milan Bartovič (* 9. apríl 1981, Trenčín) je bývalý slovenský hokejový útočník a v súčasnosti hlavný tréner extraligového Vlci Žilina.
Klubový hokej.
S hokejom začínal v Dukle Trenčín. Draftovalo ho Buffalo Sabres v roku 1999. V nasledujúcich sezónach pôsobil na farme tohto mužstva Rochester Americans v AHL. Svoj prvý zápas v NHL odohral 2. apríla 2003 za Buffalo Sabres proti Atlante Thrashers. Pred ročníkom 2005/06 bol vymenený do Chicago Blackhawks, ani v tomto klube sa však nepresadil.
Pred sezónou 2006/07 sa rozhodol vrátiť do Európy. Sezónu začal v švédskej Elitserien v klube Malmö Redhawks, v jej priebehu prestúpil do ZSC Zürich Lions. Od roku 2007 pôsobil v klube českej extraligy Bílí Tygři Liberec, kde sa stal oporou v ofenzíve. 
Sezónu 2010/11 začal v mužstve KHL Atlant Mytišči, za ktoré odohral 23 zápasov, následne sa vrátil do Liberca. Pred sezónou 2012/13 podpísal dvojročnú zmluvu so Slovanom Bratislava.
Reprezentácia.
Zúčastnil sa na MS 2006, 2009, 2010 a 2012, odkiaľ si priniesol svoju jedinú medailu z MS (striebro). V slovenskej reprezentácii odohral 69 zápasov, strelil 17 gólov. 
Štatistika na významných podujatiach.
"(štatistické údaje v článku sú z 11. novembra 2013)"

</doc>
<doc id="36761" url="https://sk.wikipedia.org/wiki?curid=36761" title="Oscar Straus">
Oscar Straus

Oscar Straus (* 6. apríl 1870, Viedeň, Rakúsko – † 11. január 1954, Bad Ischl) bol rakúsky operetný skladateľ. Nebol v príbuzenskom vzťahu ani k Johannovi Straussovi ani k Richardovi Straussovi (a na rozdiel od nich si písal v mene len jedno „s“).
Životopis.
Narodil sa v rodine obchodníka, ale od začiatku mal záujem hlavne o hudbu. Začal ju študovať najprv na viedenskom konzervatóriu, potom ako 20 ročný vyštudoval v Berlíne na Staatlichen Musikakademie u Maxa Brucha. Pod jeho vplyvom komponoval komornú hudbu a symfonické diela. Začalo ho však zaujímať komické divadlo a preto sa stal sa divadelným dirigentom. Pôsobil vo viacerých divadlách, v Brne, Mainzi, Hamburgu a Berlíne. Jeho prvé divadelné dielo bola operná jednoaktovka "Die Waise von Cordoba", ktorá mala premiéru v Bratislave v roku 1894. V Berlíne sa zoznámil s Erichom von Wollzogenom, ktorý otvoril v roku 1901 kabaret a Strausa tam zamestnal ako domáceho skladateľa a klaviristu. Postupne sa stal svojimi kabaretnými piesňami (tzv. couplé) veľmi populárny. Lákalo ho však divadlo a snažil sa nájsť nejakú vhodnú paritúru. Nakoniec mu ju ponúkol Ridemaus (vlastným menom advokát Dr. Fritz Oliven). Prvú operetu "Veselí Nibelungovia" ("Die luistigen Nibelungen") napísal ako paródiu na Wagnera, premiéru mala 12. novembra 1904 v Carl Theater. Obecenstvo prijalo toto dielo napriek nesporným hudbným kvalitám dosť vlažne. Podobne ani opereta "Zur indischen Witwe" (1905), ani komická rozprávková opereta "Hugdietrichs Brautfahrt" (1906) nedosiahli úspech. Tieto neúspechy spôsobili, že zanevrel na svoj predošlý hudobný štýl a v nasledujúcej operete "Ein Waltzertraum" sa pokúsil zložiť čo najpopulárnejšiu hudbu. Premiéra sa konala 2. marca 1907. Dosiahol veľký úspech. Žiaľ tento úspech v ňom prebudil snahu páčiť sa a zarábať za každú cenu (hoci aj na úkor kvality). Počas nasledujúcich 23 rokov napísal 32 operiet. Napriek tomu, že niektoré (hlavne "Der tapfere Soldat", "Die Ballnacht" a "Der letzte Waltzer") sa stali populárne, mali len krátko trvajúci úspech. Po vypuknutí 2. svetovej vojny odišiel z Rakúska, pôsobil v Paríži a USA (pre Hollywood). Po skončení vojny sa vrátil a v rodnom Rakúsku prežil posledné roky svojho života. Zomrel v kúpeľnom mestečku Bad Ischl, kde vlastnil vilu.

</doc>
<doc id="36762" url="https://sk.wikipedia.org/wiki?curid=36762" title="GJ 1061">
GJ 1061

GJ 1061 (Gliese-Jahreiss 1061) je malý červený trpaslík vzdialený 12,08 ly od Slnka, nie je viditeľný voľným okom. Jeho hmotnosť je 11,3 % hmotnosti Slnka a jasnosť iba 0,1 %.

</doc>
<doc id="36763" url="https://sk.wikipedia.org/wiki?curid=36763" title="Gl 628">
Gl 628



</doc>
<doc id="36764" url="https://sk.wikipedia.org/wiki?curid=36764" title="Wolf 1061">
Wolf 1061

Wolf 1061 alebo Gliese 628 (Gl 628) je červený trpaslík nachádzajúci sa relatívne blízko pri Slnku, 13,8 ly v súhvezdí Hadonos. Má pomerne veľký relatívny pohyb a nevykazuje žiadne nezvyčajné spektroskopické vlastnosti.

</doc>
<doc id="36765" url="https://sk.wikipedia.org/wiki?curid=36765" title="Wolf 424">
Wolf 424

Wolf 424 je dvojhviezdny systém pozostávajúci z dvoch červených trpaslíkov vo vzdialenosti 14,2 ly od Slnka. Nachádza sa v súhvezdí Panna, medzi hviezdami Vindemiatrix a Auva.

</doc>
<doc id="36766" url="https://sk.wikipedia.org/wiki?curid=36766" title="Wolf 424 A">
Wolf 424 A



</doc>
<doc id="36767" url="https://sk.wikipedia.org/wiki?curid=36767" title="Gl 473 B">
Gl 473 B



</doc>
<doc id="36768" url="https://sk.wikipedia.org/wiki?curid=36768" title="TZ Arietis">
TZ Arietis

TZ Arietis je červený trpaslík v súhvezdí Baran. Je pomerne blízko Slnka, 14,5 ly, nie je však viditeľná voľným okom. Je to vzplanujúca hviezda, teda jej jasnosť sa môže dramaticky meniť v krátkom časovom úseku.

</doc>
<doc id="36770" url="https://sk.wikipedia.org/wiki?curid=36770" title="Tiol">
Tiol

Tioly sú zlúčeniny podobného zloženia ako alkoholy, ale namiesto atómu kyslíka majú v molekulách atóm síry. Ich funkčná skupina je –SH, všeobecne sa teda dajú zapísať ako RSH (kde R je zvyšok molekuly). Príkladom je metántiol, CH3-SH. Konjugovanými zásadami tiolov sú tioláty, RS-. Tioly sú obdobou anorganických sulfidov. Táto funkčná skupina sa nazýva buď tiolová skupina alebo sulfanylová skupina. Tioly sa taktiež niekedy nazývajú merkaptány. Tento názov pochádza z latinského "mercurium captans", "zachytávajúci ortuť", a bol odvodený od vlastnosti tiolátov tvoriť silné väzby so zlúčeninami ortuti. 

</doc>
<doc id="36771" url="https://sk.wikipedia.org/wiki?curid=36771" title="Termochemická rovnica">
Termochemická rovnica

Termochemická rovnica vyjadruje okrem východiskových látok a reakčných produktov aj reakčné teplo, ktorého hodnota sa udáva v jouloch (J).

</doc>
<doc id="36772" url="https://sk.wikipedia.org/wiki?curid=36772" title="Sulfonácia">
Sulfonácia

Sulfonácia je vnášanie sulfónovej skupiny, –SO3H, do molekuly aromatickej zlúčeniny. Ide o elektrofilnú substitučnú reakciu, pri ktorej dochádza k náhrade atómu vodíka za sulfónovú skupinu. Vznikajúce arylsulfónové kyseliny sa používajú ako farbivá, liečivá a detergenty.
Priebeh a mechanizmus.
Reakcia zvyčajne prebieha pôsobením olea (roztoku koncentrovanej kyseliny sírovej a oxidu sírového) na aromatický uhľovodík, často pri vyššej teplote. Reakcia prebieha i pôsobením koncentrovanej kyseliny sírovej, ale prebieha pomalšie.
Príkladom reakcie je sulfonácia benzénu, čím vzniká kyselina benzénsulfónová:
Počas tejto reakcie vystupuje ako elektrofil oxid sírový alebo jeho protónovaná forma (HSO3+). Namiesto olea možno použiť i kyselinu chlórsírovú.
Táto reakcia je osobitá tým, že je vratná. Vďaka tomu je možné tento proces zvrátiť zmenou reakčných podmienok. Sulfonácia prebieha vo veľmi kyslých roztokov, naopak je možné sulfónovú skupinu odštiepiť v zahriatych zriedených kyslých roztokoch. Použitím napríklad zriedenej kyseliny sírovej sa rovnováha reakcie posunie doľava (k reaktantom). Rovnako možno rovnováhu reakcie posunúť smerom k produktom použitím dehydratačných činidiel, napríklad chloridom tionylu.
Sulfónovú skupinu možno vniesť do molekuly i ako chrániacu skupinu alebo ako skupinu, ktorá riadi vnášanie ďalších skupín. Takisto ju možno použiť na "zablokovanie" polohy na aromatickom jadre a následne túto polohu uvoľniť.
Podobnou reakciou, ktorá takisto vedie k zavedeniu sulfónovej skupiny do aromatického jadra je sulfochlorácia.
Špecializované metódy.
Okrem priamej sulfonácie opísanej vyššie boli vyvinuté rôzne ďalšie metódy vnášanie sulfónovej skupiny.
Piriova reakcia.
Počas Piriovej reakcie, pomenovanej podľa Raffaelea Piriu (1851), reaguje nitrobenzén s kovovým hydrogensiričitanom, čím vzniká aminosulfónová kyselina. Počas reakcie dochádza k redukcii nitroskupiny a sulfonácii zároveň:
Tyrerova sulfonácia.
Počas Tyrerovho sulfonačného procesu (1917) boli pary benzénu vedené nádobou s 90% kyselinou sírovou, ktorej teplota bola medzi 100 a 180 °C. Z nádoby sa priebežne odstraňovali benzén a voda pomocou kondenzátoru, pričom benzén sa dopravoval naspäť do nádoby. Týmto spôsobom bolo možné získať výťažok až 80 %.
Použitie.
Arylsulfónové kyseliny vystupujú ako intermediáty pri syntéze farbív a mnohých farmaceutík. Sulfonácia anilínov vedie k syntéze sulfónamidov.
Sulfonáciou polystyrénu vzniká polystyrénsulfonát sodný, ktorý sa používa ako ionexová živica na zmäkčenie vody.

</doc>
<doc id="36773" url="https://sk.wikipedia.org/wiki?curid=36773" title="LHS 292">
LHS 292

LHS 292 je červený trpaslík v súhvezdí Sextant, vzdialený 14,8 ly od Slnka, nie je však viditeľný voľným okom. Je to vzplanujúca hviezda, ktorá často dramaticky mení svoju jasnosť.

</doc>
<doc id="36774" url="https://sk.wikipedia.org/wiki?curid=36774" title="Exotermická reakcia">
Exotermická reakcia

Exotermická reakcia je chemická reakcia, pri ktorej sa uvoľňuje energia, zvyčajne vo forme tepla. Produkty reakcie preto majú menšiu chemickú energiu ako reaktanty (látky do reakcie vstupujúce).
Opakom je reakcia endotermická, kde sa musí teplo dodať, aby reakcia mohla prebehnúť.
Príklady.
Typická exotermická reakcia je horenie látok. Pri tomto deji sa uvoľňuje teplo a svetlo. Ďalší proces (príbuzný horeniu) je explózia.
Konkrétnym príkladom je zlučovanie plynného vodíka s kyslíkom za vzniku vodnej pary:
2H2 + O2 → 2H2O
Reagujúce látky odovzdávajú teplo okoliu, reakčné teplo teda má zápornú hodnotu: Qr = -484 kJ.mol-1

</doc>
<doc id="36778" url="https://sk.wikipedia.org/wiki?curid=36778" title="Gliese 674">
Gliese 674

Gliese 674 (Gl 674) je hviezda spektrálneho typu M3V, vzdialená 15 svetelných rokov. Ide o červeného trpaslíka. Nachádza sa v súhvezdí Oltár.

</doc>
<doc id="36780" url="https://sk.wikipedia.org/wiki?curid=36780" title="Mier">
Mier

Mier je stav bez vojny či bojov, stav absencie konfliktov. Ako mier sa označuje aj dohoda/zmluva o takomto stave. 
Existencia mieru spravidla zabezpečuje optimálne podmienky na rozvoj infraštruktúry, industrializácie, vzdelávania a životnej úrovne obyvateľstva. História dokumentuje fakt, že mier ako absencia konfliktu je produkt intenzívnych negociácií reprezentantov zainteresovaných subjektov a stabilita mieru je podmienená permanentnou kooperáciou.
Realizáciu mieru v praxi kontroluje OSN, EU a ďalšie medzinárodné subjekty.
Monumenty.
Nasledovné monumenty sú venované mieru:
Meranie a rebríček mierumilovnosti.
I keď je mier často vnímaný ako niečo nemerateľné, rôzne organizácie robia pokusy ho kvantifikovať a merať. Globálny mierový index produkovaný "Inštitútom pre ekonómiu a mier" sa snaží vyhodnotiť mierumilovnosť v krajinách na základe 23 indikátorov. Najnovšie vydanie indexu "Indexu" hodnotí 158 krajín podľa internej a externej úrovne mieru. Podľa Globálneho mierového indexu z roku 2012 je najmierumilovnejšia krajina Island.

</doc>
<doc id="36781" url="https://sk.wikipedia.org/wiki?curid=36781" title="Galaktické halo">
Galaktické halo

Galaktické halo je oblasť obklopujúca špirálové galaxie vrátane Mliečnej cesty. Predpokladá sa, že je tvorené najmä hviezdami, plynom a tmavou hmotou. V eliptických galaxiách neexistuje ostrý prechod medzi telom galaxie a halom.

</doc>
<doc id="36788" url="https://sk.wikipedia.org/wiki?curid=36788" title="Peter Sejna">
Peter Sejna

Peter Sejna (* 5. október 1979, Liptovský Mikuláš) je bývalý slovenský hokejista. Hrával na pozícii útočníka na ľavom krídle.
Klubový hokej.
S hokejom začínal v rodnom meste v klube MHk 32. V ňom aj debutoval v seniorskej najvyššej domácej súťaži v ročníku 1997/1998. 
V lete 1998 odcestoval do zámoria, kde od sezóny 1998/1999 hral v nižších súťažiach USHL a NCAA. Od sezóny 2002/2003 bol hráčom St. Louis Blues. Nebol členom základnej zostavy a väčšinu zápasov odohral na farme Worcester Ice Cats a Peoria Rivermen v AHL. 
V roku 2007 sa vrátil späť do Európy a dohodol sa so švajčiarskym klubom ZSC Lions hrajúcim v najvyššej domácej súťaži National League A. S tímom vyhral Hokejovú ligu majstrov. Po vypršaní zmluvy hral dve sezóny za klub HC Davos. Ďalšie dve sezóny vo švajčiarskej najvyššej lige hral za Rapperswil-Jona Lakers. V ročníku 2012/13 bol v Rapperswile druhým najproduktívnejším hráčom. Na konci svojej kariéry hral v nižšej švajčiarskej súťaži "National League B" (NLB) za HC La Chaux-de-Fonds. Kariéru ukončil v roku 2015.
Reprezentácia.
Reprezentoval Slovensko na majstrovstvách sveta v roku 2003 a získal bronzovú medailu.

</doc>
<doc id="36789" url="https://sk.wikipedia.org/wiki?curid=36789" title="Bióm">
Bióm

Bióm je veľká oblasť planéty, ktorej makroklimatické podmienky určujú typ spoločenstiev žijúcich v ňom. Bióm je teda geograficky rozsiahly ekosystém, ktorý je charakteristický určitým prevládajúcim typom vegetácie, napr. tropické dažďové lesy, tundra, préria, savana, ihličnaté a listnaté lesy mierneho podnebného pásma a pod. 
Jednotlivé biómy majú osobitné formy hlavnej rastlinnej formácie, podľa ktorých rozlišujeme:

</doc>
<doc id="36790" url="https://sk.wikipedia.org/wiki?curid=36790" title="Biosféra">
Biosféra

 
Biosféra alebo živý obal Zeme, presnejšie geobiosféra, je oblasť Zeme obývaná živými organizmami. Pozostáva z hornej časti pevnej zemskej kôry (litosféry), pôdy (pedosféry), vodného obalu (hydrosféry) a dolnej vrstvy ovzdušia (atmosféry). V staršom zmysle bola biosféra aj označenie pre súhrn všetkých organizmov na Zemi. Možno teda povedať, že biosféru tvoria všetky ekosystémy Zeme. 
Rozmiestnenie živých organizmov na Zemi je výsledkom zložitého, miliardy rokov trvajúceho vývoja. Najviac je ovplyvnené faktormi, medzi ktoré patrí geografická šírka, nadmorská výška a dostupnosť vody ako základnej látky, bez ktorej život nie je možný. Vedný odbor, ktorý skúma zákonitosti rozšírenia organizmov na zemskom povrchu, sa nazýva biogeografia. Biosféra sa vyznačuje samoreguláciou, samoobnovovaním, obehom látok a energie.
Členenie biosféry.
Existuje niekoľko členení biosféry. Najčastejšie sú za jej hlavné zložky považované:
Najširšie priestorové a funkčné celky biosféry sú biocykly. Rozlišujeme štyri hlavné biocykly a to
Biosféra sa ďalej môže členiť na ekosystémy. Samotná biosféra môže byť tiež považovaná za jediný ekosystém. Rastliny vytvárajú spoločenstvo rastlín, ktoré sa nazýva fytocenóza. Spoločenstvo živočíchov je zoocenóza. Súbor rastlín a živočíchov, v ktorom platia vlastné pravidlá vzájomného spolužitia sa nazýva biocenóza. Ekosystém je vlastne základnou funkčnou jednotkou biocenózy. 
Biodiverzita.
Všetky druhy rastlín, živočíchov, mikroorganizmov a húb tvoriacich biosféru sa označujú pojmom biodiverzita. Diverzita je v biosfére rozmiestnená veľmi nerovnomerne. Najviac druhov je sústredených do určitých prostredí. Na súši sú to predovšetkým dažďové lesy tropického pásma, v morskom biocykle sú to najmä teplé moria v oblasti koralových ostrovov. Biologická diverzita klesá smerom k pólom a do vysokých hôr. 
Obývateľnosť.
Existencia rozmanitej biosféry na Zemi nie je samozrejmá, ale závislá od množstva podporných podmienok. NASA definovala základné kritériá obývateľnosti ako: „väčšie oblasti s tekutou vodou, podmienky umožňujúce vytvorenie komplexných organických molekúl a energetický zdroj pre udržanie metabolizmu“. Z toho vyplýva, že obežná dráha planéty okolo centrálnej hviezdy musí mať správnu vzdialenosť a kvôli udržateľnosti života aj približne kruhový tvar, aby voda nezamrzla alebo sa nevyparila. Táto podmienka býva nazývaná Goldilockov princíp alebo obývateľná zóna. 
Takisto je potrebné, aby planéta mala určitú veľkosť, aby bola schopná udržať život podobný nášmu. Nízka gravitácia malých planét totiž neumožňuje udržanie atmosféry. Molekuly dosahujú únikovú rýchlosť a unikajú do vesmíru, k čomu im dopomáha aj slnečný vietor a kolízie. V prípade planét s tenkou atmosférou nie je dostatok hmoty na základnú biochémiu a majú slabú tepelnú izoláciu, zle vedú teplo cez svoj povrch (napríklad Mars je oveľa chladnejší ako Zem a teplotné výkyvy medzi dňom a nocou dosahujú až 80°C), poskytujú slabú ochranu proti meteoroidom a radiácii. V prípade nízkeho atmosferického tlaku nemôže voda existovať v tekutom stave - teplotný rozsah, v ktorom je tekutá, je menší pri nízkom tlaku. Menšie planéty majú tiež vyšší pomer povrchu k objemu a preto majú tendenciu viac vyžarovať a strácať energiu; stávajú sa geologicky mŕtvymi, pričom povrch nie je pomocou vulkánov, zemetrasení a tektonickej aktivity zásobovaný život udržujúcimi materiálmi ani regulátormi teploty, ako sú skleníkové plyny na Zemi (napríklad CO2). Štúdia z Harward-Smithovho centra pre astrofyziku tvrdí, že veľkosť Zeme pravdepodobne leží na spodnej hranici obývateľnosti. Ak by bola menšia, platňová tektonika by nemohla existovať. Hoci Venuša má 85% hmoty Zeme, žiadnu platňovú tektoniku sa nepodarilo objaviť. Planéty väčšie ako Zem majú naopak už príliš silnú gravitáciu, ktorá má negatívny vplyv na ich obývateľnosť – vyšší tlak zmení vlastnosti atmosféry aj tektonického charakteru planéty. 
Existencia biosféry je možná vďaka atmosfére Zeme, ktorá obsahuje dôležité látky pre život a zároveň udržiava vodu na planéte v kvapalnom skupenstve. Z tohto dôvodu a tiež kvôli neustálym výmenám látok a energie s oceánmi je atmosféra nevyhnutná aj pre existenciu striktne morských organizmov. Atmosféra zároveň plní ochrannú funkciu pred kozmickým žiarením a dopadmi menších meteoritov na zemský povrch. Ďalším nevyhnutným predpokladom pre existenciu biosféry sú kolobehy rôznych látok, z ktorých najznámejší je kolobeh vody.

</doc>
<doc id="36791" url="https://sk.wikipedia.org/wiki?curid=36791" title="Biotop">
Biotop

Biotop (z gr. "bios" – život, "topos" – miesto) je súbor všetkých činiteľov (živých aj neživých), ktoré vzájomným spolupôsobením vytvárajú životné prostredie daného jedinca, druhu, populácie alebo spoločenstva.
Biotop je také miestne prostredie, ktoré spĺňa nároky charakteristické pre konkrétne živé organizmy. Topograficky vymedzený biotop označujeme ako stanovište alebo lokalitu. Stanovište môže byť obmedzené len na určitú časť jedného biotopu, alebo naopak, môže zahŕňať viac rôznych, zvyčajne susediacich biotopov (napr. niektoré vtáky a cicavce migrujú medzi lesom a stepou).

</doc>
<doc id="36792" url="https://sk.wikipedia.org/wiki?curid=36792" title="Ekologická nika">
Ekologická nika

Ekologická nika je súbor všetkých činiteľov prostredia, ktoré vyžadujú živé organizmy k svojej existencii. Opísuje pozície daného druhu alebo populácie v ekosystéme.
Sú to napríklad habitat, dostatok priestoru, vhodná teplota, svetlo, vlhkosť a hodnota pH, dostatočné množstvo potravy, nie príliš silná konkurencia alebo primerané množstvo nepriateľov. V tomto ponímaní ekologická nika obsahuje takmer neobmedzené množstvo parametrov a preto býva označovaná ako mnohorozmerná (nadpriestorová) nika. Pre praktické účely je počet sledovaných parametrov zvyčajne oveľa nižší. Často to býva len stanovisko organizmu (priestorová nika) alebo jeho potrava (trofická nika).
Niektoré veľmi úzko príbuzné druhy môžu existovať vedľa seba len vtedy, ak zaujímajú rôzne ekologické niky. Tento jav sa nazýva ekologická izolácia.

</doc>
<doc id="36794" url="https://sk.wikipedia.org/wiki?curid=36794" title="Ekosystém">
Ekosystém

Ekosystém (z angl. "ecosystem" z "ecology" + "system") je ucelená časť prírody (biosféry), ktorá nie je uzavretá a komunikuje s ostatnými časťami prírody. Je to základná jednotka funkčného celku živej prírody Zeme. Príkladom ekosystému je napr. listnatý les, alebo vlhké nekosené lúky. V ekosystéme dochádza k prenosu a obehu hmoty, energie a informácií.
Nie je špecifikované, akú približnú veľkosť má mať ekosystém, a tak sa za ekosystém môže považovať hoci aj celá biosféra alebo naopak, napr. aj tráviaca sústava psa (vyskytujú sa tu rôzne baktérie, nálevníky, atď.…), mláka, ktorá sa z času na čas vytvorí po daždi, alebo aj celý oceán. Stanoviť hranice ekosystému je veľmi ťažké. Vo všeobecnosti sa stanovujú tam, kde sa vyskytuje veľa nespojitostí, ako napr. v typoch pôdy, povodiach alebo hĺbke vodných nádrží, či v distribúcií organizmov. Často sú ekosystémy hodnotené tak, ako často sa vyskytujú základné štruktúre prvky.
Termín ekosystém sa prvýkrát objavil v roku 1935 v publikácií "Brity ecologist". Autor bol Arthur Tansley. Termín však vytvorili už v roku 1930. Použil ho kolega Tansleyho, Roy Clapham, keď sa snažil nájsť vhodné slovo naznačujúce fyzické a biologické prostredie ako jedinú jednotku.
Ekosystémy, ktoré sa vyznačujú spoločnými znakmi, sa volajú bióm.
Ekosystém tvoria zložky:
Živé organizmy ekosystému tvoria podľa vzťahu k hmote 3 skupiny:
Podľa toho, či „účastníci“ potravinového reťazca využívajú živú alebo odumretú organickú hmotu (biomasu), rozoznávame dva typy potravinových reťazcov: pastevno-koristnícky a rozkladný potravinový reťazec. Oba typy na seba nadväzujú a uzatvárajú kolobeh látok v prírode.
Časť živých organizmov prirodzeným spôsobom odumiera a stáva sa mŕtvou biomasou. Tá je materiálom pre postupný rozklad a tvorí začiatok rozkladného potravného reťazca. Produkt primárnych rozkladačov je substrátom pre ďalšie rozkladače. Výsledok tohto dlhého procesu je premena pôvodnej biomasy späť na anorganickú hmotu, teda mineralizácia odumretej hmoty živých organizmov. Minerálne látky z pôdy odoberajú rastliny, ktoré sú primárnymi producentami organickej hmoty. To je uzatvorenie toku látok a energie v prírode.
Existuje aj tretí typ potravinového reťazca: parazitický. Ten spája rôzne skupiny cudzopasníkov. Parazitický cyklus môže začínať v ktorejkoľvek časti pastevno-koristníckeho reťazca. Existujú teda parazity rastlín, bylinožravcov, aj mäsožravcov.
Potravinová pyramída je grafické znázornenie obehu látok a energie v ekosystéme (producent – konzument I.stupňa-konzument II stupňa... reducent I. stupňa...)
Za základnú funkciu ekosystému sa považujú kolobeh látok (tzv. biogeochemické cykly) a tok energie. Ďalšou dôležitou funkciou ekosystému je aj stabilizácia energetického, vodného režimu území, produkcia organických látok a iné. 
Energia môže do ekosystému vstupovať dvoma spôsobmi:
Pre zvyšujúci sa počet ľudstva je dôležitá produkcia ekosystémov. Podľa klimatických pásem majú najväčšiu produkciu tropické lesné ekosystémy, najmenšiu ekosystémy púští.
Rozdelenie.
Ekosystémy rozdeľujeme podľa miery ich ovplyvnenia človekom na:
Prirodzené ekosystémy ďalej rozlišujeme na:
Ekosystémy pozmenené ľudskou činnosťou delíme na:
Zloženie ekosystému.
Vývoj ekosystému.
Ekosystém je dynamická sústava, to znamená, v čase podlieha zmenám. Tieto zmeny sa prejavujú v zložení a zastúpení biologických druhov zúčastňujúcich sa na tvorbe ekosystému. Na rozdiel od organizmu, ekosystém nemá schopnosť rozmnožovať sa. Preto nový ekosystém nevzniká samovoľne, ale vyvíja sa na podklade iného ekosystému.
Vývoj nového ekosystému možno rozdeliť do 3 etáp:
Vodný ekosystém.
Vodné ekosystémy sa delia na: 
V lotickom ekosystéme je vyšší obsah kyslíka, doležitá úloha pobrežných porastov, značná odlišnosť podmienok na hornom, strednom a dolnom toku
Brakická voda: v ústí rieky (miešanie slanej a sladkej vody), živočíchy znášajú kolísanie salinity, veľký vplyv prílivu a odlivu, veľmi vysoká produktivita.
Suchozemský ekosystém.
Suchozemský ekosystém je veľmi rôznorodý. Jeho biocenózy sa líšia podľa klimatickými a inými faktormi. Príklady suchozemských ekosystémov:

</doc>
<doc id="36795" url="https://sk.wikipedia.org/wiki?curid=36795" title="Veľký požiar Londýna">
Veľký požiar Londýna

Veľký požiar Londýna je názov pre požiar, ktorý vznikol v nedeľu 2. septembra 1666 o jednej hodine po polnoci v pekárni na ulici Pudding Lane v južnej časti Londýna.
Priebeh.
Požiar podporovaný východným vetrom sa začal šíriť Londýnom a počiatočné snahy zabrániť jeho šíreniu zbúraním pásu domov ako požiarnej zábrany boli neorganizované. V utorok vietor začal poľavovať a v stredu požiar začal slabnúť. Vo štvrtok doobeda už bol skoro pod kontrolou, ale podvečer plamene znova vyšľahli pri Temple. Niektoré domy boli odstrelené, a tým sa oheň dostal pod kontrolu.
Požiar zničil asi 60% celého City of London vrátane pôvodnej Katedrály svätého Pavla, 87 kostolov, 44 sídiel cechov a budovu Royal Exchange. Podľa záznamov, straty na ľudských životoch boli prekvapivo malé, predpokladá sa, že ich bolo maximálne 16, avšak v tej dobe žilo v Londýne veľa žobrákov a chudobných, ktorí neboli oficiálne obyvateľmi mesta.
Obnova.
Počas niekoľkých dní boli architektmi Christopherom Wrenom, Johnom Evelynom a Robertom Hookom kráľovi predložené plány na obnovu mesta. Wren navrhoval vybudovať hlavné triedy v smere sever-juh a východ-západ, postaviť kostoly na izolovaných, významných miestach, sústrediť verejný život na novo postavené námestia, sústrediť najvýznamnejšie sídla cechov do jednej skupiny budov pripojených k Guildhall a postaviť krásne nábrežie na brehu rieky od Blackfriars až po Tower of London. Wren chcel vybudovať nový systém ulíc s odstupňovanou šírkou – 30, 60 a 90 stôp. Evelynove plány sa líšili od Wrenových tým, že navrhol spojiť ulicu St Dunstan's Street na východe až po Katedrálu svätého Pavla a tým, že nenavrhoval vybudovanie nábrežia. Obidva plány neboli využité a prestavba zachovala pôvodný systém ulíc, väčšina ktorého sa dochovala až do dnešnej doby.

</doc>
<doc id="36801" url="https://sk.wikipedia.org/wiki?curid=36801" title="Spoločnosť (sociológia)">
Spoločnosť (sociológia)

Spoločnosť je skupina jedincov definovaná v spoločenských vedách rôzne, napr.:
Človek vytvára počas svojho života rôzne zoskupenia, je členom viacerých spoločenských skupín.
Podľa J. Le Goffa sa spoločnosť vyjadruje a žije len tým, že uvoľňuje miesto spodobovaniu, obrazom,
výtvorom, obrazotvornosti.

</doc>
<doc id="36803" url="https://sk.wikipedia.org/wiki?curid=36803" title="Spoločenstvo (ekológia)">
Spoločenstvo (ekológia)

Spoločenstvo alebo cenóza je skupina druhov, ktoré sa vyskytujú spoločne v určitom priestore a čase, a medzi ktorými existujú aspoň čiastočne vzájomné vzťahy. Časť o potrebe prítomnosti vzájomných vzťahov niektoré zdroje v definícii neuvádzajú , potom možno spoločenstvo inými slovami definovať jednoducho ako súbor rôznych populácií . V širšom zmysle sa za spoločenstvo považuje aj skupina jedincov len jedného druhu, t.j. monocenóza (porovnaj nižšie). 
Spoločenstvo môže byť (najčastejšie) biocenóza resp. jej podmnožina (napr. fytocenóza), ale termín cenóza sa môže vzťahovať napríklad aj na väčšie skupiny druhov (napr. druhy nejakej krajiny) alebo na veľmi malé skupiny (napr. druhy nejakého mikrohabitatu).
Spoločenstvo a abiotické prostredie tvoria spolu ekosystém .
Spoločenstvo je súbor populácií organizmov žijúcich v určitom čase a priestore, prepojených rôznymi medzidruhovými vzťahmi. Spoločenstvá tvoria baktérie, huby, rastliny a živočíchy.
Delenia.
Delenie 1 (podľa veľkých taxónov organizmov):
Delenie 2 (podľa menších taxónov organizmov) :
Delenie 3 (podľa priestorového rozšírenia):
Delenie 4 (podľa prírodnosti) :
Delenie 5:
Delenie 6 (podľa počtu zúčastnených druhov; týka sa najmä fytocenóz) :

</doc>
<doc id="36804" url="https://sk.wikipedia.org/wiki?curid=36804" title="Spoločenstvo">
Spoločenstvo

Spoločenstvo alebo komunita môže byť:
Komunita môže byť:
Spoločenstvo môže byť:

</doc>
<doc id="36805" url="https://sk.wikipedia.org/wiki?curid=36805" title="Ctibor Filčík">
Ctibor Filčík

Ctibor Filčík (* 15. august 1920, Dolné Plachtince – † 21. november 1986, Bratislava) bol slovenský herec. Pochovaný je v obci Pôtor.
V mladosti prešiel mnohými zamestnaniami ako robotník, cestár, dozorca na colnom úrade v Bratislave ap. Aktívne sa zúčastnil SNP. V rozhlase ho objavil Andrej Bagar a ponúkol mu miesto v martinskom Slovenskom komornom divadle, kde pôsobil ako herec v rokoch 1944 – 1948. V roku 1948 sa vrátil do Bratislavy – dostal angažmán na Novej scéne, kde bol až do roku 1951. Od roku 1951 sa stal členom Činohry SND. V rokoch 1952 – 1956 bol externým pedagógom VŠMU. 
Pre jeho umelecký rast mal veľký význam aj blízky vzťah s režisérkou Magdou Husákovou-Lokvencovou. Spolupracoval aj s režisérom Jozefom Budským. Pozvoľna ho začali obsadzovať do úloh, ktoré ukazovali zložité charaktery, často vyvrheľov spoločnosti, zvláštnych až démonických osobností. Okrem divadla, televízie (napr. v hre "Prípad jasnovidca Hanussena") a filmu bol Filčík skvelý aj v rozhlase. Nezabudnuteľný je jeho Osmijanko, ktorým uspával celé generácie detí. 
V roku 1963 dostal Cenu Československého rozhlasu. V roku 1967 dostal titul zaslúžilý umelec.

</doc>
<doc id="36807" url="https://sk.wikipedia.org/wiki?curid=36807" title="Močenie">
Močenie

Močenie alebo urinácia alebo mikcia je proces zbavovania sa moču z močového mechúra cez močovú trubicu von z tela. Proces močenia je obvykle ovládaný vôľou. Ak človek stráca nad močením kontrolu, označuje sa tento problém ako močová inkontinencia.
Moč sa tvorí zložitým procesom filtrácie a spätnej resorpcie v obličkových nefrónoch. Množstvo moču vylúčeného za 24 hodín je približne 15002000 ml v závislosti od príjmu tekutín. Množstvo moču vylúčeného za určitý časový úsek sa nazýva diuréza. Dospelý človek vylučuje moč 46 krát za 24 hodín.

</doc>
<doc id="36808" url="https://sk.wikipedia.org/wiki?curid=36808" title="Jozef Branecký">
Jozef Branecký



</doc>
<doc id="36811" url="https://sk.wikipedia.org/wiki?curid=36811" title="Ján Burjan">
Ján Burjan

Ján Burjan (* 2. december 1886, Ružomberok – † 11. apríl 1945, Bratislava) bol slovenský architekt a politik šľachtického pôvodu, poslanec Revolučného národného zhromaždenia od 27. februára 1919 do 18. marca 1920.
Narodil sa 2. decembra 1886 lekárovi Jozefovi Burjanovi a jeho manželke Amálii rod. Blahovej. 

</doc>
<doc id="36812" url="https://sk.wikipedia.org/wiki?curid=36812" title="Spoločnosť">
Spoločnosť

Spoločnosť môže byť:

</doc>
<doc id="36813" url="https://sk.wikipedia.org/wiki?curid=36813" title="Stelárna astronómia">
Stelárna astronómia

Stelárna astronómia (iné názvy: hviezdna astronómia, hvezdárstvo) je odvetvie astronómie, ktoré sa zaoberá stavbou, pohybom a vývojom hviezdnych sústav. Podľa výskumných metód sa delí na stelárnu štatistiku, stelárnu kinematiku a stelárnu dynamiku; podľa predmetu výskum sa delí na galaktickú astronómiu a mimogalaktickú astronómiu.

</doc>
<doc id="36814" url="https://sk.wikipedia.org/wiki?curid=36814" title="Hviezdna astronómia">
Hviezdna astronómia



</doc>
<doc id="36816" url="https://sk.wikipedia.org/wiki?curid=36816" title="Apollo 11">
Apollo 11

Apollo 11 bolo piatym americkým pilotovaným kozmickým letom v rámci programu Apollo a prvým, pri ktorom ľudia pristáli na Mesiaci. Prvými ľuďmi, ktorí pristáli na Mesiaci, sa v nedeľu 20. júla 1969 o 20:17:39 svetového času (UTC) stali veliteľ Neil Armstrong a pilot lunárneho modulu Edwin „Buzz“ Aldrin. Bolo to po prvýkrát, keď sa človek dostal na iné prirodzené kozmické teleso ako na Zem. Pilot veliteľského modulu Michael Collins bol v tom čase na obežnej dráhe okolo Mesiaca. V pondelok 21. júla o 02:56:15 UTC Armstrong ako prvý človek vstúpil na povrch Mesiaca a povedal:
Podľa odhadu viac ako 600 miliónov televíznych divákov na celom svete sledovalo tento historický let. Dosiahnutím povrchu Mesiaca posádka Apolla 11 splnila cieľ vyhlásený 25. mája 1961 prezidentom Spojených štátov Johnom F. Kennedym – do konca desaťročia pristáť na povrchu Mesiaca a bezpečne sa vrátiť späť na Zem.
Posádka.
Let uskutočnila trojčlenná posádka: 
Letoví riaditelia.
Posádky pre Apollo 11 boli menované koncom roka 1968. Podľa zavedeného zvyku na miesto hlavnej posádky postúpila záložná posádka o tri čísla nižšieho letu, teda Apolla 8. Tvorili ju Neil Armstrong, Fred Haise a Edwin „Buzz“ Aldrin. Do záložnej posádky prišli James Lovell a William Anders, pričom miesto pilota lunárneho modulu zatiaľ zostalo neobsadené. Predtým v júli 1968 vypadol z posádky Apolla 9 Michael Collins kvôli operácii kostných výrastkov na chrbtici, ktorú podstúpil 23. augusta. Začiatkom roka 1969 získal späť letový status a v Armstrongovej posádke nahradil Freda Haisa, ktorý sa presunul do záložnej posádky. Apollo 11 bolo len druhým americkým kozmickým letom, pri ktorom mali všetci členovia posádky predošlé skúsenosti s letom do vesmíru, prvou bola misia Apollo 10.
Riaditeľ operácií letových posádok Deke Slayton dal Armstrongovi možnosť nahradiť Aldrina Lovellom, pretože niektorí si mysleli, že s Aldrinom sa ťažko spolupracuje. Armstrong nemal s Aldrinom žiadne problémy, ale jeden deň o tom premýšľal, kým Slaytonov návrh odmietol. Myslel si, že Lovell si zaslúži veliť vlastnej misii (ktorou nakoniec bolo Apollo 13). Hlavná posádka Apolla 11 nemala také blízke a veselé kamarátstvo ako posádka Apolla 12. Namiesto toho si vytvorili priateľský pracovný vzťah. Najmä Armstrong bol notoricky odťažitý, ale Collins, ktorý sa považoval za samotára, sa priznal, že odmietal Aldrinove pokusy o vytvorenie osobnejšieho vzťahu. Aldrin a Collins opísali posádku ako „priateľských cudzincov“. Armstrong s týmto hodnotením nesúhlasil a povedal, že „všetky posádky, v ktorých som bol, spolu veľmi dobre spolupracovali“. Zloženie hlavnej a záložnej posádky Apolla 11 NASA oficiálne oznámila 9. januára 1969. Podpornú posádku tvorili Ken Mattingly, Ronald Evans, William Pogue a Jack Swigert. Začiatkom roka 1969 sa William Anders rozhodol, že na jeseň toho istého roku odíde z NASA. Ken Mattingly sa preto pripravoval spolu s ním, aby ho mohol nahradiť, keby bol let Apolla 11 odložený.
Ciele misie.
Hlavným cieľom letu Apolla 11 bolo doletieť k Mesiacu, pristáť na jeho povrchu a bezpečne sa vrátiť na Zem. Tým by bol splnený cieľ vyhlásený 25. mája 1961 prezidentom Spojených štátov Johnom F. Kennedym – do konca desaťročia dopraviť astronautov na Mesiac a bezpečne ich vrátiť na Zem. Posádka dostala aj niekoľko vedľajších úloh. Priviezť vzorky mesačného materiálu, umiestniť na povrchu Mesiaca televíznu kameru a uskutočniť niekoľko vedeckých experimentov – vykonať merania toku slnečného vetra pomocou hliníkovej fólie zachytávajúcej častice; zanechať tu laserový kútový odrážač k presnému meraniu vzdialenosti Zem – Mesiac a seizmometer.
Emblém misie a mená modulov.
Emblém misie Apollo 11 navrhol Michael Collins, pričom mal symbolizovať mierumilovný a americký charakter prvého pristátia na Mesiaci. Lovell navrhol použiť orliaka bielohlavého, symbol Spojených štátov z amerického štátneho znaku. Collins potom nakreslil obraz orla vznášajúceho sa nad povrchom Mesiaca so Zemou v pozadí a nápisom "Apollo Eleven". Armstrong zamietol pre cudzincov nezrozumiteľné anglické slovo "Eleven" a po váhaní nad rímskymi číslicami sa zhodli na "Apollo 11". Inštruktor Tom Wilson astronautom poradil olivovú ratolesť ako symbol mierumilovnosti výpravy, umiestnili ju orlovi do zobáka. Vedenie NASA usúdilo, že prázdne orlove pazúry nad Mesiacom vyzerajú príliš uchvatiteľsky, a preto olivovú vetvu presunulo do nich. Posádka sa rozhodla neuviesť svoje mená na embléme, aby reprezentoval všetkých, ktorí prispeli k pristátiu na Mesiaci.
Potom, ako posádka Apolla 10 pomenovala svoju loď "Charlie Brown" (veliteľský modul) a "Snoopy" (lunárny modul), podľa postáv z komiksu "Peanuts", asistent manažéra pre styk s verejnosťou, Julian Scheer, napísal riaditeľovi Strediska pilotovaných letov ("Manned Spacecraft Center"), aby požiadal posádku Apolla 11 o serióznejšie pomenovanie lode. Najprv boli používané mená "Snowcone" (snehový kornútok) a "Haystack" (kôpka sena), ale posádka sa ich rozhodla zmeniť. Pre veliteľský modul vybrala meno "Columbia", po "Columbiade", obrom dele z románu Julesa Verna "Cesta na Mesiac". V románe delo, umiestnené na Floride, vystrelí náboj s tromi dobrodruhmi, ktorí obletia Mesiac a vrátia sa na Zem. Columbia je tiež tradičná ženská personifikácia USA. Lunárny modul dostal meno "Eagle" (orol) podľa orla v embléme výpravy.
Prípravy na let.
Výber miesta pristátia na Mesiaci.
Komisia NASA pre výber miesta pristátia Apolla oznámila 8. februára 1968 päť potenciálnych miest pristátia. Boli výsledkom dvojročných štúdií založených na fotografiách mesačného povrchu s vysokým rozlíšením, ktoré urobilo päť mesačných sond programu Lunar Orbiter, a na informáciách o podmienkach na povrchu, ktoré poskytol program Surveyor. Ani najlepšie pozemské teleskopy nedokázali rozlíšiť vlastnosti povrchu s takým rozlíšením, aké vyžadoval program Apollo. Miesto pristátia muselo byť blízko lunárneho rovníka, aby sa minimalizovalo množstvo potrebného paliva, bez prekážok, aby sa minimalizovalo manévrovanie, a ploché, aby sa zjednodušila úloha pristávacieho radaru. Vedecká hodnota sa pri prvom pristátí ľudí na Mesiaci nebrala do úvahy.
Oblasti, ktoré sa na fotografiách zhotovených na Zemi zdali sľubné, sa často ukázali ako úplne neprijateľné. Pôvodná požiadavka, aby sa na mieste nenachádzali krátery, sa musela zmierniť, pretože žiadne také miesto sa nenašlo. Uvažovalo sa o piatich lokalitách: lokality 1 a 2 sa nachádzali v Mori pokoja ("Mare Tranquillitatis"), lokalita 3 bola v Zálive stredu ("Sinus Medii") a lokality 4 a 5 v Oceáne búrok ("Oceanus Procellarum"). Obzvlášť obmedzujúca bola požiadavka na svetelné pomery počas pristátia na Mesiaci, ktoré limitovali dátum štartu na jeden deň v mesiaci. Slnečné svetlo muselo dopadať pod uhlom v rozmedzí od 5° do 14°. Pri menšom uhle by vrhané tiene skresľovali skutočnú topografiu terénu a pri väčšom uhle by intenzita svitu „vymazala“ kontrast a orientačné znaky, podľa ktorých sa astronauti riadili. Apollo 11 malo odštartovať tak, aby Slnko bolo v okamihu pristátia 10,8° nad mesačným obzorom. Pristátie tesne po svitaní bolo zvolené preto, aby sa obmedzili teplotné extrémy, ktorým by astronauti museli čeliť. Komisia nakoniec vybrala lokalitu 2, čiže More pokoja, pričom lokality 3 a 5 boli záložnými miestami pristátia pre prípad, že by sa oneskoril štart. V máji 1969 preletel lunárny modul Apolla 10 vo výške len 15 kilometrov nad lokalitou 2 a posádka oznámila, že je prijateľná na pristátie.
Rozhodnutie o prvom človeku na Mesiaci.
Na prvej tlačovej konferencii po oznámení zloženia posádky Apolla 11 zaznela prvá otázka: "„Ktorý z vás, páni, bude prvým človekom, ktorý vstúpi na povrch Mesiaca?“" Deke Slayton novinárom povedal, že o tom sa ešte nerozhodlo, a Neil Armstrong dodal, že to „nie je založené na individuálnom želaní“. Podľa jednej z prvých verzií checklistu výstupu na povrch mal pilot lunárneho modulu opustiť kozmickú loď pred veliteľom, čo zodpovedalo postupu pri misiách Gemini, kde veliteľ nikdy nevykonával výstup do otvoreného vesmíru. Novinári začiatkom roka 1969 napísali, že Buzz Aldrin bude prvým človekom, ktorý sa prejde po Mesiaci, a zástupca riaditeľa NASA George Mueller to novinárom potvrdil. Aldrin sa však dopočul, že Armstrong bude prvý, pretože Neil bol civilista, čo Aldrina rozzúrilo. Aldrin sa pokúšal presvedčiť ostatných pilotov lunárneho modulu, že by mal byť prvý, ale tí na to reagovali cynicky, pretože to vnímali ako lobistickú kampaň. Slayton v snahe zastaviť konflikt medzi oddeleniami povedal Aldrinovi, že Armstrong bude prvý, pretože je veliteľ. Rozhodnutie bolo oznámené na tlačovej konferencii 14. apríla 1969.
Aldrin sa celé desaťročia domnieval, že konečné rozhodnutie bolo do veľkej miery podmienené umiestnením dverí lunárneho modulu. Keďže astronauti mali na sebe skafandre a kozmická loď bola veľmi malá, manévrovanie pri výstupe z kabíny bolo ťažké. Posádka vyskúšala simuláciu, pri ktorej Aldrin opustil kozmickú loď ako prvý, ale pri pokuse o výstup poškodil simulátor. Hoci to plánovačom misie stačilo na rozhodnutie, Aldrin a Armstrong zostali v neistote, pokiaľ ide o toto rozhodnutie, až do neskorej jari. Slayton povedal Armstrongovi, že plán bol taký, že ak bude súhlasiť, opustí kozmickú loď ako prvý. Armstrong odpovedal: "„Áno, to je spôsob, ako to urobiť.“" Médiá obvinili Armstronga, že využil svoju výsadu veliteľa a opustil kozmickú loď ako prvý. Chris Kraft vo svojej autobiografii z roku 2001 prezradil, že došlo k stretnutiu medzi Robertom Gilruthom, Slaytonom, Georgeom Lowom a ním, aby sa uistili, že Aldrin nebude prvý, kto sa prejde po Mesiaci. Tvrdili, že prvý človek, ktorý vstúpi na povrch Mesiaca, by mal byť ako Charles Lindbergh, pokojný a tichý človek. Rozhodli sa teda zmeniť letový plán tak, aby veliteľ vystúpil z kozmickej lode ako prvý.
Príprava letového hardvéru.
V priebehu januára 1969 začali na Kennedyho vesmírne stredisko prichádzať prvé časti nosnej rakety Saturn V s výrobným číslom SA-506. Ešte 8. januára prišiel na kozmodróm návratový stupeň lunárneho modulu a 12. januára aj jeho zostupový stupeň. Následne začali ich skúšky vo vákuovej komore. Dňa 23. januára prišiel na kozmodróm veliteľský a servisný modul kozmickej lode Apollo, ktorý tiež podstúpil skúšky vo vákuovej komore. Koncom februára sa vo Vehicle Assembly Building (VAB) začala na pohyblivom vypúšťacom zariadení zostavovať nosná raketa, ktorej budovanie trvalo do začiatku marca. Koncom marca sa skúšky veliteľského, servisného aj lunárneho modulu skončili a začalo sa s montážou ich zostavy. Dňa 14. apríla sa kompletne zostavená kozmická loď premiestnila do VAB a tam ju pripevnili na vrchol nosnej rakety. V priebehu 20. mája sa celá zostava presunula na štartovací komplex 39A a 6. júna bol dokončený celkový test systémov nosnej rakety.
Záverečné predletové prípravy.
Všeobecný termín štartu Apolla 11 bol stanovený na 16. júla 1969, ale až jedna z porád, nazývaných "Flight Readiness Review" (revízia pripravenosti letu), konaná 17. júna 1969 a trvajúca deväť hodín, potvrdila šestnásty júl s definitívnou platnosťou. Termín štartu sa blížil a tempo príprav bolo prudké. Od prvého dňa výcviku pre misiu Apollo 11, čiže 15. januára 1969, do dňa pred štartom nazbierala trojica astronautov spolu 3 521 výcvikových hodín, čo je v prepočte na jedného člena posádky asi 42 hodín týždenne. Tieto čísla však nezapočítavajú štúdium manuálov, checklistov, letového plánu, konzultácie s kolegami a dodávateľmi, dopravu a pod. Väčšinu času trávili Armstrong a Aldrin spolu, hlavne počas simulácií fáz letu lunárneho modulu, zatiaľ čo Collinsova príprava spočívala v trocha osamotených nácvikoch práce vo veliteľskom module. Celá trojica sa stretla len občas v niektorých štádiách výcviku. 
Dňa 26. júna sa posádka presťahovala do ubytovní pre astronautov v Budove pilotovaných letov ("Manned Spacecraft Operations Building") v Kennedyho vesmírnom stredisku, aby sa mohla sústrediť. Posledné dva týždne pred štartom astronauti strávili v karanténe, najmä z dôvodu izolácie pred možnou nákazou a nutnosti koncentrácie na let. Nikto však neriešil ako mali uniknúť nákaze, napríklad od obsluhy simulátora a ostatného personálu. Počas záverečných príprav, kedy Armstrong a Aldrin nacvičovali v simulátore, ktorý bol prepojený s riadiacim strediskom tak, ako počas skutočného letu, im SimSup ("Simulation Supervisor" – riadiaci simulácie) zadal situáciu so zaseknutou tryskou orientačného systému lunárneho modulu. Riadiace stredisko s prerušením pristátia váhalo. Armstrong vedel, že v takejto situácii treba prerušiť pristátie, ale čakal na reakciu strediska. Bolo už neskoro, keď riadiace stredisko vyzvalo posádku na prerušenie pristátia – lunárny modul sa simulovane roztrieštil o mesačný povrch. Aldrin nemohol pochopiť, prečo Armstrong čakal na reakciu strediska. On však chcel otestovať reakcie riadiaceho strediska a z toho mu vyplynulo, že v určitých prípadoch bude na kritické rozhodnutia úplne sám. 
Niekoľko dní pred štartom sa udiala aj malá aféra s prezidentom USA Richardom Nixonom, ktorý chcel večerať s astronautmi. Šéflekár oddielu astronautov Dr. Charles Berry sa proti tomu rázne postavil, pretože prezident a jeho sprievod mohli posádku nakaziť. Večera bola zrušená a Dr. Berry sa stal ešte viacej neobľúbený nielen u pracovníkov NASA, ale aj v Bielom dome. Paranoja ohľadom karantény bola znateľná aj na začiatku júla, kedy sa v priebehu krátkeho pobytu v Houstone udiala tlačová konferencia, počas ktorej astronauti sedeli v akejsi presklenej búdke a ventilátory fúkali vzduch smerom do sály. Riaditeľ NASA Thomas Paine sa však mohol s astronautmi osobne stretnúť. Týždeň pred štartom, 10. júla, s nimi povečeral a pri tejto príležitosti im ponúkol, že v prípade, ak sa stane čokoľvek, a oni sa budú musieť vrátiť späť, dostanú druhú šancu pri najbližšom lete. Paine evidentne zamýšľal odradiť astronautov od zbytočného riskovania, keďže historicky prvé pristátie na inom kozmickom telese bolo veľmi veľkým lákadlom. Faktom však je, že Paine to isté ponúkol pred letom niekoľkým nasledujúcim posádkam. Nakoľko bol schopný a ochotný realizovať svoju ponuku, je otázne. V priebehu 2. a 3. júla sa uskutočnilo skúšobné odpočítavanie a 14. júla o 17:00:00 miestneho času, čiže 28 hodín pred štartom, začalo finálne odpočítavanie. Posádka sa v ten deň zaoberala poslednými nácvikmi v simulátoroch a lietala na nadzvukových cvičných prúdových lietadlách T-38, aby si oživila reflexy a eliminovala možný nástup kinetózy počas letu. Collins napríklad predvádzal výkruty spôsobom, že mal hlavu naklonenú o 90° do strany. Po niekoľkých takýchto manévroch bolo naozaj náročné potlačiť nevoľnosť. Pri jednom z letov mu zo zadného sedadla asistoval Slayton, ktorý to ako cestujúci musel znášať ešte ťažšie. Posledný deň pred štartom, 15. júla, prebiehali záverečné predletové prípravy v pokojnej atmosfére. Armstrong 36 hodín pred štartom povedal, že „sme ochotní a pripravení pokúsiť sa dosiahnuť náš národný cieľ. Sme veľmi radi, že sme pripravení letieť.“ "„Myslím, že by som svoje pocity zhrnul do jedného slova – očakávanie,“" povedal Aldrin. Posádka dúfala, že si dnes ešte trocha precvičí lietanie s kozmickou loďou, ale Collins oznámil: "„Plánujem spať, ležať na slnku a čítať letový plán... znova.“"
Priebeh letu.
Štart a let k Mesiacu.
V stredu 16. júla 1969 o 04:15 miestneho času astronautov prebudil Deke Slayton, riaditeľ operácií letových posádok. Následne sa Neil Armstrong, Michael Collins a Buzz Aldrin osprchovali, obliekli a zamierili k sestre Dee O’Harovej na poslednú lekársku prehliadku pred štartom. O 05:00 sa podávali raňajky, ktoré tradične pozostávali z pomarančového džúsu, steaku zo sviečkovice, miešaných vajíčok, toastu a kávy. Raňajkovali v spoločnosti Slaytona a člena záložnej posádky Williama Andersa. Potom nasledovalo obliekanie skafandrov a o 06:27 astronauti vyšli z Budovy pilotovaných letov, zamávali tlieskajúcemu davu a spolu s dvoma technikmi a Slaytonom nasadli do špeciálne upravenej dodávky, ktorá ich doviezla k 14 km vzdialenému štartovaciemu komplexu 39A. Slayton z dodávky vystúpil pri Stredisku riadenia štartu ("Launch Control Center"). Po príchode na miesto si astronauti všimli, že konštrukcia okolo rakety je úplne opustená, zatiaľ čo pri simulovaných odpočtoch a testoch bolo na mieste množstvo pracovníkov. Collins na to po rokoch spomínal: "„Hovoril som si – kde dočerta všetci sú? Že by vedeli niečo, čo ja neviem?“" Počas cesty výťahom k tzv. bielej miestnosti, cez ktorú sa vstupovalo do interiéru veliteľského modulu, sa výťah zastavil o poschodie nižšie pod spomínanou miestnosťou, aby Aldrin vystúpil a počkal, kým budú Armstrong a Collins usadení na svojich miestach. V bielej miestnosti totiž nebol dostatočný priestor pre všetkých troch a Aldrin mal ako pilot lunárneho modulu výnimočne sedieť v strede. Na tomto sedadle sedával pilot veliteľského modulu, ktorým bol tentokrát Collins, ale vzhľadom na to, že Aldrin počas výcviku pre záložnú posádku Apolla 8 prešiel kompletným výcvikom na toto miesto a Collins bol kvôli zdravotným problémom s chrbticou v tom čase vyradený z letového stavu, rozhodlo sa o výnimke a Aldrin mal počas štartu fungovať ako pilot veliteľského modulu. Pred nástupom do veliteľského modulu čakal na posádku „uzavierací tím“ pod vedením legendárneho Guentera Wendta a pilot lunárneho modulu záložnej posádky Fred Haise, ktorý od skorého rána kontroloval stav kozmickej lode. Wendt daroval Armstrongovi darček v podobe polystyrénového Mesiaca, ktorý bol pokrytý alobalom a oznámil mu, že je to kľúč k Mesiacu. Od Armstronga dostal Wendt poukaz na taxík platný medzi dvoma ľubovoľnými planétami a Collins daroval Wendtovi drevenú plaketu s pribitým malým pstruhom a nápisom „Guenter Wendt Trophy Trout“ ("Trofejný pstruh Guentera Wendta"), keďže Wendt bol známy rybársky nadšenec. Potom, ako sa posádka usadila na svoje miesta a vykonali sa nevyhnutné kontroly, Wendt uzavrel poklop prielezu.
Odhaduje sa, že štart Apolla 11 sledoval z diaľnic a pláží v okolí miesta štartu milión divákov. Medzi hodnostármi bol aj náčelník Generálneho štábu Armády Spojených štátov generál William Westmoreland, štyria členovia vlády, 19 guvernérov štátov, 40 starostov, 60 veľvyslancov a 200 kongresmanov. Viceprezident Spiro Agnew si štart pozrel spolu s bývalým prezidentom Lyndonom B. Johnsonom a jeho manželkou Lady Bird Johnsonovou. Prítomných bolo približne 3 500 zástupcov médií. Asi dve tretiny z nich boli z USA, zvyšok pochádzal z ďalších 55 krajín. Z Česko-Slovenska udalosť pokrývali aj vtedajší reportér Česko-slovenského rozhlasu vo Washingtone, D. C. Jiří Dienstbier spolu s novinárom Karlom Pacnerom. Štart vysielalo naživo 33 krajín, pričom len v Spojených štátoch ho sledovalo odhadom 25 miliónov divákov. Ďalšie milióny ľudí na celom svete počúvali rozhlasové vysielanie. Prezident Richard Nixon sledoval štart zo svojej kancelárie v Bielom dome spolu so svojím styčným dôstojníkom NASA, astronautom Apolla Frankom Bormanom. Floridské noviny informovali, že ubytovanie v blízkosti Cape Kennedy bolo rezervované už niekoľko mesiacov dopredu.
Odpočítavanie prebiehalo podľa plánu. V čase T-3 minúty odpočítavanie prevzal automatický sekvencer. Kontroly stavu nosnej rakety a kozmickej lode prebiehali každú sekundu. V čase T-50 sekúnd štartovacia zostava úplne prešla na vlastné zdroje energie. V čase T-16,968 sekúnd navigačný počítač Saturnu dostal poslednú aktualizáciu o svojej polohe voči bodu, do ktorého má zamieriť, a ktorý leží vo výške 190 km a je horizontálne vzdialený 2 705 km severovýchodne od štartovacej rampy. Od tohto momentu už navigačný počítač pracoval úplne nezávisle. V čase T-8,90 sekúnd dostal prvý stupeň S-IC povel k zážihu motorov. V T-6,40 sekúnd sa zapálil prostredný motor č. 5 a v 300-milisekundových intervaloch aj zostávajúce štyri. Raketa Saturn V s hmotnosťou 3 238,94 ton začala vibrovať. Misia Apollo 11 odštartovala 16. júla 1969 o 09:32:00,63 miestneho času (13:32:00,63 svetového času) zo štartovacieho komplexu 39A v Kennedyho vesmírnom stredisku. V čase T+0,30 sekundy nastal prvý vertikálny pohyb Saturnu. V T+0,63 sekundy sa rozbehli palubné hodiny. Raketa sa rýchlosťou 1,65 km/h začala dvíhať nad rampu. Riadenie letu prevzal Houston. Po 11 minútach a 49 sekundách od štartu Apollo dosiahlo obežnú dráhu Zeme. Po jednom a pol oblete Zeme sa o 16:22:13 UTC znova na šesť minút zapálil tretí stupeň Saturnu (S-IVB) a uviedol Apollo na dráhu k Mesiacu. Po navedení na dráhu k Mesiacu mali astronauti možnosť oknami sledovať vzďaľujúcu sa Zem. O pol hodinu neskôr (od 16:49 UTC) astronauti prestavali loď – s veliteľským modulom sa odpojili, otočili ho a pripojili k lunárnemu modulu. Potom, o 17:49 UTC, odhodili nepotrebný tretí stupeň S-IVB. Stupeň S-IVB bol ďalším zážihom navedený na obežnú dráhu okolo Slnka.
Let k Mesiacu trval tri dni. Posádke začal rutinný kolobeh prác, ktorého úlohou bolo, udržať loď v perfektnom stave. O lete rozprávala divákom v niekoľkých televíznych reportážach. V druhý deň letu bola vykonaná plánovaná korekcia dráhy, čím sa po prvýkrát otestoval hlavný motor SPS v servisnom module. Korekcia dráhy v skutočnosti nebola potrebná, išlo o overenie funkcie motora. Apollo 11 letelo k Mesiacu po dráhe voľného návratu ("free-return trajectory"), čo znamenalo, že v prípade zlyhania motora loď veľkým oblúkom preletí okolo Mesiaca a späť k Zemi sa vráti na ideálnom kurze pre vstup do atmosféry. V tretí deň letu posádka kontrolovala interiér a systémy lunárneho modulu. Astronauti sa začali pripravovať na manéver LOI ("Lunar Orbit Insertion" – usadenie na obežnú dráhu Mesiaca) a 75 hodín, 41 minút a 23 sekúnd po štarte sa Apollo 11 dostáva nad odvrátenú stranu Mesiaca. Spojenie s Houstonom sa prerušilo. Na sekundu presne v očakávanom čase bol sledovacou stanicou v Madride zachytený signál Apolla. Navedenie na obežnú dráhu Mesiaca prebehlo úspešne. Brzdiaci zážih motora SPS, ktorý trval 5 minút a 57,53 sekúnd spomalil kozmickú loď o potrebných 3 201,3 km/h. O dve hodiny neskôr nasledoval ešte jeden zážih motora SPS, LOI-2, ktorý obežnú dráhu upravil na výšku v rozmedzí 122,4 km – 100,9 km nad mesačným povrchom. Medzi zážihmi sa uskutočnil ešte jeden televízny prenos a po zážihu LOI-2 Armstrong s Aldrinom kontrolovali lunárny modul a čiastočne ho oživili. Potom sa posádka uložila k spánku.
Zostup na mesačný povrch.
O takmer 12 hodín neskôr, 20. júla navečer svetového času, sa Armstrong a Aldrin premiestnili do lunárneho modulu. Po niekoľkých hodinách práce sa nad odvrátenou stranou "Eagle" odpojil od veliteľského modulu "Columbia". V narážke na meno lunárneho modulu Armstrong ohlásil: „"Orol má krídla!"“ Lunárny modul sa následne otáčal pred veliteľským modulom, aby ho mohol Collins vizuálne skontrolovať. V momente, keď bol "Eagle" voči "Columbii" obrátený o 180°, Collins zhodnotil: "„Myslím, že máte veľmi pekný lietajúci stroj, Eagle, aj keď je hore nohami.“" Armstrong mu z lunárneho modulu odpovedal: "„Neviem, kto je tu hore nohami.“" Z lunárneho modulu vyzerala celá situácia úplne opačne. Potom sa veliteľský modul "Columbia" začal pomaly vzďaľovať. Než začal lunárny modul zostupovať na mesačný povrch, Armstrong s Aldrinom ešte vykonali zážih DOI ("Descent Orbit Insertion" – navedenie na zostupovú obežnú dráhu). Zážihom DOI bola obežná dráha lunárneho modulu upravená tak, aby jej najnižší bod ležal vo výške približne 13 km nad mesačným povrchom. Po vynorení sa spoza odvrátenej strany riadiace stredisko zaregistrovalo prvé problémy; komunikácia s lunárnym modulom je prerušovaná a chvíľami sa úplne stráca. Problém bol vyriešený tak, že pokyny zo Zeme Collins tlmočil Armstrongovi a Aldrinovi. Riadiace stredisko dalo týmto spôsobom posádke povolenie pre PDI ("Powered Descent Initiation" – navedenie na motorový zostup). V čase 102 hodín, 33 minút a 5 sekúnd po štarte sa nehlučne spustil motor zostupového stupňa.
Skoro však spozorovali, že motory boli v činnosti dlhšie a "Eagle" bol o štyri sekundy pred plánovanou trasou a pristával na kilometre vzdialený od pôvodne plánovaného miesta. Navigačný a riadiaci počítač hlásili hneď niekoľko alarmov zapríčinených vychýlením sa z plánovanej trasy, a to prinútilo posádku sústrediť sa na riadenie modulu. V riadiacom stredisku však mladý operátor Steve Bales oznámil riaditeľovi letu, že napriek alarmom je bezpečné pokračovať v zostupe. Alarmy, ktoré generoval program lunárneho modulu, signalizovali, že počítač nie je schopný dokončiť výpočty vo vyhradenom čase ("„executive overflows“"). Ako sa neskôr zistilo, príčinou bolo, že počítač strávil neplánovaný čas obsluhou stretávacieho radaru, ktorý sa počas zostupu nepoužíval. Bales dostal za svoje „pokračujeme“ v napätej chvíli Medailu slobody ("Medal of Freedom").
Pristátie.
Hneď ako posádka mohla obrátiť svoju pozornosť naspäť k výhľadu von, astronauti videli, že počítač ich vedie priamo na miesto plné veľkých kameňov v okolí veľkého krátera. Vo výške 150 metrov Armstrong prevzal manuálnu kontrolu nad lunárnym modulom a počítaču nechal na starosť iba ovládanie ťahu motora. Kamenitú oblasť preletí a nakláňa "Eagle" vpred a znižuje rýchlosť klesania. Armstrong nemal čas vysvetliť svoje rozhodnutie riadiacemu stredisku, o mieste plnom veľkých kameňov zatiaľ vedel iba on, Aldrin sledoval displej počítača a ukazovatele rýchlosti a klesania "Eaglu", ktoré neustále hlásil Armstrongovi. Komunikátor (CAPCOM) Charles Duke na návrh Deka Slaytona navrhol: "„Asi by sme teraz mali byť potichu.“" Riadiace stredisko nechcelo posádku vyrušovať zo sústredenia. Medzitým sa začali zásoby paliva lunárneho modulu rýchlo zmenšovať. Armstrong konečne našiel vhodné miesto na pristátie a začal s lunárnym modulom spomaľovať. Vo výške 30 metrov sa rozsvietila kontrolka minimálneho množstva paliva. Vo výške 22 metrov nad povrchom prišlo z riadiaceho strediska hlásenie o zostávajúcom palive na 60 sekúnd. Neskôr však vyšlo najavo, že zostávajúceho paliva bolo oveľa viac, než sa zdalo. Palivo, ktoré sa prudko prelievalo v nádržiach, predčasne odhalilo senzor kritického množstva paliva, a to spustilo kontrolku, od ktorej sa následne odvíjali hlásenia o množstve paliva z riadiaceho strediska. Medzitým Armstrong oznamuje: "„40 stôp, 2,5 nadol. Zdvíhame trocha prachu!“" Následne z riadiaceho strediska prichádza informácia o stave paliva na 30 sekúnd. O deväť sekúnd neskôr sa jedna z troch tyčových sond na nohách "Eaglu" dotkla mesačného povrchu a Aldrin ohlásil: "„Signálka kontaktu!“" Vzápätí odpovedal Armstrong: "„Vypínam!“" Lunárny modul pristál v nedeľu 20. júla 1969 o 20:17:39,90 svetového času (15:17:39,90 houstonského času). Posádka ihneď zabezpečila systémy "Eaglu" a po niekoľkých sekundách sa Armstrong s Aldrinom otočili k sebe, podali si ruky a pobúchali sa vzájomne po chrbtoch. CAPCOM Charles Duke z Houstonu ohlásil: "„Vidíme, že ste dole, Eagle.“" Armstrong si pripravil svoj nový volací znak, o ktorom vopred nikomu nepovedal: "„Houston, tu je základňa Tranquility. Orol pristál!“" Dukovi sa prekvapene zaplietol jazyk: "„Rozumiem, Tuanq... Tranquility. Vidíme vás na zemi, kvôli vám tu veľa chlapov zmodrelo. Teraz znova dýchame, vďaka!“"
Astronauti mali podľa plánu pred výstupom na povrch päť hodín spať, boli totiž hore od skorého rána. Na mieste však Armstrong s Aldrinom usúdili, že by nezaspali; rozhodli sa preto rovno začať prípravu k výstupu na povrch. Tá sa namiesto plánovaných dvoch hodín pretiahla na tri a pol. Cez dvojicu trojuholníkových okien, z ktorých mali 60° výhľad, astronauti vyberali miesto pre balík s vedeckým vybavením EASEP ("Early Apollo Scientific Experiment Package") a vlajku USA. Päť hodín pred samotným výstupom na povrch Mesiaca Aldrin ešte vybral malú plastovú nádobu s omšovým vínom a kúsok hostie, a následne prijal eucharistiu. Pri výstupe z lunárneho modulu mal Armstrong spočiatku problém prejsť prielezom so svojím PLSS ("Portable Life-Support System", príručný systém pre zabezpečenie životných podmienok – „batoh“, ktorý mali astronauti na chrbte). Podľa veterána letov Apollo, Johna Younga, pri návrhu batoha s PLSS nebolo zohľadnené neskoršie zmenšenie prielezu lunárneho modulu; takže najvyšší pulz astronautov bol zaznamenaný v priebehu vstupov a výstupov z lunárneho modulu.
Činnosť na mesačnom povrchu.
O 02:39 UTC, 21. júla, Armstrong otvoril prielez, vyliezol von a o 02:51 UTC začal zostupovať po rebríku na povrch Mesiaca. Kvôli kontrolnému a ovládaciemu panelu skafandra, pripevnenému na hrudi, si nevidel na nohy. Počas zostupu po deväťstupňovom rebríku Armstrong potiahol za ovládač, aby rozbalil oddiel s vybavením ("Modular Equipment Stowage Assembly", "MESA") zložený na boku lunárneho modulu a aktivoval v ňom umiestnenú televíznu kameru. Prvé obrázky nasnímal systém pomalobežnej televízie ("slow-scan television") a v pozemných strediskách ich cez obrazovku snímali kamery bežného televízneho systému, čo spôsobovalo značnú stratu kvality. Signály zachytilo observatórium Goldstone v USA a v austrálskom Honeysuckle Creek. O niekoľko minút neskôr bolo televízne vysielanie prepnuté na signál z citlivejšieho rádioteleskopu v austrálskom observatóriu Parkes. Kvôli niektorým technickým a poveternostným ťažkostiam, bol rozostrený čierno-biely obraz prvej prechádzky po povrchu Mesiaca zachytený a ihneď vysielaný pre najmenej 600 miliónov ľudí na Zemi. Po opise povrchu ("„vyzerá ako veľmi, veľmi jemne zrnitý... je to skoro ako prach“"), Neil Armstrong zostúpil z rebríka lunárneho modulu a ako prvý človek v histórii vkročil do iného sveta. Dňa 21. júla o 02:56:15 UTC, šesť a pol hodiny po pristátí, vkročil na povrch Mesiaca a predniesol pamätnú vetu: 
Okrem splnenia primárneho cieľa vysloveného prezidentom Kennedym, a to pristáť na Mesiaci s ľudskou posádkou do konca 60. rokov, bolo Apollo 11 zároveň testom všetkých systémov Apollo, preto Armstrong odfotografoval lunárny modul, aby konštruktéri boli schopní posúdiť stav modulu po pristátí. Potom do vrecúška na palici odobral vzorky pôdy. Vrecúško poskladal a vložil ho do pravého vrecka na stehne. Odmontoval televíznu kameru z MESA, urobil panoramatický záber a pripevnil ju na 12-metrový stojan lunárneho modulu. Kábel od kamery zostal trocha zašpinený a počas celého výstupu predstavoval potenciálne riziko.
Aldrin sa k Armstrongovi čoskoro pridal a obaja strávili dve a pol hodiny navrtávaním mesačného povrchu, fotografovaním všetkého, čo videli, a zbieraním kameňov a iných vzoriek. Armstrong spolu s Aldrinom testovali rôzne možnosti pohybu po mesačnom povrchu, vrátane dvojnohých kengurích skokov. Batoh s PLSS mal tendenciu ich prevažovať dozadu, ale ani jeden z astronautov nemal vážne problémy s udržaním stability. Pohyb pri mesačnej gravitácii, šestinovej oproti gravitácii na Zemi, Armstrong opísal ako "„možno ešte ľahší ako počas simulácií“". Preferovaným spôsobom pohybu sa stal „cval“. Astronauti hlásili, že si potrebujú naplánovať pohyby na šesť až sedem krokov dopredu. Jemná pôda bola celkom šmykľavá. Aldrin poznamenal, že aj keď pri presune zo Slnkom osvetleného miesta do tieňa "Eaglu" sa teplota vo vnútri skafandra nezmenila a keďže na slnku sa helma ohrievala viac, v tieni sa cítil chladnejšie.
Astronauti spolu vztýčili vlajku USA – zem bola veľmi tvrdá, a tak sa im ju podarilo zasunúť do hĺbky nie viac ako . Potom prijali telefonát od prezidenta Richarda Nixona. Po telefonáte nainštalovali súpravu vedeckých prístrojov EASEP, ktorá obsahovala pasívny seizmometer a laserový retroreflektor. Potom Armstrong „odcválal“ asi na od lunárneho modulu, aby urobil fotografie z okraja Východného krátera, kým Aldrin zbieral vzorky. Použil na to geologické kladivo – bolo to jediné použitie tohto nástroja počas celej misie. Astronauti potom do nádob pomocou predĺžených klieští pozbierali vzorky kameňov. Väčšina ich povrchových aktivít trvala dlhšie ako očakávali, takže v polovici vyhradených 34 minút museli zastaviť dokumentáciu vzoriek.
Štart z Mesiaca a návrat k Zemi.
V tom čase riadiace stredisko využilo kódované správy, aby varovalo Armstronga, že jeho hodnoty metabolizmu sú vysoké, a že by mal spomaliť. Pre krátkosť času sa veľmi ponáhľal a skákal od úlohy k úlohe. Keďže hodnoty metabolizmu oboch astronautov boli menšie ako sa očakávalo, tak riadiace stredisko povolilo 15-minútové predĺženie „prechádzky“. S malými problémami astronauti pomocou zariadenia "Lunar Equipment Conveyor" (jednoduchá lanovka pre dopravu predmetov hore do úložného priestoru lunárneho modulu) naložili film a dve krabice, ktoré obsahovali 21,55 kg vzoriek, do úložného priestoru lunárneho modulu. Aldrin vstúpil do "Eaglu" ako prvý. Armstrong potom vyskočil na tretí stupienok rebríka a vyšplhal sa do lunárneho modulu. V čase 05:11:13 UTC Aldrin uzavrel prielez. Na povrchu zanechali vedecké prístroje ako, napríklad pole retroreflektorov určených na Lunar Laser Ranging Experiment. Tiež zanechali vlajku USA a iné pripomienky pobytu, vrátane plakety (pripevnenej na rebríku zostupovej časti lunárneho modulu), na ktorej sú dve kresby Zeme (západná a východná pologuľa), nápis a podpisy astronautov a prezidenta Richarda Nixona. Na plakete je napísané:
"HERE MEN FROM THE PLANET EARTH"
"FIRST SET FOOT UPON THE MOON" 
"JULY 1969, A. D."
"WE CAME IN PEACE FOR ALL MANKIND"
Voľný preklad:
"TU ĽUDIA Z PLANÉTY ZEM"
"PRVÝKRÁT VSTÚPILI NA POVRCH MESIACA"
"JÚL 1969, N. L."
"PRIŠLI SME V MIERI V MENE CELÉHO ĽUDSTVA"
Po presune do lunárneho modulu astronauti upratovali vybavenie a triedili už nepotrebný odpad. Fotografovali sa a potom sa snažili trocha najesť. Naposledy, dve a pol hodiny po ukončení výstupu na mesačný povrch, ešte raz vypustili z "Eaglu" atmosféru, aby mohli prielezom vyhodiť už nepotrebné batohy s PLSS a odpad na mesačný povrch. Nasledoval odpočinok, pri ktorom si Armstrong púšťal hudbu z kazety, ktorú mal pribalenú vo svojom osobnom balíčku. Na kazete mal dve skladby, a to "Music Out of the Moon" (Hudba z Mesiaca) od Samuela Hoffmana a Dvořákovú Symfóniu „Z Nového sveta“. Astronauti tiež bez prilieb ucítili zvláštny pach, ktorý sa podobal vypálenému strelnému prachu – zistili ako vonia Mesiac. Nastal čas na spánok, pre ktorý však v kabíne lunárneho modulu nebolo veľa miesta. Obom astronautom sa nedalo príliš zaspať a až ku koncu času vyhradeného na spánok sa Armstrongovi podarilo na dve hodiny upadnúť do bezsenného spánku. Po siedmich hodinách, o 15:32 UTC, ich zobudilo riadiace stredisko. Začali sa pripravovať na štart z Mesiaca, na ktorý mali iba jednu šancu. Ak by zlyhal motor v návratovom stupni, zostali by navždy na povrchu Mesiaca. Pre tento prípad mal prezident Nixon pripravený smútočný prejav. Táto možnosť sa takmer stala realitou, keď Aldrin zistil, že je zlomený klobúčik ističa, ktorý patril poistke vzletového motora. K zlomeniu klobúčika došlo pravdepodobne počas pohybov v nemotorných skafandroch pred a po výstupe na mesačný povrch. Situáciu improvizovane vyriešil Aldrin, keď k úplnému stlačeniu ističa použil fixku, ktorú má dodnes starostlivo uschovanú. Následne Aldrin odpočítaval posledné sekundy pred štartom a o 17:54:00 UTC nastal zážih vzletového motora a návratový stupeň úspešne vzlietol. 
Navedenie na lunárnu obežnú dráhu bolo tiež úspešné a po troch hodinách od štartu z Mesiaca a potrebných korekčných zážihoch boli Armstrong s Aldrinom už celkom blízko k veliteľskému modulu "Columbia", na palube ktorého ich čakal Collins. Ten pri tejto príležitosti zažartoval: "„Pozerám, že nemáte podvozok.“" Bola to narážka na fakt, že zostupový stupeň aj s pristávacími nohami zostal na povrchu. Armstrong vzápätí Collinsovi odpovedal: "„To je v poriadku... Nevieš, ku ktorému koncu sa máš pripojiť, čo?“" V čase 21:35 UTC sa "Columbia" pripojila k "Eaglu". Armstrong s Aldrinom následne hodinu a pol deaktivovali niektoré systémy lunárneho modulu a pripravovali presun nákladu do veliteľského modulu. Až potom Collins otvoril prielez, aby mohol astronautov privítať. Z Mesiaca priviezli 21,55 kg kameňov a prachu.
"Eagle" zostal po odpojení od "Columbie" na obežnej dráhe Mesiaca. Neskôr NASA oznámila, že táto obežná dráha nebola udržateľná, čo vyústilo do pádu "Eaglu" na „neznáme miesto“ na mesačnom povrchu. Posádka Apolla 11 sa následne začala pripravovať na manéver TEI ("Trans-Earth injection" – uvedenie na dráhu k Zemi). Hlavný motor SPS v servisnom module sa úspešne spustil 22. júla o 04:55:42 UTC. Motor pracoval presne podľa plánu a kozmická loď bola navedená na dráhu k Zemi. Počas návratu k Zemi sa posádka zaoberala úlohami a procedúrami potrebnými k údržbe kozmickej lode. O uplynulých historických udalostiach astronauti rozprávali divákom po celom svete v dvoch televíznych prenosoch, pričom počas prvého posádka predviedla divákom ukážku efektov v beztiažovom stave a počas druhého prenosu Armstrong, ktorý si vzal slovo ako prvý, pripomenul odkaz Julesa Verna. Collins poukázal na všetkých ľudí, ktorí sa podieľali na konštrukcii, stavbe a testovaní strojov, ktoré ich doviezli až na Mesiac. Aldrin následne poukázal na ľudskú zvedavosť, bez ktorej by sa táto misia nemohla uskutočniť. Armstrong uzavrel celý prenos tým, že pripomenul všetkých tých, ktorí sa priamo aj nepriamo podieľali na lete Apolla 11.
Návrat na Zem a karanténa.
Do pôvodne plánovanej oblasti kozmická loď nemohla pristáť, pretože sa v tých miestach začala formovať silná tropická búrka. Lietadlová loď USS "Hornet" preto dostala pokyn presunúť sa do pokojnej oblasti, približne na severozápad. Medzitým kozmická loď naberala rýchlosť, keďže sa čím ďalej, tým viac dostávala do gravitačného poľa Zeme. Pristátie sa očakávalo za úsvitu 24. júla. Servisný modul bol oddelený v čase 16:21:12 UTC vo vzdialenosti od Zeme. Potom sa musel veliteľský modul "Columbia" zorientovať tak, aby vstúpil do atmosféry tepelným štítom v smere letu. Pri tejto príležitosti CAPCOM Ronald Evans žartom upozornil posádku: "„Tu je váš priateľský záložný pilot veliteľského modulu. Šťastnú cestu a nezabudnite vstúpiť do atmosféry BEF!“" ("„blunt end forward“" – plochou časťou vpred). Ideálny uhol vstupu do atmosféry mal mať sklon 6,5° pod horizont. Veliteľský modul "Columbia" vstúpil do hustých vrstiev atmosféry v čase 16:35:05 UTC rýchlosťou 39 715,4 km/h. Pri tejto rýchlosti by trenie kozmickú loď zničilo, a preto vo výške počítač natočil modul tak, aby vzniknutý vztlak loď „odrazil“ späť do vesmíru. Medzitým sa pôsobením trenia rýchlosť lode znížila a "Columbia" už po balistickej krivke definitívne vstúpila do atmosféry. 
Presne po 9 minútach od vstupu do atmosféry sa otvoril vyťahovací, potom brzdiaci padák a následne tri malé pilotné padáčiky v závese s bielo-oranžovými kopulami troch hlavných padákov. Záchranné jednotky potvrdili vizuálny kontakt a k očakávanému miestu pristátia zamierili vrtuľníky. Na privítanie posádky sa pripravoval aj prezident Nixon a lodná kapela na USS "Hornet". Veliteľský modul "Columbia" pristál 24. júla 1969 o 16:50:35 svetového času (05:50:35 havajského času) do vĺn severného Tichého oceánu. Miesto pristátia sa nachádzalo od stredu pristávacej oblasti, od záchrannej lietadlovej lode USS "Hornet", juhozápadne od Honolulu, južne od Johnstonovho atolu a približne východne od ostrova Wake. Veliteľský modul najprv pristál hore dnom, ale počas niekoľkých minút sa pomocou nafukovacích balónov otočil do správnej polohy.
Z vrtuľníkov zoskočili štyria potápači v ochranných odevoch ("Biological Isolation Garments"), ktorí stabilizovali Apollo pomocou nafukovacích vakov. Jeden z nich, otvoril vstup do lode a podal astronautom tie isté odevy, aby sa do nich prezliekli. Dôvodom bola obava z možného prinesenia mimozemského života. Potom astronautov vyzdvihli do vrtuľníka, ktorý ich odviezol na "Hornet". Tu boli zavretí v izolovanom kontajneri MQF ("„Mobile Quarantine Facility“" – mobilná karanténna jednotka). Na "Hornete" sa s astronautmi, cez okno karantény, pozdravili prezident Nixon, riaditeľ NASA Thomas Paine a kolega astronaut Frank Borman. "Hornet" doplával do Pearl Harboru, odkiaľ astronauti letecky pokračovali do Strediska pilotovaných letov v Houstone, kde na nich čakali rodiny a špeciálna budova, v ktorej boli skúmané privezené vzorky, a kde astronauti strávili zvyšok 21-dňovej karantény. Karanténa skončila 10. augusta o 9. hodine večer miestneho času. Po skončení karantény mali deň voľna, ktorý strávili s rodinami, a od 13. augusta vyrazili na slávnostné turné po USA. Neil Armstrong, Buzz Aldrin a Michael Collins sa stali svetovými celebritami. Dňa 16. septembra boli prijatí v Kongrese Spojených štátov a 29. septembra odleteli z Houstonu na 38-denné turné "„Giant Leap“" (Veľký skok), počas ktorého navštívili 29 miest v 24 krajinách sveta. Svetové turné zakončili 5. novembra vo Washingtone, D. C. Veliteľský modul Apolla 11 sa dnes nachádza v Národnom múzeu letectva a kozmonautiky ("National Air and Space Museum") vo Washingtone, D. C.
Alternatívne televízne posolstvo.
V Národnom archíve vo Washingtone, D. C. sa nachádza kópia nasledujúceho posolstva nazvaného „V prípade havárie na Mesiaci“ s dátumom 18. júl 1969, ktoré pripravil William Safire pre televízne vystúpenie prezidenta Nixona v prípade, že sa astronauti nebudú môcť vrátiť na Zem.
"„Osud to zariadil tak, že muži, ktorí navštívili Mesiac, aby ho v mieri (pokoji) skúmali, tam teraz budú odpočívať v pokoji. Títo odvážni muži, Neil Armstrong a Edwin Aldrin, vedia, že nie je žiadna nádej na ich záchranu. Ale tiež vedia, že svojou obeťou dali nádej celému ľudstvu."
"Títo dvaja muži položili svoje životy pre najvznešenejší cieľ: hľadanie pravdy a porozumenia. Budú oplakávaní svojimi rodinami a priateľmi; budú oplakávaní svojím národom; budú oplakávaní ľuďmi celého sveta; budú oplakávaní Matkou Zem, ktorá odvážne vyslala dvoch svojich synov do neznáma."
"Svojím výskumom dovolili ľuďom celého sveta pocítiť jednotu, svojou obeťou pevnejšie zomkli celé ľudstvo. V minulosti ľudia pozerali na hviezdy a videli v nich svojich hrdinov. Dnes robíme to isté, ale naši hrdinovia sú skutoční ľudia z mäsa a kostí."
"Iní ich budú nasledovať, ale tí určite nájdu svoju cestu domov. Ľudská zvedavosť sa nedá zastaviť. Ale títo muži boli prví a zostanú navždy v našich srdciach."
"Každá ľudská bytosť, ktorá odteraz zdvihne svoj zrak k Mesiacu bude vedieť, že tam niekde v cudzom svete existuje kút, ktorý je navždy náš.“" ("there is some corner of another world that is forever mankind.")
Posledný riadok prehlásenia je parafrázovaním básne Ruperta Brooka „The Soldier“. Báseň sa začína:
"If I should die, think only this of me:"
"That there’s some corner of a foreign field"
"That is forever England."
Voľný preklad:
"Ak zomriem, iba tak na mňa spomínaj:"
"Že tam niekde v cudzom poli"
"je navždy kúsok Anglicka."
Po tomto prehlásení sa mal rádiový kontakt s Mesiacom prerušiť, aby astronauti mohli v pokoji umrieť, kým kňaz odprevadil ich duše do „najhlbšej z hĺbok“ podobne, ako keby boli pochovaní do mora.
"Tu je pilot lunárneho modulu. Rád by som využil túto príležitosť, aby som požiadal všetkých, ktorí počúvajú, nech je to ktokoľvek a kdekoľvek, aby sa na chvíľu zastavili a pouvažovali nad udalosťami posledných hodín a každý svojím spôsobom vzdal vďaku."
Potom v súkromí prijal eucharistiu. V tom čase sa NASA stále súdila s Madalyn Murray O’Hairovou, ktorá namietala proti tomu, že posádka Apolla 8 čítala z knihy Genezis, čo znamenalo, že astronauti sa nezdržali náboženských aktivít vo vesmíre. Aldrin to nikdy nespomínal, dokonca to nepovedal ani svojej manželke a niekoľko rokov trvalo, kým s tým vyšiel na verejnosť.
Významné výročia.
40. výročie.
Dňa 15. júla 2009 zverejnil portál Life.com galériu doteraz nezverejnených fotografií astronautov, ktoré zhotovil fotograf časopisu "Life", Ralph Morse, pred štartom Apolla 11. Od 16. do 24. júla 2009 NASA na svojej webovej stránke vysielala pôvodný zvukový záznam misie v reálnom čase 40 rokov potom, ako sa tieto udalosti stali. V júli 2010 boli opätovne synchronizované a po prvýkrát zverejnené hlasové záznamy a filmové zábery natočené v riadiacom stredisku počas zostupu a pristátia Apolla 11 na Mesiaci. Prezidentská knižnica a múzeum Johna F. Kennedyho ("John F. Kennedy Presidential Library and Museum") zriadila v Adobe Flash webovú stránku, ktorá opätovne vysielala prenosy z Apolla 11 od štartu až po pristátie na Mesiaci.
Dňa 20. júla 2009 sa Armstrong, Aldrin a Collins stretli v Bielom dome s prezidentom Barackom Obamom. "„Očakávame, že práve teraz je tam vonku ďalšia generácia detí, ktoré hľadia na oblohu a stanú sa ďalším Armstrongom, Collinsom a Aldrinom,“" povedal Obama. "„Chceme sa uistiť, že NASA tu bude pre nich, keď sa budú chcieť vydať na svoju cestu.“" Dňa 7. augusta 2009 bola posádke Apolla 11 na základe zákona kongresu udelená Zlatá medaila Kongresu, najvyššie civilné vyznamenanie v USA. Autorom zákona boli floridský senátor Bill Nelson a floridský zástupca Alan Grayson.
Skupina britských vedcov, s ktorými sa uskutočnili rozhovory v rámci podujatí pri príležitosti výročia, sa zamýšľala nad významom pristátia na Mesiaci:
"Uskutočnilo sa technicky brilantným spôsobom s rizikom, ktoré by bolo v dnešnom svete, ktorý sa vyhýba riziku, nepredstaviteľné... program Apollo je pravdepodobne najväčším technickým úspechom ľudstva... od čias Apolla sa nič nepriblížilo nadšeniu, ktoré vyvolali títo astronauti – Armstrong, Aldrin a desať ďalších, ktorí ich nasledovali."
50. výročie.
Dňa 10. júna 2015 predložil kongresman Bill Posey na 114. zasadnutí Snemovne reprezentantov Spojených štátov rezolúciu H.R. 2726, ktorá nariaďovala Mincovni USA navrhnúť a predávať pamätné mince zo zlata, striebra a zliatiny pri príležitosti 50. výročia misie Apollo 11. Dňa 24. januára 2019 mincovňa sprístupnila na svojej webovej stránke pamätné mince k 50. výročiu Apolla 11. Dokumentárny film "Apollo 11" s reštaurovanými zábermi udalostí z roku 1969 mal premiéru v IMAXe 1. marca 2019 a v širokej distribúcii v kinách 8. marca.
Národné múzeum letectva a kozmonautiky Smithsonovho inštitútu a NASA sponzorovali „Apollo 50 Festival“ na National Mall vo Washingtone, D. C. Trojdňový (18. až 20. júla 2019) festival pod holým nebom ponúkol praktické výstavy a aktivity, živé vystúpenia a rečníkov, ako napríklad Adama Savagea a vedcov NASA. Súčasťou festivalu bolo premietanie 111 metrov vysokej rakety Saturn V na východnej strane 169 metrov vysokého obelisku Washington Monument, ktoré sa uskutočnilo od 16. do 20. júla v čase od 21:30 do 23:30 miestneho času. Súčasťou programu bolo aj 17-minútové predstavenie, ktoré kombinovalo video v plnom rozsahu premietané na Washington Monument s rekonštrukciou montáže a štartu rakety Saturn V. K projekcii sa pripojila 12 metrov široká rekonštrukcia odpočítavacích hodín Kennedyho vesmírneho strediska a dve veľké video obrazovky, na ktorých sa premietali archívne zábery, aby sa zrekonštruoval čas, ktorý viedol k pristátiu na Mesiaci. V dňoch 19. – 20. júla sa konali tri predstavenia za noc, pričom posledné predstavenie v sobotu bolo mierne posunuté, aby sa časť, v ktorej Armstrong prvýkrát vstúpil na povrch Mesiaca, odohrala na sekundu presne 50 rokov po skutočnej udalosti.
Dňa 19. júla 2019 vzdala Google Doodle hold pristátiu Apolla 11 na Mesiaci spolu s odkazom na animované video na YouTube s hlasom astronauta Michaela Collinsa. Aldrina, Collinsa a Armstrongových synov hostil v Oválnej pracovni prezident Donald Trump.

</doc>
<doc id="36817" url="https://sk.wikipedia.org/wiki?curid=36817" title="Galaktická astronómia">
Galaktická astronómia

Galaktická astronómia sa zaoberá štúdiom Galaxie a jej zložením. Na rozdiel od extragalaktickej astronómie, galaktická astronómia študuje len našu galaxiu.

</doc>
<doc id="36819" url="https://sk.wikipedia.org/wiki?curid=36819" title="Extragalaktická astronómia">
Extragalaktická astronómia

Extragalaktická astronómia je odbor astronómie, ktorý sa zaoberá objektami mimo Galaxie, teda objektami, ktoré nie sú predmetom skúmania galaktickej astronómie.

</doc>
<doc id="36822" url="https://sk.wikipedia.org/wiki?curid=36822" title="Ľubomír Javorský">
Ľubomír Javorský

MUDr. Ľubomír Javorský (* 23. september 1949, Veľký Šariš – † 7. november 2005, Košice) bol slovenský lekár a politik. Vo vláde v rokoch 1994 až 1998 bol ministrom zdravotníctva.
Život.
Ľubomír Javorsky bol ženatý a mal tri deti.
Ľubomír Javorský zomrel v nemocnici v Košiciach krátko potom, ako ho tam priviezli so strelným zranením hlavy.

</doc>
<doc id="36823" url="https://sk.wikipedia.org/wiki?curid=36823" title="Ministerstvo zdravotníctva SR">
Ministerstvo zdravotníctva SR



</doc>
<doc id="36824" url="https://sk.wikipedia.org/wiki?curid=36824" title="Islámábád">
Islámábád



</doc>
<doc id="36826" url="https://sk.wikipedia.org/wiki?curid=36826" title="Severná Kórea">
Severná Kórea



</doc>
<doc id="36827" url="https://sk.wikipedia.org/wiki?curid=36827" title="Južná Kórea">
Južná Kórea



</doc>
<doc id="36829" url="https://sk.wikipedia.org/wiki?curid=36829" title="Prírodná veda">
Prírodná veda

Prírodné vedy alebo prírodoveda sú vedy, ktoré študujú fyzikálne, nehumánne aspekty Zeme, prírody a vesmíru okolo nás. Prírodné vedy sa vo všeobecnosti snažia vysvetľovať fungovanie sveta viac na základe prírodných zákonov, fyziky a logiky. 
Vedec, ktorý sa zaoberá prírodovedou sa nazýva prírodovedec.
Výraz "prírodná veda" sa takisto používa pre označenie „vedy“ ako riadiacej sa vedeckými metódami, na rozdiel od spoločenských vied.
Zvykne sa členiť na vedy o neživej prírode a vedy o živej prírode.
Podľa Ludwiga Wittgensteina je prírodná veda súbor pravdivých viet, pričom veta je definovaná ako zmyslovo vnímateľný spôsob vyjadrenia myšlienky.
Zoznam prírodných vied.
Medzi prírodné vedy sa podľa Ministerstva školstva SR radia nasledovné podskupiny odborov a samotné odbory: 

</doc>
<doc id="36830" url="https://sk.wikipedia.org/wiki?curid=36830" title="Prírodné vedy">
Prírodné vedy



</doc>
<doc id="36831" url="https://sk.wikipedia.org/wiki?curid=36831" title="Vladimír Pavel Čobrda">
Vladimír Pavel Čobrda

Vladimír Pavel Čobrda alebo Vladimír Pavol Čobrda (* 20. júl 1880, Smrečany – † 2. september 1967, Smrečany) bol evanjelický kňaz a generálny biskup Evanjelickej cirkvi a. v. na Slovensku.
Životopis.
Študoval na gymnáziách v Banskej Bystrici a v Sarvaši, kde sa zoznámil aj s Milanom Rastislavom Štefánikom. Tam v roku 1899 aj zmaturoval. Teológiu začal študovať v Prešove, odkiaľ ho však v roku 1901 vylúčili za panslavizmus. Štúdiá dokončil v Bratislave a v Erlangene.
V rokoch 1904 - 1908 bol kaplánom v Liptovskom Mikuláši, kde spolupracoval s Jurajom Janoškom. V rokoch 1908-1920 bol farárom v Smrečanoch. Bol jedným zo signatárov Martinskej deklarácie z 30. októbra 1918. V rokoch 1918 - 1920 bol poslancom Revolučného národného zhromaždenia. V rokoch 1920 - 1931 bol farárom v Ružomberku. V rokoch 1923 - 1930 bol liptovský senior. V rokoch 1930 - 1931 biskup Východného dištriktu so sídlom v Ružomberku, od roku 1931 so sídlom v Prešove. Hodnosti dištriktuálneho biskupa sa pod silným tlakom vzdal roku 1953. V rokoch 1933 - 1951 bol generálny biskup evanjelickej cirkvi a. v. na Slovensku.
Prekladal žalmy a Novú zmluvu. Publikoval v náboženských časopisoch, redigoval Evanjelického kazateľa, Cirkevné listy, Evanjelického posla spod Tatier. V rokoch 1911 - 1921 podpredseda spolku Tranoscius. Bol predsedom Hurbanovej literárnej spoločnosti, jeden zo zakladajúcich členov obnovenej MS. Pôsobil v Slovenskej lige a Štúrovej spoločnosti. Spoluautor pastierskeho listu z mája 1942, ktorým slovenskí evanjelici odsúdili režim Slovenského štátu a perzekúciu Židov. Za svoje postoje a pre ilegálnu činnosť v odboji, kde podporoval občiansku zložku, bol od októbra do decembra 1944 väznený. Počas komunizmu ho ako 82-ročného znova uväznili a 3 mesiace strávil vo vyšetrovacej väzbe. obvinený z vedenia vykonštruovanej skupiny ev. kňazov, ktorá údajne vykonávala protištátnu činnosť (F.Ruppeldt, J.Struhárik, Ľ.Vajdička, O.Vízner a D.Bancíková), odsúdený na 15 mesiacov väzenia. po odvolaní sa prokurátor žalobu stiahol. Manželka Elena rodená Burjanová bola sestra publicistky Štefánie Amálie Votrubovej a vdova po vydavateľovi Jánovi Páričkovi, po ktorého smrti niekoľko rokov sama viedla jeho národne orientované vydavateľstvo.

</doc>
<doc id="36832" url="https://sk.wikipedia.org/wiki?curid=36832" title="William Styron">
William Styron

William Styron [čítaj stajrn] (* 11. jún 1925, Newport News, Virgínia, USA – † 1. november 2006, Martha's Vineyard, Massachusetts) bol americký románopisec. 
Životopis.
Narodil sa v Newport News vo Virgínii, neďaleko miesta vzbury Nata Turnera, ktoré sa neskôr stalo zdrojom jeho najslávnejšieho a najkontroverznejšieho románu. Hoci jeho starí rodičia z otcovej strany vlastnili otrokov, od jeho matky pochádzajúcej zo Severu a jeho liberálneho južanského otca získal širší pohľad na vzťahy medzi jednotlivými rasami, čo bolo pre jeho generáciu naozaj nezvyčajné. Mal ťažké detstvo: jeho otec, lodný inžinier, trpel chronickou depresiou, ktorá sa neskôr prejavila aj u Styrona, a jeho matka zomrela na rakovinu pred jeho štrnástimi narodeninami. Čoraz rebelantskejšieho Styrona otec poslal do biskupskej prípravnej školy, jeho prvej z mnohých. Pri ukončení štúdia sa Styron zapísal na Davidsonovu akadémiu, ale predčasne z nej odišiel a vstúpil do námornej pechoty. Bolo to ku koncu druhej svetovej vojny. Získal hodnosť poručíka, ale Japonci kapitulovali skôr než Styronova loď stihla opustiť San Francisco. Neskôr sa Styron zapísal na Duke University a po promócii v roku 1947 prijal pozíciu editora v McGraw-Hille v New Yorku. Na trápenie v tejto práci si neskôr spomína v autobiografickej časti "Sofiinej voľby", a potom, čo vyprovokoval svojich zamestnávateľov, aby ho prepustili, sa s vervou pustil do svojho prvého románu. Chvíľu pobudol v Paríži, kde sa spriatelil s Romainom Garym, Georgom Plimptonom, Petrom Mathiessenom, Jamsom Baldwinom, Jamesom Jonesom, Irwinom Shawom a ďalšími. Túto skupinu môžete nájsť v slávnom "Paris Review" z roku 1953. V ten istý rok sa Styron oženil s autorkou a kritičkou Rose Styronovou, ktorej ostal verný do konca života. Zomrel po dlhotrvajúcej chorobe na zápal pľúc.
Tvorba.
Prvé diela uverejňoval ešte počas štúdií na Duke University, kde v zbierke študentských prác publikoval svoju prvú poviedku. Jeho prvé diela boli silne ovplyvňované tvorbou Williama Faulknera, no čoskoro ho jeho vynaliezavosť dovedie k vlastnému neopakovateľnému spôsobu písania. Je spisovateľom tzv. „južanského prostredia“, a vo svojich dielach sa zaoberá otázkami viny a trestu, čím sa radí k nástupcom Fiodora Michajloviča Dostojevského, ale tiež rasizmom, ktorý podáva v nečakaných a vo svojej dobe i šokujúcich súvislostiach. V roku 1951 debutoval knižne románom "Lie Down in Darkness (Odpočívaj v temnote)". Je to príbeh nefungujúcej virgínskej rodiny, ktorej problémy vyvrcholia samovraždou mladej ženy. Román dostal zdrvujúce uznanie kritiky vrátane prestížnej Prix de Rome, avšak jeho spomienky na vojnu v Kórei mu zabránili, aby to urobil aj on sám. Keď ho prepustili z nemocnice, kde bol kvôli problémom s okom, v roku 1952, svoje skúsenosti preniesol do krátkeho románu "The Long March (Dlhý pochod)" publikovaného na pokračovanie nasledujúci rok. Zážitky z pobytu v Paríži sú spomenuté v románe o intelektuálnych amerických emigrantoch na Riviére nazvaného "Set This House on Fire (Zapáľ tento dom)", ktorý vydal v roku 1960. Je to príbeh mladého umelca, ktorý sa snaží utiecť pred mocou peňazí, no napokon tento boj prehráva. Tento román získal prinajmenšom zmiešané kritiky a niekoľkí kritici napadli román kvôli jeho melodramatickosti a nedisciplinovanej štruktúre. Preslávil sa však najmä dvoma kontroverznými románmi: Pulitzerovou cenou oceneným "The Confession of Nat Turner" (Priznanie Nata Turnera) z roku 1967, príbehom kazateľa Nat Turner, vodcu vzbury otrokov vo Virgínii v roku 1831, a románom "Sophie's Choice (Sofiina voľba)" z roku 1979, ktorý hovorí o holokauste.

</doc>
<doc id="36834" url="https://sk.wikipedia.org/wiki?curid=36834" title="Maledivy">
Maledivy



</doc>
<doc id="36835" url="https://sk.wikipedia.org/wiki?curid=36835" title="Krajiny">
Krajiny



</doc>
<doc id="36837" url="https://sk.wikipedia.org/wiki?curid=36837" title="Ďaleký východ">
Ďaleký východ

Ďaleký východ môže byť:

</doc>
<doc id="36842" url="https://sk.wikipedia.org/wiki?curid=36842" title="Štvormocenský status">
Štvormocenský status

Pod pojmom štvormocenský status sa chápu rôzne zmluvné zásady štyroch víťazných mocností druhej svetovej vojny, podľa ktorých mal byť spravovaný povojnový Berlín ako celok.
Správa mesta štyrmi veľmocami.
Berlín bol oslobodený a dobytý ku koncu druhej svetovej vojny Červenou armádou. Víťazné veľmoci sa však dohodli, že bývalé hlavné mesto Nemecka bude vyčlenené zo sovietskej okupačnej zóny, rozdelené do sektorov a spravované všetkými štyrmi víťaznými veľmocami. Tomuto účelu mala slúžiť spoločná takzvaná Komandatúra (ktorej zriadenie bolo dohodnuté 12. septembra 1944 v Londýnskom protokole). 
Práca Komandatúry v tejto zostave netrvala dlho. V dôsledku nezhôd v celonemeckej politike opustil Sovietsky zväz 20. marca 1948 Spojeneckú kontrolnú radu (ktorá mala spravovať okupačné zóny) a 1. júla 1948 aj Spojeneckú komandatúru. Západní spojenci to však nepovažovali za zrušenie statusu. V decembri 1948 bola práca Komandatúry obnovená za účasti troch západných veľmocí, zostala však aj naďalej "de jure" štvormocenským orgánom, jej právomoci však mali dopad len na tri západné sektory.
Vzťah Západného Berlína k SRN.
Západný Berlín síce po celý čas svojej existencie vysielal 22 poslancov do spolkového parlamentu ("Bundestag"), neboli však volení priamo, ale boli menovaní berlínskou poslaneckou snemovňou, a mali v mnohých prípadoch len poradný hlas. To isté platilo aj pre štyroch zástupcov mesta v druhej komore, v Spolkovej rade ("Bundesrat").
Tiež všetky zákony, ktoré nemecký parlament schválil, nemali v Západnom Berlíne platnosť automaticky, ale boli preberané zvláštnym výnosom poslaneckej snemovne mesta (s výnimkou zákonov o vojenskej službe, stannom práve a podobne, ktoré preberané neboli, pretože v Západnom Berlíne neplatila branná povinnosť).
Vzdušný priestor.
Na rozdiel od iných spojení medzi Západným Berlínom a SRN (diaľničné, železničné, vodné cesty), o ktorých neexistovali žiadne písomné zmluvy či dohody, bola kontrola vzdušného priestoru zmluvne dohodnutá. To sa týkalo vzdušného priestoru nad celým Berlínom, ako aj troch vzdušných koridorov (smerom na Hamburg, Hannover a Frankfurt nad Mohanom). Ich kontrola podliehala spoločnej Spojeneckej ústredni pre bezpečnosť vzdušného priestoru, na práci ktorej sa aj naďalej zúčastňovali pracovníci všetkých štyroch veľmocí. 
Táto okolnosť zohrala značnú úlohu počas berlínskej blokády v rokoch 1948 – 1949, kedy letecké koridory boli jedinou možnosťou, ako zásobovať západné sektory potravinami a iným materiálom. 
Dôsledkom bola okrem iného aj skutočnosť, že západoberlínske letiská boli nalietavané len tromi civilnými leteckými spoločnosťami spojencov (Pan American, British European Airways, Air France), a aj pri letoch medzi Západným Berlínom a letiskami v SRN (tieto lety boli spolkovou vládou silno subvenciované). Iné spoločnosti, ani západonemecká Lufthansa, nemali do Západného Berlína prístup.
Demilitarizovaná zóna.
Berlín sa mal podľa rôznych dohovorov stať demilitarizovanou zónou. To znamená, že okrem posádok štyroch veľmocí na území mesta nesmeli byť umiestnené iné vojenské zbory, ani výnimočne (napríklad pri príležitosti vojenských prehliadok a podobne) a obyvatelia mesta nesmeli byť povolávaní na vojenskú službu.
Táto časť štvormocenského statusu bola rešpektovaná len v Západnom Berlíne. Východonemecká Národná ľudová armáda NDR ("NVA, Nationale Volksarmee") sa vo východnom Berlíne voľne pohybovala, ale západonemecká armáda ("Bundeswehr") nemala do Západného Berlína prístup. Navyše stačilo prihlásiť si v Západnom Berlíne na polícii prvé bydlisko (u príbuzného, kamaráta atď.) a v tomto prípade nesmel takýto občan dostať povolávací rozkaz. to sa veľmi často a s úspechom využívalo na vyhnutie sa povinnej vojenskej službe).
Istou kuriozitou bola skutočnosť (uznávaná všetkými štyrmi veľmocami), že uniformovaný vojenský personál všetkých spojencov mal voľný prístup do všetkých štyroch sektorov bez kontroly. Obe strany to využívali.
Dôsledky pre obyvateľstvo.
Pre západoberlínske obyvateľstvo mal tento stav predovšetkým pozitívne dôsledky. Trvanie západných spojencov na zmluvách zaručovalo, že všetky možné snahy Sovietskeho zväzu, obmedziť slobodu Západného Berlína (ako tomu bolo počas berlínskej blokády), budú bezpredmetné.
Jedinou výnimkou bola otázka preukazov. Na rozdiel od občanov SRN resp. Západného Nemecka, ktorí mali nárok na občiansky preukaz ("Personalausweis") a cestovný pas ("Reisepass") SRN, mali občania Západného Berlína len zvláštny takzvaný výpomocný preukaz ("Behelfsmäßiger Personalausweis"). Západnonemecká vláda síce vydávala západonemecké cestovné pasy aj občanom Západného Berlína, ktorí o ne požiadali, avšak tieto pasy (ak tam bol ako bydlisko uvedený „Berlin“) neboli v krajinách východného bloku uznávané a nedali sa tak použiť na cesty do týchto krajín. V Západnom Berlíne pritom po celý čas platila povinnosť mať preukaz pri sebe za všetkých okolností.

</doc>
<doc id="36843" url="https://sk.wikipedia.org/wiki?curid=36843" title="Spojené štáty americké">
Spojené štáty americké



</doc>
<doc id="36847" url="https://sk.wikipedia.org/wiki?curid=36847" title="Ivan Dérer">
Ivan Dérer

JUDr. Ivan Dérer (* 2. marec 1884, Malacky – † 10. marec 1973, Praha) bol slovenský advokát, politik a novinár. Patril k popredným prívržencom idey jednotného československého národa. Bol mnohonásobným československým ministrom a účastníkom odboja počas prvej aj druhej svetovej vojny. 
Životopis.
Mladosť a štúdiá.
Narodil sa v Malackách v početnej rodine advokáta JUDr. Jozefa Dérera, ktorý sa snažil zabezpečiť svojim deťom kvalitné vzdelanie. Ivan Dérer vyštudoval ľudovú školu v rodných Malackách. V roku 1893 začal študovať na reálnom gymnáziu v Bratislave, štúdium ukončil v roku 1901. Rozhodol sa pokračovať v otcových šľapajach a zapísal sa na štúdium práva na právnickej akadémii v Bratislave. Tu sa zoznámil s predstaviteľmi inteligencie, ako boli napríklad Ferdinand Juriga, Milan Ivanka, Samuel Zoch. Roku 1903 založil spolu s ďalšími bratislavskými Slovákmi Slovenský vzdelávací spolok v Prešporku. Ministerstvo vnútra však stanovy z politických dôvodov neschválilo. V rokoch 19031906 pokračoval v štúdiu na univerzite v Budapešti. V tomto období začal publikovať články v takmer všetkých slovenských novinách. Od roku 1910 bol advokátom v Bratislave.
Už počas štúdií praxoval v advokátskej kancelárii svojho otca. Po skončení štúdia nastúpil na vojenskú službu do kasární na Bratislavskom hrade. V októbri 1909 zložil pred hlavným súdom v Budapešti advokátsku skúšku. V Bratislave si otvoril advokátsku kanceláriu, v ktorej s prestávkami vykonával prax až do roku 1939. V Bratislave sa zapojil do spoločenského a politického života. V rokoch 1912 až 1914 bol jedným z redaktorov týždenníka Národný hlásnik. 
Prvá svetová vojna.
Na vypuknutie vojnovej hystérie zareagoval článkom „Hyeny chcú ísť do vojny“, za čo bol zatknutý. Sfanatizované davy reagovali roztlčením okien na jeho byte na Suchom mýte. Na začiatku vojny narukoval a ocitol sa na frontovej línii. V prvej svetovej vojne bol zranený v bitke pri Ivangorode v roku 1914 a do konca vojny žil vo Viedni, kde pracoval na cenzúrnom úrade pod vedením Kornela Stodolu. Ich úlohou bolo cenzurovať korešpondenciu vojakov a zajatcov. Snažili sa však čo najviac pracovať v prospech československej veci. Do Viedne dochádzali aj ďalší politickí činitelia, s ktorými čoskoro nadviazali kontakt na českú Maffiu.
V roku 1918 sa stal jedným zo spoluautorov a signatárov Martinskej deklarácie a ako člen Slovenskej národnej rady dopravil tento dokument do Prahy. V Prahe sa Ivan Dérer stal členom Revolučné národné zhromaždenie|Revolučného národného zhromaždenia.
Dokumentárny film JUDr. Ivan Dérer vyrobila v rámci televízneho cyklu Historická panoráma Slovenská televízia Bratislava v roku 1999 (scenár Alena Bartlová, réžia Fedor Bartko).
Poslanec a politik.
Bol poslancom Revolučného národného zhromaždenia (14. 11. 191815. 4. 1920). V parlamente pracoval predovšetkým v ústavnoprávnom výbore. Nasledujúce obdobie bolo pre neho mimoriadne aktívne. Pustil sa do budovania Československej republiky. Na Ministerstve s plnou mocou pre správu Slovenska mal na starosti referát pre spravodlivosť. Po Šrobárovom odstúpení sa stal na krátky čas ministrom pre správu Slovenska. 
Členom Poslaneckej snemovne bol vo viacerých volebných obdobiach
V rokoch 1930 až 1938 bol poslancom Národného zhromaždenia za Československú sociálnodemokratickú stranu robotnícku, v ktorej bol členom Ústredného výboru. V období 1934 až 1938 bol podpredsedom strany a od roku 1936 aj predsedom Krajinského výkonného výboru na Slovensku.
Minister.
Po vzniku Československej republiky vykonával v rôznych úradoch funkciu ministra:
Druhá svetová vojna.
Po rozpade republiky bol zbavený slovenského občianstva, skonfiškovali mu byt, ktorý mal v Bratislave. Bol vyškrtnutý zo zoznamu advokátov. Žil v Prahe, kde sa aktívne zapojil do ilegálneho protifašistického odboja. Do odboja vstúpil s odbojovou skupinou Úvod. Skupina bola v kontakte s Londýnom a jej úlohou bolo okrem iného zhromažďovanie spravodajského materiálu. Jeho činnosť bola odhalená a v rokoch 19441945 bol nacistami väznený na Pankráci a neskôr internovaný v koncentračnom tábore v Terezíne.
Povojnové obdobie a komunistický režim.
Po skončení vojny sa v roku 1946 stal čestným predsedom Strany práce, ktorú spoluzakladal s cieľom vytvorenia nekomunistickej sociálnodemokratickej strany. V období 19461948 bol predsedom Najvyššieho súdu až do komunistického puču. Podieľal sa na formovaní nového zákonodarstva a vypracoval aj skicu novej ústavy. Po roku 1948 Dérer pochopil, že nemôže obrániť nezávislosť najvyššieho súdu, a odišiel na vlastnú žiadosť do dôchodku. V roku 1953 mu znížili penziu tak, že bol pod životným minimom, a zamestnal sa v ČSAV v Prahe. V rokoch 19541955 väznený komunistickým režimom. Bol obvinený z účasti na podzemnom hnutí, ktoré malo zvrhnúť ľudovodemokratické zriadenie, a z neoznámenia trestného činu. Po prepustení sa opäť zamestnal v Ústave jazykov a literatúry ČSAV. V roku 1968 bol rehabilitovaný. V tomto roku začal opäť vystupovať na verejnosti. V tom istom roku skritizoval Husákovu politiku federalizácie.
Ivan Dérer umrel v Prahe 10. mája 1973 vo veku 89 rokov. Pochovaný je na cintoríne vo Velkej Chuchli.

</doc>
<doc id="36848" url="https://sk.wikipedia.org/wiki?curid=36848" title="Böhmischer Prater">
Böhmischer Prater

Böhmischer Prater (doslova "Český Prater") je malý zábavný park na okraji Viedne, susediaci s rekreačnou oblasťou Laaer Berg – obľúbeného cieľa rodinných výletov.
Pohostinské zariadenia a kolotoče (niektoré aj 100 rokov staré) sa približne v pomere 1:1 nachádajú pozdĺž pešej zóny. Názov je odvodený od známeho a podstatne väčšieho viedenského Pratru. Český Prater sa nachádza na okraji lesa Laaer vo viedenskej mestskej časti Favoriten.
História.
Zábavný park vznikol v 2. polovici 19. storočia. V tom čase zo závodnej reštaurácie pre stavebných robotníkov vzniká výletný hostinec. Postupne vznikali ďaľsie pohostinské zariadenia ktorých majitelia, rovnako ako stavební robotníci, boli prevažne Česi. Rastúci počet reštaurácii začal priťahovať aj ďalšie atrakcie a návštevníkov, najmä z menej majetných vrstiev (v tom čase bol viedenský Prater (Volksprater) stále luxusným miestom pre vyššie vrstvy).
Park bol 11. decembra 1944 prakticky úplne zničený pri bombardovaní Viedne. Svoju dnešnú podobu získal rekonštrukciou po 2. svetovej vojne.

</doc>
<doc id="36849" url="https://sk.wikipedia.org/wiki?curid=36849" title="Doktor práv">
Doktor práv

Doktor práv alebo neoficiálne doktor obojakého práva, skratka JUDr. (z ), je akademický titul druhého stupňa udelovaný absolventom právnických alebo policajných fakúlt po vykonaní rigoróznej skúšky. Absolventi policajných fakúlt nemôžu vykonávať akékoľvek právnické profesie.
Pod obojakým právom sa myslí právo súkromné a verejné. V minulosti pojem obojaké predstavoval právo svetské (občianske) a právo cirkevné (kanonické).
Ako starší význam skratky sa uvádza titul "iuris universae doctor".
V (najmä anglofónnom) zahraničí sa používajú obdoby tohto titulu: Juris Doctor (skratky J.D., JD), Doctor of Law, Doctor of Jurisprudence (skratky "J.D.", "JD", D.Jur., DJur).

</doc>
<doc id="36853" url="https://sk.wikipedia.org/wiki?curid=36853" title="Entalpia">
Entalpia

Entalpia (H) je veličina, ktorou sa vyjadruje obsah energie látok zúčastnených na reakcii prebiehajúcej za nezmeneného tlaku. 
Tepelný efekt chemickej reakcie pri stálom tlaku sa rovná zmene entalpie (∆H), čiže rozdielu entalpií produktov a entalpií východiskových látok. V termochemických rovniciach vyjadrujeme ňou reakčné teplo (v J.mol-1, častejšie v kJ.mol-1).
Entalpia spolu s vnútornou energiou sú tzv. stavové funkcie, sú to veličiny, pri ktorých nemôžeme určiť ich hodnotu, ale iba ich zmenu.
Je to extenzívna stavová veličina. Závisí od počiatočného a konečného stavu. Ide o súčet vnútornej energie a vonkajšej mechanickej práce.
Ak je výsledná entalpia kladná, ide o endotermickú reakciu. Ak je záporná, ide o exotermickú reakciu.
Špecifická entalpia.
V technickej praxi je vhodné uvažovať jednotky vztiahnuté na 1 kg pracovnej látky. Preto sa používa špecifická entalpia, ktorá so označuje ako h ale aj ako i. Jednotku má J.kg-1.
 formula_1
kde

</doc>
<doc id="36854" url="https://sk.wikipedia.org/wiki?curid=36854" title="Viliam Záborský (herec)">
Viliam Záborský (herec)

Viliam Záborský (* 9. október 1920, Vráble – † 5. február 1982, Praha) bol slovenský herec, pedagóg a recitátor.
Životopis.
V roku 1938 ako študent bratislavského gymnázia získal 2. cenu v celoštátnej recitačnej súťaži. Po maturite v roku 1940 študoval na Filozofickej fakulte bratislavskej Univerzity Komenského a súčasne na Hudobnej a dramatickej akadémii. Od roku 1940 bol členom Činohry SND. Výrazným spôsobom sa podieľal na vytváraní profilu prvej slovenskej divadelnej scény. Bol tiež vynikajúci recitátor - jeden zo zakladateľov slovenského recitačného umenia. Recitoval na mnohých festivaloch (Hviezdoslavov Kubín, Neumannove Poděbrady), v rozhlase i televízii. V televíznych inscenáciách vytvoril veľké postavy napr. v Hviezdoslavovej "Hájnikovej žene" (1971). 
Významná je aj jeho pedagogická činnosť - v rokoch 1944-1950 učil na bratislavskom konzervatóriu, od roku 1950 na Vysokej škole múzických umení V rokoch 1952-1953 bol vedúcim katedry herectva. V roku 1963 získal akademický titul docenta a v roku 1969 titul profesor. Od roku 1966 do roku 1972 bol dekanom Činohernej a bábkarskej fakulty VŠMU. V slovenskom filme nedostal väčšiu príležitosť. 
Systematicky sa venoval umeleckej reči a jej výskumu. Je autorom vysokoškolskej učebnice "Výslovnosť a prednes".
V roku 1966 dostal titul zaslúžilý umelec a v roku 1973 titul národný umelec.Ako prvý dostal slovo na zraze Anti-charty.

</doc>
<doc id="36855" url="https://sk.wikipedia.org/wiki?curid=36855" title="Prater">
Prater

Prater môže byť:

</doc>
<doc id="36859" url="https://sk.wikipedia.org/wiki?curid=36859" title="Ralph Benatzky">
Ralph Benatzky

Ralph Benatzky (* 5. jún 1884, Moravské Budějovice – † 17. október 1957, Zürich), pôvodným menom Rudolf Josef František Benatzky bol česko-rakúsky operetný skladateľ.
Jeho otec bol učiteľ v miestnej nemeckej škole, matka bola dcéra českého vinára z okolia Mělníka. (Okolo dátumu jeho narodenia existujú isté nejasnosti, niekedy sa uvádza aj rok 1887).
V roku 1890 sa rodina presťahovala vo Viedne. Ralph Benatzky študoval na univerzite v Prahe a Mníchove filozofiu. Hudbu vyštudoval vo Viedni. Hudobne začal pôsobiť najprv ako dirigent v malom divadle v Mníchove, potom pôsobil v kabarete v Norimbergu a napokon sa vrátil do Viedne na miesto riaditeľa kabaretu Ridemaus.
Zložil viaceré populárne piesne, najznámejšia z nich je "Ich muss einmal wieder in Grinzing sein". Jeho divadelná kariéra sa začala ešte v Nemecku, kde zložil jednoaktovku "Der Waltzer von heute nacht". So svojimi prvými operetnými dielami, ako napr. "Der lachende, Dreibund" (1913), "Anno 14" (1914) alebo "Liebe im Schnee" (1916) nemal veľký úspech. Po prvej svetovej vojne sa presťahoval do Berlína, kde pokračoval v písaní operiet. Jeho najúspešnejšou operetou je "U bieleho koníčka" ("Im weissen Rössl"), ktorú napísal v roku 1930. Po nej napísal ešte veľa ďalších operiet, piesní a malých revuálnych diel
Benatzkého tvorba sa vyznačuje istými novými prvkami, ktoré mali vplyv na vznik muzikálu. V roku 1933 opustil Nemecko. Istý čas žil vo Viedni, Paríži a USA (v Hollywoode). Posledné roky života strávil vo Švajčiarsku, zomrel v Zürichu, ale pochovali ho v St. Wolfgang am Wolfgangsee, kde sa odohrával dej jeho najslávnejšej operety.

</doc>
<doc id="36863" url="https://sk.wikipedia.org/wiki?curid=36863" title="Vznik hviezd">
Vznik hviezd



</doc>
<doc id="36865" url="https://sk.wikipedia.org/wiki?curid=36865" title="Vývoj hviezdy">
Vývoj hviezdy

Vývoj hviezd je proces zmien, ktorými hviezda prejde počas svojej existencie, od svojho vzniku až po zánik. Tento proces trvá milióny alebo miliardy rokov, počas ktorých hviezda emituje žiarenie. V tomto čase má hviezda pomerne rovnovážny stav. Hovoríme, že hviezda je na hlavnej postupnosti. Hviezdy hlavnej postupnosti vyžarujú svoju energiu rovnomerne a v ich jadre dochádza k premene ľahkého vodíka – prócia na hélium. Čím je hviezda viac hmotná, tým búrlivejšie prebiehajú termojadrové reakcie v jej vnútri a tým rýchlejšie spáli zásoby vodíka vo svojom jadre.
Po spálení všetkých zásob vodíka v jadre sa hviezda začína dramaticky meniť. Ak nastane stav, že nemá dostatočnú hmotnosť na vytváranie ťažších prvkov, končí jej produktívna časť života a nastáva pomalé uhasínanie. Nie všetky hviezdy však skončia rovnako. Všeobecne sa dá povedať, že hviezda môže skončiť v jednom zo štyroch štádií. Ukončenie života hviezdy opäť závisí od jej hmotnosti.
Málo hmotné hviezdy.
Najmenej hmotné hviezdy s hmotnosťou do 0,4 hmotností Slnka a hviezdy spektrálneho typu R, N a S neprejdú nijakým dramatickým gravitačným kolapsom. Po spálení zásob vodíka jednoducho termojadrové reakcie prestanú prebiehať. Hviezda sa začína zmršťovať. To sa skončí, keď sa gravitačná sila opäť vyrovná s tlakovou. Z hviezdy sa stane biely trpaslík. Hviezda má tak malý polomer a pomaly chladne, pričom mení aj svoju farbu. Nakoniec sa z nej stane malé, hmotné studené teleso – čierny trpaslík.
Stredne hmotné hviezdy.
Hviezdy s hmotnosťou približne hmotnosti Slnka (do 1,4 násobku hmotnosti Slnka) končia fázou červeného obra, planetárnej hmloviny a bieleho trpaslíka. Keď vo hviezde prestane prebiehať jadrová fúzia, je porušená hydrostatická rovnováha a nastáva kontrakcia. Jadro hviezdy sa začne zmršťovať. Vzrastajúca teplota a tlak v jadre si vynúti opätovné zapálenie termojadrových reakcií, nakoľko však už v jadre nie sú zásoby vodíka, začne sa termojadrová fúzia vzniknutého hélia na kyslík a uhlík. Vo vonkajších vrstvách hviezdy pokračuje syntéza vodíka. Vonkajšie vrstvy sa nafúknu, zrednú, ochladnú a zmenia farbu na červenú. Z hviezdy sa stane červený obor. V takomto ustálenom stave hviezda vydrží ďalšie milióny rokov. Napokon sa však minú aj zásoby hélia. Jadro opäť pokračuje v gravitačnej kontrakcii a zmení sa na malého a hustého bieleho trpaslíka. Vonkajšie vrstvy hviezdy sa znova začnú rozpínať, až sa napokon oddelia od hviezdy a vytvoria planetárnu hmlovinu. Biely trpaslík postupne vychladne a zhasne a planetárna hmlovina sa rozptýli a stane sa súčasťou medzihviezdnej hmoty.
Hmotnejšie hviezdy.
Tretí typ smrti sa týka hviezd s hmotnosťou od 1,4 do 3 hmotností Slnka. Začína sa podobne, ako u bieleho trpaslíka, kontrakciou. Tá však pokračuje až do takej miery, že jadro hviezdy nevydrží obrovskú teplotu a nastáva jav zvaný supernova, pri ktorom hviezda rozmetá približne 95 percent svojej hmoty a vytvorí sa hmlovina, zvyšných 5 percent ostane v podobe maličkého jadra hmloviny, ktoré pokračuje v kontrakcii. Elektróny sú postupne obrovským tlakom „vtlačené“ do protónov a vzniká látka zložená prevažne z neutrónov. Takto vznikne neutrónová hviezda, prípadne pulzar, ak hviezda rotuje a emituje žiarenie. Okolitá hmlovina sa niekedy tiež nazýva planetárna hmlovina, alebo pozostatok po supernove.
Najhmotnejšie hviezdy.
Najhmotnejšie hviezdy začnú svoje posledné štádium vývoja podobne, ako v predchádzajúcom prípade. Explózia hviezdy sa v takomto prípade nazýva supernova (prípadne hypernova ak je hmotnosť hviezdy výnimočne veľká). Po výbuchu supernovy sa jadro dostane do štádia neutrónovej hviezdy. Ak má táto neutrónová hviezda stále hmotnosť viac ako 3 hmotnosti Slnka, kontrakcia pokračuje, až prekročí kritickú hranicu a nastáva zrútenie sa hmoty samej do seba a vznikne singularita, ktorá má vo svojom okolí tak zakrivený časopriestor, že ani svetlo neunikne z tohto priestoru. Preto sa tento stav nazýva aj čierna diera.
Obohacovanie medzihviezdnej hmoty.
Vonkajšie odhodené vrstvy hviezdy, či už ako planetárna hmlovina, alebo ako pozostatok supernovy, sa naďalej rozpínajú a postupne splynú s medzihviezdnou hmotou. Stanú sa súčasťou hmlovín, z ktorých sa znova môžu sformovať hviezdy. Táto druhá generácia hviezd však má na rozdiel od tej predchádzajúcej už väčšie zastúpenie ťažkých prvkov. Takto sa medzihviezdna hmota obohacuje a ťažšie prvky, ktoré sú nevyhnutné pre vznik pevných (terestriálnych) planét a prípadného života. Prvé hviezdy vo vesmíre boli zložené výlučne z vodíka a hélia. Slnko je už hviezdou druhej alebo tretej generácie, pretože v jeho chemickom zložení sa objavujú (hoci len v stopových množstvách) prvky ako kyslík, uhlík a železo. Znamená to, že časť hmoty Slnka a telies slnečnej sústavy pochádza z dávno zaniknutej hviezdy.

</doc>
<doc id="36867" url="https://sk.wikipedia.org/wiki?curid=36867" title="Nebeská mechanika">
Nebeská mechanika

Nebeská mechanika je vedný odbor ležiaci na rozhraní medzi astronómiou a teoretickou mechanikou, ktorý sa zaoberá popisom pohybu kozmických telies vesmírom a určovaním ich dráh. Metódy klasickej nebeskej mechaniky sú založené na využití Newtonovho zákona všeobecnej gravitácie a jeho troch pohybových zákonov, s pomocou ktorých možno odvodiť takmer všetky pohyby planét v Slnečnej sústave; iba v špeciálnych prípadoch (napr. stáčanie perihélia dráhy Merkúru) je potrebné prihliadnuť na relativistické efekty. Hlavnou úlohou nebeskej mechaniky je výpočet polôh nebeských telies v budúcnosti na základe stanovených elementov dráhy z minulého pozorovania. Až do roku 1957 sa toto týkalo iba prirodzených kozmických telies (Mesiaca, planét, planétok, komét a zložiek dvojhviezd a násobných hviezd); od štartu Sputnika 1 sa nebeská mechanika začala zaoberať aj umelými kozmickými telesami a dnes je neoddeliteľnou súčasťou technického odboru astrionika. Tá na rozdiel od klasickej nebeskej mechaniky zohľadňuje aj iné sily, než gravitačné, najmä pôsobenie ťahu motorov, vplyv aerodynamického odporu a tlaku žiarenia.
Najjednoduchšou úlohou, ktorú nebeská mechanika rieši, je tzv. problém dvoch telies, ktorý má analytické riešenie, vedúce k zisteniu, že pohyb telies okolo hmotného stredu (ťažiska) sústavy prebieha po kužeľosečke. Tento problém, obmedzujúci sa iba na dve guľovo symetrické hmotné telesá, ktorá môžeme z kinematického hľadiska nahradiť hmotnými bodmi, je v skutočnosti abstrakciou a nikde vo vesmíre neexistuje. Problém "n" telies, ktorý je reálny, nemá s výnimkou niektorých špeciálnych prípadov analytické riešenie a musí byť riešený metódami numerickej matematiky; plné rozvinutie týchto metód umožnil až nástup počítačov.
História.
Prvopočiatky nebeskej mechaniky je možné položiť už do mladšej doby kamennej, keď boli postavené prvé megalitické stavby (napr. Stonehenge v južnom Anglicku), slúžiace zrejme na sledovanie pohybu Mesiaca a na predpovedanie zatmení Mesiaca a Slnka. Tiež starí Egypťania využívali astronomické pozorovania na predpovedanie nílskych záplav.
Prvé pokusy o teoretické zvládnutie popisu pohybu Slnka a planét nachádzame v antickom Grécku. Grécki filozofi, najmä Platón, vedení snahou o čo najväčšiu harmóniu vo Vesmíre, sa snažili popísať pohyb nebeských telies pomocou rovnomerného kruhového pohybu s tým, že stredom Vesmíru je Zem. Do maximálnej dokonalosti doviedol túto predstavu Ptolemaios. Ptolemaiova sústava sa stala takmer na dve tisícročia jedinou všeobecne prijímanou teóriou nebeskej mechaniky.
Ešte pred ním však na základe štúdia zatmenia Mesiaca a Slnka a ďalších empirických pozorovaní alexandrijsky filozof Aristarchos zo Samu dospel k názoru, že Slnko je oveľa väčšie ako Zem. Preto došiel k logickému záveru, že stredom Vesmíru musí byť Slnko a jeho denný pohyb po oblohe vysvetlil rotáciou Zeme okolo osi. Tento heliocentrický názor však upadol do zabudnutia a v podstate ho vzkriesil až koncom 15. storočia Mikuláš Kopernik svojou heliocentrickou sústavou. Kompromisné riešenie, v ktorom okolo Zeme obiehal Mesiac a Slnko a okolo Slnka ostatné planéty, navrhol Tycho Brahe, pôsobiaci aj v Prahe. Jeho, na tú dobu veľmi presné pozorovania pohybu planét umožnili ďalšiemu astronómovi pôsobiacemu na dvore Rudolfa II., Johannesovi Keplerovi, odvodiť tri po ňom pomenované základné zákony pohybu planét. Jeho hlavným prínosom bolo vyvrátenie Platónovho názoru, že nebeské telesá sa môžu pohybovať iba po kružniciach.
Významnou podporou heliocentrického názoru bol Galileov objav štyroch veľkých mesiacov planéty Jupiter v roku 1610; tie predstavovali Slnečnú sústavu v malom. Ďalšie experimenty, týkajúce sa voľného pádu a zotrvačnosti telies, ktoré uskutočnil tiež Galileo Galilei, dali dostatočný materiál Newtonovi, ktorý tak mohol formulovať svoje tri pohybové zákony a zákon všeobecnej gravitácie. Ich aplikácia v nebeskej mechanike ukázala, že hnacou silou pohybu planét je gravitácia. Pritom opis pohybu je v heliocentrickom systéme jednoduchší, ako v geocentrickom systéme. Zásadným dôkazom správnosti Newtonových základov nebeskej mechaniky bola Halleyova predpoveď návratu kométy, ktorá bola neskôr po ňom pomenovaná a Leverrierova predpoveď existencie planéty Neptún.
Začiatkom 20. storočia sa dostala klasická nebeská mechanika do krízy, pretože nedokázala zmysluplne vysvetliť zmienené stáčanie Merkúrovho perihélia. Tento problém bol vyriešený až všeobecnou teóriou relativity. Napriek tomu možno metódy klasickej nebeskej mechaniky aj dnes používať na riešenie bežných úloh v dynamike telies slnečnej sústavy. V poslednej dobe sa však objavili odchýlky v dráhach kozmických sond Pioneer 10 a Pioneer 11, pre ktoré dodnes nemáme rozumné vysvetlenie.

</doc>
<doc id="36869" url="https://sk.wikipedia.org/wiki?curid=36869" title="Okupačné zóny Nemecka">
Okupačné zóny Nemecka

Po skončení druhej svetovej vojny bolo územie Nemecka (bez území, ktoré pripadli Poľsku) rozdelené do štyroch častí, takzvaných okupačných zón, spravovaných USA, Veľkou Britániou, Sovietskym zväzom a Francúzskom. Toto rozdelenie bolo zmluvne potvrdené Konferenciou štyroch mocností v Londýne (26. júna – 8. augusta 1945).
Na týchto územiach vznikli v jednotlivých zónach nasledujúce správne jednotky, odpovedajúce viac menej historickým krajinám a pruským provinciám:
Bizónia a trizónia.
Vzrastajúce nezhody medzi veľmocami o budúcnosti Nemecka viedli roku 1947 k vytvoreniu takzvanej bizónie (dvojzóna, "Bizone"), teda k združeniu americkej a britskej okupačnej zóny. Príslušnú zmluvu podpísali 2. decembra 1946 v New Yorku britský minister zahraničia Ernest Bevin a jeho americký kolega James F. Byrnes, do platnosti vstúpila 1. januára 1947. 
Jedným z hlavných cieľov bolo vytvorenie predpokladov pre hospodársku obnovu vojnou zničeného Nemecka. Za týmto účelom bola 5. až 11. septembra 1946 vytvorená Hospodárska rada ("Wirtschaftsrat") so sídlom v Mindenu a 10. júna 1947 Správa zjednoteného hospodárskeho územia ("Verwaltung des Vereinigten Wirtschaftsgebiets") so sídlom vo Frankfurte nad Mohanom. 
K tomuto územiu sa 8. apríla 1949 pridružilo aj Francúzsko, čím došlo k vytvoreniu takzvanej trizónie (trojzóna, "Trizone") – s výnimkou Sárska, ktoré sa ku Spolkovej republike Nemecko pripojilo až 1. januára 1957 (po referende v roku 1955). 
Trizónia sa stala 23. mája 1949 základom novo vzniknutej Spolkovej republiky Nemecko, zo Sovietskej okupačnej zóny vznikla 7. októbra 1949 Nemecká Demokratická Republika. 
 "Pozri tiež podrobnejšie články Štvormocenský status a Berlín – rozdelené mesto"
Berlín.
Berlín, hlavné mesto porazeného Nemecka, ležiaci úplne v sovietskej okupačnej zóne, bol z tohto členenia vyňatý. Mesto bolo rozdelené do štyroch sektorov, ktoré mali byť spravované ako celok spoločnou takzvanou Komandatúrou. 
Tento stav trval v dôsledku vzrastajúceho napätia medzi mocnosťami len krátky čas, 1. júla 1948 sa zástupcovia Sovietskeho zväzu z práce Komandatúry stiahli. Roku 1948/1949 situácia eskalovala a v dôsledku Berlínskej blokády došlo k faktickému politickému rozdeleniu Berlína. 

</doc>
<doc id="36874" url="https://sk.wikipedia.org/wiki?curid=36874" title="Soľ nad zlato (film)">
Soľ nad zlato (film)

Soľ nad zlato (čes. " Sůl nad zlato", nem. "Der Salzprinz", angl. "Salt More Than Gold") je koprodukčná slovensko-nemecká filmová rozprávka na motívy slovenskej ľudovej rozprávky.
Rozprávka o sile ľudskej lásky. Najmladšia z troch kráľovských dcér musí otca presvedčiť o tom, že svojho otca má naozaj veľmi rada.

</doc>
<doc id="36875" url="https://sk.wikipedia.org/wiki?curid=36875" title="ITER">
ITER

ITER, skratka pre International Thermonuclear Experimental Reactor, je medzinárodný tokamak (magneticky ohraničovaná fúzia) experiment, ktorý je v súčasnosti vo výstavbe neďaleko mesta Aix-en-Provence v južnom Francúzsku. Po dokončení má slúžiť na dokázanie vedeckej a technologickej realizovateľnosti fúzneho reaktoru v plnom rozsahu. Stavia na výskume, ktorý bol vykonaný na zariadeniach, ako sú napríklad TFTR, JET, JT-60, a T-15, ale bude podstatne väčší než každý z nich. Je očakávané, že tento program bude trvať 30 rokov – 10 rokov stavba a 20 rokov prevádzkovanie – a stáť až 13 miliárd €. Po mnohých rokoch rokovania účastníci oznámili v júli roku 2005, že ITER bude postavený vo výskumnom centre Cadarache v obci Saint-Paul-lès-Durance vo Francúzsku.
Toto meno je akronymom, "ITER" je skrátený názov pre "International Thermonuclear Experimental Reactor" a 'iter' znamená v latinčine 'cesta'. Tento dvojitý význam mena ho umožňuje používať ako odkaz na to, že ITER je cestou k využitiu jadrovej fúzie ako mierového zdroja energie.
ITER je zamýšľaný ako experimentálny krok medzi súčasným výskumom plazmovej fyziky a budúcimi fúznymi elektrárňami. Je technicky pripravený pre začatie stavby a prvá plazmová prevádzka bola očakávaná v roku 2018. Podľa aktualizovaného harmonogramu z roku 2016 sa predpokladá získanie plazmy v reaktore v roku 2025 a jeho finálne sprevádzkovanie na plný výkon v roku 2035. 28. júla projekt prešiel do fázy spustenie hlavnej montážnej haly.
Ciele.
Projekt ITER má množinu určitých cieľov, pričom všetky sa zaoberajú vývojom realizovateľnej fúznej elektrárne:
Financovanie.
Ide o druhý najdrahší vedecký projekt na svete. Viac už stojí iba Medzinárodná vesmírna stanica (ISS). ITER bol založený a je riadený skrze sedem členov – Európska únia, Čínska ľudová republika, India, Japonsko, Kórejská republika, Rusko a USA. EÚ nesie 45,6 % nákladov projektu, všetky ostatné strany zhodne po 9,1 %. Výstavba tokamakového komplexu ITER začala v roku 2013 a stavebné náklady sa v roku 2015 odhadovali na 14 mld. €, celkové náklady na výstavbu a prevádzku sa odhadujú na viac než 20 mld. €. Na projekte priamo či nepriamo spolupracuje 35 krajín.
Výkon.
ITER bude používať vodíkový plazmový prstenec zahriaty na 100 miliónov stupňov celzia. Je navrhnutý tak, aby vyrábal približne 500 MWt (500 miliónov wattov) fúznej energie nepretržite 
až 1000 sekúnd (na porovnanie JET mal špičkový výkon 16 MW na menej ako sekundu). ITER nebude dodávať elektrický prúd do verejnej elektrickej siete. Ak by dodával, z 500 MWt by dokázal vyprodukovať 200 MWe, čo by postačovalo pre približne 200 tisíc domácností. 

</doc>
<doc id="36877" url="https://sk.wikipedia.org/wiki?curid=36877" title="Český práter">
Český práter



</doc>
<doc id="36879" url="https://sk.wikipedia.org/wiki?curid=36879" title="Práter">
Práter



</doc>
<doc id="36882" url="https://sk.wikipedia.org/wiki?curid=36882" title="Americká okupačná zóna Nemecka">
Americká okupačná zóna Nemecka

Americká okupačná zóna Nemecka bola jedným zo štyroch okupačných útvarov, v júli 1945 víťaznými spojencami zriadených v povojnovom Nemecku. Rozkladala sa na území modernej spolkovej krajiny Hesenska, Brém, takmer celého Bavorska a severnej časti Bádenska-Württemberska. Na severe a severozápade susedila s Britskou okupačnou zónou Nemecka, na západe a juhozápade s Francúzskou okupačnou zónou Nemecka, na severe a severovýchode so Sovietskou okupačnou zónou Nemecka, na juhu so Švajčiarskom a Rakúskom, na juhovýchode s Rakúskom, a na severovýchode s Česko-Slovenskom.
Na území tejto zóny vytvorila americká vojenská vláda v roku 1945 nasledujúce autonomné správne jednotky (krajiny):
Bavorsko (28. mája 1945), Württembersko-Bádensko (19. septembra 1945), Hesensko (19. septembra 1945; 19. septembra 1945 - 17. decembra 1946 "Veľké Hesensko") a Brémy (6. júna 1945)
ktoré sa 23. mája 1949 stali spolkovými krajinami SRN.
V roku 1952 sa spojilo Württembersko-Bádensko s francúzsky okupovanými krajinami Bádenskom a Württemberskom-Hohenzollernskom, a vytvorili krajinu Bádensko-Württembersko.

</doc>
<doc id="36884" url="https://sk.wikipedia.org/wiki?curid=36884" title="Okupačná zóna">
Okupačná zóna

Ako okupačné zóny sú v medzinárodnom práve označované územia jedného štátu, okupované vojskom cudzieho štátu, ktoré má právo zvrchovanosti. Nie je to pritom akékoľvek okupované či anektované územie, ale územie obsadené nepriateľom (či jeho časti) v dôsledku vojny, ktoré bolo právne uznané medzinárodnými zmluvami. 
Po prvej svetovej vojne muselo podľa Versaillskej zmluvy napríklad Nemecko odstúpiť Francúzsku Porýnie a Sársko (1919 – 1930).
V užšom zmysle slova sa pod týmto pojmom chápe najmä územie Nemecka (1945 – 1949) a Rakúska (1945 – 1955), ktoré boli po druhej svetovej vojne obsadené vojskami štyroch víťazných veľmocí.

</doc>
<doc id="36885" url="https://sk.wikipedia.org/wiki?curid=36885" title="Britská okupačná zóna Nemecka">
Britská okupačná zóna Nemecka

Britská okupačná zóna Nemecka bola jedným zo štyroch okupačných útvarov, ktoré v júli 1945 zriadili v povojnovom Nemecku víťazní spojenci.
V rámci tejto zóny vytvorila britská vojenská vláda v rokoch 1945 a 1946 nasledujúce správne jednotky ("krajiny"):
ktoré sa 23. mája 1949 stali spolkovými krajinami SRN.

</doc>
<doc id="36886" url="https://sk.wikipedia.org/wiki?curid=36886" title="Francúzska okupačná zóna Nemecka">
Francúzska okupačná zóna Nemecka

Francúzska okupačná zóna Nemecka bola jedným zo štyroch okupačných útvarov, ktoré boli v júli 1945 zriadené víťaznými spojencami v povojnovom Nemecku.
Z tejto zóny vytvorila francúzska vojenská vláda v rokoch 1945 a 1946 správne jednotky na území nemeckých krajín:
ktoré sa 23. mája 1949 stali časťami SRN.
V roku 1952 sa spojili Bádensko a Württembersko-Hohenzollernsko s američanmi okupovaným Württemberskom-Bádenskom a vytvorili krajinu Bádensko-Württembersko.
Sársko, formálne neokupované, s autonómnym statusom, sa ku Spolkovej republike pripojilo až v roku 1957, krok bol schválený v ľudovom referende v roku 1955.

</doc>
<doc id="36887" url="https://sk.wikipedia.org/wiki?curid=36887" title="IEC 60027-2">
IEC 60027-2

V decembri roku 1998 organizácia International Electrotechnical Commission (IEC), popredná svetová organizácia pre celosvetovú štandardizáciu v elektrotechnike (a technológii), schválila medzinárodné názvy pre symboly prefixov násobných jednotiek pre binárnu oblasť.
Prefixy sú nasledovné:
"Príklad :"   300 GB   ≅   279,397 GiB   ( = 0x117,6592E GiB = 0x45D96,4B8 MiB = 0x1176592E KiB = 0x45D964B800 bajtov).
Do roku 2005 táto konvencia stále nezískala široké použitie, hoci používanie rastie. Je silne podporované mnohými štandardizačnými telesami vrátane IEEE and CIPM.

</doc>
<doc id="36891" url="https://sk.wikipedia.org/wiki?curid=36891" title="T-15 (reaktor)">
T-15 (reaktor)

T-15 je ruský fúzny výskumný reaktor založený na (Rusmi objavenom) tokamak návrhu. Bol to prvý reaktor, ktorý na riadenie plazmy používal supravodivé magnety.
Reaktor T-15 dosiahol svoju prvú plazmu v roku 1988. Od 1996 do 1998 bola na ňom urobená séria vylepšení. Výskum sa sústreďoval hlavne na podporu návrhu pre reaktor ITER, ktorý taktiež bude používať supravodivé magnety.
Od januáru 2005 sú, z dôvodu nedostatku financií, experimenty pozastavené.

</doc>
<doc id="36894" url="https://sk.wikipedia.org/wiki?curid=36894" title="Theta Pegasi">
Theta Pegasi



</doc>
<doc id="36895" url="https://sk.wikipedia.org/wiki?curid=36895" title="Baham">
Baham

Baham (arab. sa`d al-bahá'im – šťastie zvierat) alebo Theta Pegasi je hviezda v súhvezdí Pegas zdanlivej jasnosti 3,53m. Patrí do spektrálneho typu A2, triedy svietivosti Vp, teplota jej povrchu dosahuje 9 000 K. Vzdialenosť od Zeme je približne 97 ly.

</doc>
<doc id="36896" url="https://sk.wikipedia.org/wiki?curid=36896" title="Omikron1 Eridani">
Omikron1 Eridani



</doc>
<doc id="36897" url="https://sk.wikipedia.org/wiki?curid=36897" title="Beid">
Beid

Beid (arab. baid – "vajíčka") alebo Omikron1 Eridani je hviezda v súhvezdí Eridanus zdanlivej jasnosti 4,04m, spektrálneho typu F2, triedy svietivosti II. Vzdialenosť od Zeme je približne 126 ly. Leží v zdanlivej blízkosti hviezdy Keid, ale Beid je od nás 7-krát ďalej ako Keid

</doc>
<doc id="36898" url="https://sk.wikipedia.org/wiki?curid=36898" title="Sovietska okupačná zóna Nemecka">
Sovietska okupačná zóna Nemecka

Sovietska okupačná zóna Nemecka (; ) – s rozlohou 107 765 km², spravovaná Sovietskym zväzom – bola jedným zo štyroch okupačných útvarov, ktoré zriadili spojenci v máji 1945 na základe výsledkov rokovania Jaltskej konferencie na území dnešných nemeckých spolkových krajín:
Na západe a severozápade susedila s britskou okupačnou zónou Nemecka, na juhozápade a juhu s americkou okupačnou zónou Nemecka, na juhovýchode s Česko-Slovenskom na východe s Poľskom, na severe s Baltským morom; vnútri sa ešte nachádzalo územie Berlína (respektíve Západný Berlín a Východný Berlín), ktoré súčasťou tejto zóny nebolo. 
Sovietska vojenská vláda vo svojej okupačnej zóne vytvorila správne jednotky (krajiny) na území historických krajín a pruských provincií:
7. októbra 1949 je na území sovietskej okupačnej zóny Nemecka a Východného Berlína vyhlásená Nemecká demokratická republika (NDR), pričom až do 22. júla 1952 to bola federácia šiestich krajín (5 vyššie uvedených krajín; šiestou krajinou bol Berlín, hlavné mesto NDR - Berlin, Hauptstadt der DDR). 23. júla 1952 boli krajiny zrušené a NDR sa stáva centralistickým štátom, jedným zo satelitov ZSSR.

</doc>
<doc id="36900" url="https://sk.wikipedia.org/wiki?curid=36900" title="Sigma Librae">
Sigma Librae



</doc>
<doc id="36901" url="https://sk.wikipedia.org/wiki?curid=36901" title="Brachium">
Brachium

Brachium alebo Sigma Librae (σ Librae/σ Lib) je hviezda v súhvezdí Váhy.

</doc>
<doc id="36903" url="https://sk.wikipedia.org/wiki?curid=36903" title="Vladimír Durdík starší">
Vladimír Durdík starší

Vladimír Durdík st. (* 1. január 1924, Levice – † 24. september 1978, Bratislava) bol slovenský herec, verejne činný v odboroch. Otec Vladimíra Durdíka ml.
V rokoch 19441947 študoval herectvo na bratislavskom konzervatóriu. Vo filme hral od roku 1948. Od roku 1945 bol členom SND (v rokoch 19471951 Novej scény). Venoval sa aj umeleckému prednesu, hlavne v rozhlase. 
V rokoch 19561959 a 19691970 bol členom predsedníctva Slovenskej odborovej rady. V rokoch 19681970 bol predsedom Slovenského odborového zväzu pracovníkov umenia a kultúry. 

</doc>
<doc id="36904" url="https://sk.wikipedia.org/wiki?curid=36904" title="Big bang">
Big bang



</doc>
<doc id="36905" url="https://sk.wikipedia.org/wiki?curid=36905" title="Iota Draconis">
Iota Draconis



</doc>
<doc id="36906" url="https://sk.wikipedia.org/wiki?curid=36906" title="Edasich">
Edasich

Edasich (arab. al-dich - vlk, hyena) alebo iota Draconis (ι Dra) je hviezda v súhvezdí Drak.
Je to premenná hviezda. Zdanlivú jasnosť mení od 3,47m do 3,53m. Patrí do spektrálneho typu K2, do triedy svietivosti III. Teplota na jej povrchu dosahuje 4 000 K. Od Zeme je vzdialená 102 ly. Na Slovensku je cirkumpolárna.

</doc>
<doc id="36907" url="https://sk.wikipedia.org/wiki?curid=36907" title="Alfa Trianguli">
Alfa Trianguli



</doc>
<doc id="36908" url="https://sk.wikipedia.org/wiki?curid=36908" title="Elmuthalleth">
Elmuthalleth

Elmuthalleth, Alfa Trianguli, Caput Trianguli (lat., vrchol trojuholníka) alebo Metallah (arab. ra`s al-mutallat – vrchol trojuholníka) (α Tri/α Trianguli) je spektroskopická dvojhviezda v súhvezdí Trojuholník α Tri zdanlivej jasnosti 3,42m. Okolo hlavnej zložky, podobra spektrálneho typu F6, triedy svietivosti IV, obieha neviditeľný sprievodca raz za 31,4 d. Vzdialenosť od Zeme je približne 64 ly.

</doc>
<doc id="36909" url="https://sk.wikipedia.org/wiki?curid=36909" title="Gama Cephei">
Gama Cephei



</doc>
<doc id="36910" url="https://sk.wikipedia.org/wiki?curid=36910" title="Errai">
Errai



</doc>
<doc id="36911" url="https://sk.wikipedia.org/wiki?curid=36911" title="Zeta Canis Majoris">
Zeta Canis Majoris



</doc>
<doc id="36912" url="https://sk.wikipedia.org/wiki?curid=36912" title="Furud">
Furud

Furud alebo Zeta Canis Majoris (ζ CMa) je hviezda v súhvezdí Veľký pes s hviezdnou veľkosťou 3,02. Jej spektroskopický sprievodca obehne hlavnú zložku za 675 dní.

</doc>
<doc id="36913" url="https://sk.wikipedia.org/wiki?curid=36913" title="Beta Piscium">
Beta Piscium



</doc>
<doc id="36914" url="https://sk.wikipedia.org/wiki?curid=36914" title="Fum al Samakah">
Fum al Samakah

Fum al Samakah (β Piscium) je hviezda v súhvezdí Ryby. Nie je druhou najjasnejšou hviezdou súhvezdia, pretože má magnitúdu iba 4,53. Je to vzdialená žeravá modrobiela hviezda, ktorej povrchová teplota je približne 14 000 K. 

</doc>
<doc id="36915" url="https://sk.wikipedia.org/wiki?curid=36915" title="Ypsilon Canum Venaticorum">
Ypsilon Canum Venaticorum



</doc>
<doc id="36916" url="https://sk.wikipedia.org/wiki?curid=36916" title="La Superba">
La Superba

La Superba je označenie hviezdy "ypsilon Canum Venaticorum".
Je to polopravidelná premenná hviezda spektrálneho typu C7I, vzdialená 710 ly so zdanlivou hviezdnou veľkosťou 4,8 až 6,3.

</doc>
<doc id="36917" url="https://sk.wikipedia.org/wiki?curid=36917" title="Lambda Draconis">
Lambda Draconis



</doc>
<doc id="36918" url="https://sk.wikipedia.org/wiki?curid=36918" title="Gianfar">
Gianfar

Gianfar (Giansar/ Lambda Draconis/ Lambda Dra) je hviezda v súhvezdí Drak.

</doc>
<doc id="36919" url="https://sk.wikipedia.org/wiki?curid=36919" title="Omega Herculis">
Omega Herculis



</doc>
<doc id="36920" url="https://sk.wikipedia.org/wiki?curid=36920" title="Kajam">
Kajam

Kajam alebo Omega Herculis je hviezda v súhvezdí Herkules.

</doc>
<doc id="36921" url="https://sk.wikipedia.org/wiki?curid=36921" title="Alfa Monocerotis">
Alfa Monocerotis



</doc>
<doc id="36922" url="https://sk.wikipedia.org/wiki?curid=36922" title="Lucida (hviezda)">
Lucida (hviezda)

Lucida alebo Alfa Monocerotis (α Mon / α Monocerotis) je hviezda v súhvezdí Jednorožec. Je to oranžový obor s jasnosťou 3,93 magnitúd, ktorý je od nás vzdialený 144 ly.

</doc>
<doc id="36923" url="https://sk.wikipedia.org/wiki?curid=36923" title="Ypsilon Scorpii">
Ypsilon Scorpii



</doc>
<doc id="36924" url="https://sk.wikipedia.org/wiki?curid=36924" title="Antoine Laurent Lavoisier">
Antoine Laurent Lavoisier

Antoine Laurent Lavoisier [vyslov: a(n)tuan lorá(n) lavuazje] (* 26. august 1743, Paríž, Francúzsko – † 8. máj 1794, tamže) bol francúzsky šľachtic, chemik, ekonóm, právnik a daňový úradník.
Je zakladateľom vedeckej chémie, kalorimetrie a termochémie. Je autorom vedeckej chemickej terminológie a nezávisle od Lomonosova aj zákona zachovania hmotnosti. Vysvetlil úlohu kyslíka pri spaľovaní, okysličovaní látok a dýchaní. Vyvrátil flogistónovú teóriu horenia.
Život.
V roku 1771 sa oženil s vtedy len trinásťročnou Marie-Anne Pierette Paulze. Časom sa Marie-Anne stala Lavoisierovou partnerkou aj vo výskume, prekladala mu dokumenty z angličtiny (napríklad Kirwanovu "Essay on Phlogiston", práce od Josepha Priestleyho). Ich manželstvo bolo šťastné napriek tomu, že bolo bezdetné. Keď vypukla Veľká francúzska revolúcia, Lavoisier bol zatknutý a 8. mája 1794 popravený gilotínou. Moderná chémia sa rozvinula až v 17.18. storočí.

</doc>
<doc id="36925" url="https://sk.wikipedia.org/wiki?curid=36925" title="Lesath">
Lesath

Lesath alebo Ypsilon Scorpii (υ Sco/υ Scorpii) je hviezda v súhvezdí Škorpión. Tvorí širokú optickú dvojhviezdu so Shaulou, ale leží asi o 180 ly bližšie ako Shaula. Je to modrobiely podobor.

</doc>
<doc id="36927" url="https://sk.wikipedia.org/wiki?curid=36927" title="Alfa Vulpeculae">
Alfa Vulpeculae

Alfa Vulpeculae (zriedkavo Lucida Anseris alebo Anser, α Vul/α Vulpeculae) je s magnitúdou 4,44 najjasnejšia hviezda v súhvezdí Líška. Tvorí zdanlivú dvojhviezdu s 8 Vupleculae šiestej magnitúdy viditeľnou triédrom.

</doc>
<doc id="36928" url="https://sk.wikipedia.org/wiki?curid=36928" title="Antoine Lavoisier">
Antoine Lavoisier



</doc>
<doc id="36929" url="https://sk.wikipedia.org/wiki?curid=36929" title="Omega Sagittarii">
Omega Sagittarii



</doc>
<doc id="36930" url="https://sk.wikipedia.org/wiki?curid=36930" title="Terebellum">
Terebellum

Terebellum je štvorica hviezd 4. hviezdnej veľkosti v súhvezdí Strelec, a to "Omega Sagittarii", "59 Sagittarii", "60 Sagittarii" a "62 Sagitarii".

</doc>
<doc id="36932" url="https://sk.wikipedia.org/wiki?curid=36932" title="Pí3 Orionis">
Pí3 Orionis



</doc>
<doc id="36933" url="https://sk.wikipedia.org/wiki?curid=36933" title="Zoznam vybraných historikov a diel z oblasti slovenských dejín">
Zoznam vybraných historikov a diel z oblasti slovenských dejín

Toto je zoznam vybraných historikov a diel z oblasti slovenských dejín.

</doc>
<doc id="36934" url="https://sk.wikipedia.org/wiki?curid=36934" title="Tabit">
Tabit

Tabit alebo "pí3 Orionis" (π3 Ori/π3 Orionis) je najjasnejšia hviezda v Oriónovom štíte.

</doc>
<doc id="36935" url="https://sk.wikipedia.org/wiki?curid=36935" title="Ypsilon Orionis">
Ypsilon Orionis



</doc>
<doc id="36936" url="https://sk.wikipedia.org/wiki?curid=36936" title="Thabit">
Thabit

Thabit alebo "ypsilon Orionis" je hviezda v súhvezdí Orión. Je to veľmi vzdialená, žeravá hviezda na rozhraní spektrálnych typov O a B.

</doc>
<doc id="36937" url="https://sk.wikipedia.org/wiki?curid=36937" title="Ypsilon2 Eridani">
Ypsilon2 Eridani



</doc>
<doc id="36938" url="https://sk.wikipedia.org/wiki?curid=36938" title="Theemin">
Theemin

Theemin alebo Ypsilon2 Eridani je hviezda v súhvezdí Eridanus.

</doc>
<doc id="36939" url="https://sk.wikipedia.org/wiki?curid=36939" title="Mí Geminorum">
Mí Geminorum



</doc>
<doc id="36940" url="https://sk.wikipedia.org/wiki?curid=36940" title="Tejat Posterior">
Tejat Posterior

Tejat Posterior („zadná noha“, Calx, Rish Pai) alebo "mí Geminorum" (μ Gem/μ Geminorum) je hviezda v súhvezdí Blíženci. Je to červený obor so sprievodcom vzdialeným 122,5". Hlavná zložka má jasnosť 3,2, sprievodca 9,8 mag.

</doc>
<doc id="36941" url="https://sk.wikipedia.org/wiki?curid=36941" title="Alfa Sagittae">
Alfa Sagittae



</doc>
<doc id="36942" url="https://sk.wikipedia.org/wiki?curid=36942" title="Sham">
Sham

Sham alebo "Alfa Sagittae" (α Sge) je hviezda v súhvezdí Šíp. Tento názov pochádza z arabského sahm al-rami, šíp lukostrelca. Nie je to staroveký názov, zaviedol ho Piazzi iba pred asi 200 rokmi. Vychádzal však pri tom zo staroarabského názvu pre Šíp, „Sahm“, ktorý sa už v dávnejších časoch používal na označenie celého súhvezdia. 
S jasnosťou 4,37 mag predstavuje jednu z najslabších hviezd s označením alfa na oblohe. Sham produkuje 430-násobne viac energie ako Slnko. Vo vzdialenosti 13“ má veľmi slabého optického sprievodcu 13,1 mag.

</doc>
<doc id="36943" url="https://sk.wikipedia.org/wiki?curid=36943" title="Epsilon Cassiopeiae">
Epsilon Cassiopeiae



</doc>
<doc id="36944" url="https://sk.wikipedia.org/wiki?curid=36944" title="Segin">
Segin

Segin alebo "Epsilon Cassiopeiae" (ε Cas / ε Cassiopeiae) je hviezda v súhvezdí Kasiopeja. je to najslabšia hviezda základného obrazca Kasiopeje v tvare "W". Má jasnosť len 3,4 magnitúd.

</doc>
<doc id="36945" url="https://sk.wikipedia.org/wiki?curid=36945" title="Delta Herculis">
Delta Herculis



</doc>
