<doc id="44598" url="https://sk.wikipedia.org/wiki?curid=44598" title="Zobrazovanie magnetickou rezonanciou">
Zobrazovanie magnetickou rezonanciou

Zobrazovanie magnetickou rezonanciou (skr. "MR" alebo "MRI" – z anglického „"magnetic resonance imaging"“) je moderná rádiologická metóda, ktorá umožňuje diagnostikovať patologické zmeny v ľudskom organizme bez toho, aby bolo nutné narušiť jeho integritu (operáciou či inou invazívnou metódou). Pacient je vložený do veľmi silného a homogénneho magnetického poľa, do jeho tela je vyslaný krátky rádiofrekvenčný impulz a po jeho skončení sa sníma slabý signál, ktorý vytvára pacientovo telo, a ktorý sa následne použije na rekonštrukciu samotného obrazu.
História.
Za prvý priekopnícky článok o zobrazovaní magnetickou rezonanciou sa považuje „"Image formation by Induced Local Interaction; Examples Employing Magnetic Resonance"“ v marcovom čísle časopisu Nature z 16. marca 1973. Jeho autorom bol Paul Lauterbur.
Ako uznanie za ich objavy a obrovský prínos v uplatnení magnetickej rezonancie v medicíne boli Paul Lauterbur a Sir Peter Mansfield v roku 2003 ocenení Nobelovou cenou za fyziológiu alebo medicínu. Lauterbur objavil, že gradienty v magnetickom poli môžu byť použité na vytvorenie dvojrozmerného obrazu. Mansfield analyzoval gradienty matematicky. Komisia však ignorovala priekopníka v MR zobrazovaní Raymonda V. Damadiana, hoci Nobelove pravidlá dovoľovali rozdeliť ocenenie aj medzi tri osoby. Krátko po vyhlásení si Damadian zaplatil drahú celostranovú inzerciu vo veľkých novinách, a touto formou protestoval proti rozhodnutiu komisie.
V roku 1974 si Damadian patentoval dizajn a použitie magnetickej rezonancie (US Patent 3,789,832 ) na zisťovanie rakoviny. V roku 1980 vytvoril prvý komerčný MR prístroj, no nepodarilo sa mu ho predať a nikdy nebol klinicky použitý. Jeho patent síce nepopisoval priamo metódu na vytváranie obrazov, no v roku 1997 sa úspešne súdil s firmou General Electric pre jeho porušenie a získal odškodnenie 129 miliónov dolárov. Neskôr dosiahol za ďalšie milióny dolárov mimosúdne vyrovnanie i s ďalšími výrobcami MR prístrojov.
V roku 1996 Mattson a Simon ocenili Damadiana za popis konceptu celotelového zobrazovania magnetickou rezonanciou a za objavenie rozdielov v relaxácii u jednotlivých tkanív, ktoré zobrazenie umožnilo. V roku 2001 mu Lemelson-MIT program udelil svoje Ocenenie za celoživotné dielo ako „"mužovi, ktorý vymyslel MR prístroj"“. Vo vedeckej komunite sa však jeho osoba dodnes považuje za kontroverznú a názory na jeho prvenstvo a podiel na dnešnej podobe magnetickej rezonancie nie sú jednotné.
Magnetická rezonancia – prístroje a ich typy.
Najdôležitejšou časťou prístroja používaného na zobrazovanie pomocou magnetickej rezonancie je samotný zdroj vonkajšieho magnetického poľa – magnet. Sila tohoto poľa sa udáva v jednotkách Tesla (T) a pohybuje sa v rozmedzí 0,2 až 3T (experimentálne prístroje majú až 8T). Pole musí byť veľmi homogénne (bližšie v kapitole Základné fyzikálne fakty) – to je jeden z dôvodov veľkej technickej náročnosti ich výroby a vysokej ceny. Podľa spôsobu, akým sa pole vytvára, sa prístroje delia do troch základných typov:
Prístroje možno rozdeliť i podľa sily vonkajšieho magnetického poľa:
0,15 – 1,0 T – prístroje s nízkym poľom
1,0 – 2,0 T – prístroje so stredným poľom
2,0 – 7,0 T – prístroje s vysokým poľom*
Prístroje so slabým i silným poľom majú svoje výhody i nevýhody – nedá sa paušálne povedať, že silnejšie pole je vždy lepšie. Systémy s vysokým poľom umožňujú lepšie priestorové rozlíšenie, rýchle dynamické vyšetrenia a MR spektroskopiu. Naopak prístroje so slabším poľom majú lepší tkanivový kontrast a podstatne nižšie vstupné i prevádzkové náklady.
Samotný magnet musí byť od svojho okolia oddelený, pretože silné magnetické pole môže ovplyvniť citlivé elektronické prístroje v okolí – preto je napríklad vyšetrenie pacienta s kardiostimulátorom veľmi riskantné. Rovnako treba prístroj oddeliť od vplyvov vonkajšieho prostredia, a to najmä od najrôznejšieho rádiofrekvenčného vlnenia, aby sa tak zabránilo rušeniu (interferencii) s rádiofrekvenčným vlnením používaním k samotnému zobrazovaniu. Celý systém je preto uzavretý do tzv. Faradayovej klietky.
Cievky.
Jednou zo základných súčastí MR prístroja sú cievky. Ich účelom je vysielať do tkanív rádiofrekvenčné pulzy a/alebo zaznamenávať prichádzajúce signály. Existuje viacero typov:
Základné fyzikálne fakty.
Protóny a spin.
Atómy sa skladajú z jadra a obalu. Obal atómu je tvorený elektrónmi, ktoré majú negatívny elektrický náboj. V jadre sa nachádzajú neutróny, ale najmä pre MR dôležité protóny. Neutróny sú elektricky neaktívne, naopak protóny majú pozitívny elektrický náboj. Protóny v jadre majú vnútorný (vlastný) moment hybnosti – táto ich vlastnosť sa označuje ako jadrový spin. Rovnako rotuje i ich pozitívny elektrický náboj. Pohybujúci sa elektrický náboj je vlastne elektrický prúd, ktorý indukuje vo svojom okolí magnetické pole. Každý protón tak vo svojom okolí vytvára veľmi slabé magnetické pole, ktoré má svoj smer a pripomína tak malý tyčový magnet. Severný pól tohoto magnetického poľa sa v prítomnosti vonkajšieho magnetického poľa natočí k južnému pólu vonkajšieho magnetu. Na zmenu polarity je nutné dodať energiu z vonkajšieho prostredia. Potrebné vlnové dĺžky týchto energii spadajú do oblasti radiových vĺn. Aby došlo k pohlteniu (rezonancii) radiového impulzu musí mať tento impulz špecifickú energiu. Teda iba určité žiarenie pri určitom magnetickom poli rezonuje s určitým jadrom (a teda je absorbované).
Momentálne magnetická rezonancia k zobrazeniu ľudského tela využíva takmer výhradne atómy vodíka so spinovým číslom I = 1/2. Je to podmienené ich fyzikálnymi vlastnosťami a ich značným podielom v ľudskom tele – napr. voda, tvoriaca viac ako dve tretiny hmotnosti ľudského tela, obsahuje vo svojej molekule dva atómy vodíka. Najrozšírenejší izotop vodíka – prócium – má jadro tvorené len jedným protónom. Preto sa často pod označením protón myslí práve tento izotop. Deutérium má spinové číslo I = 1. Protóny (jadra vodíka – prócia) navyše poskytujú i najsilnejší signál.
V rámci výskumu sú však snahy o využitie aj iných prvkov a izotopov. Podmienkou je spin a nepárny počet protónov v jadre – spárované magnetické momenty protónov sa totiž vzájomne vyrušia. Najčastejšie sa používajú tieto izotopy: 13C (uhlík), 19F (fluór), 23Na (sodík), 31P (fosfor). Hlavným problémom je slabý výsledný signál, podmienený malým počtom týchto izotopov v ľudskom tele.
Protóny a magnetické pole.
Mimo magnetického poľa sú protóny rozmiestnené chaoticky. Po umiestnení do silného vonkajšieho magnetického poľa sa v ňom usporiadajú podobne ako strelky kompasu: smer ich vlastného magnetického poľa sa stane rovnobežným so smerom pôsobenia poľa vonkajšieho. Keďže protóny patria medzi elementárne častice a platia pre nich zákony kvantovej mechaniky, chovajú sa v skutočnosti inak, ako strelka kompasu, ktorá vo vonkajšom magnetickom poli ukazuje vždy jedným smerom. Lokálne magnetické pole protónu môže smerovať paralelne alebo antiparalelne so smerom vonkajšieho magnetického poľa. Paralelné usporiadanie je pre protóny menej energeticky náročné, a preto je väčšie množstvo usporiadané práve týmto smerom. Rozdiel medzi počtom protónov usporiadaných paralelne a antiparalelne je ale napriek tomu veľmi malý a závisí od sily vonkajšieho magnetického poľa.
Precesia.
Protóny vo vonkajšom magnetickom poli okrem toho, že rotujú okolo svojej osi a sú usporiadané paralelne alebo antiparalelne so smerom vonkajšieho magnetického poľa, vykonávajú ďalší pohyb, ktorý sa nazýva precesia (Obr. 1). Podobá sa na pohyb detskej hračky „vĺčka“. Rýchlosť, s akou tento pohyb protóny vykonávajú sa označuje ako "frekvencia precesie" – hodnota vyjadruje počet „otáčok“ protónu za jednu sekundu. Matematicky ju možno vyjadriť z tzv. Larmorovej rovnice:
Ω0 = γ.B
Ω0 je uhlová frekvencia precesie (v rad.s-1 ), γ je tzv. gyromagnetická konštanta (MHz/T), B je (zjednodušene) hodnota vonkajšieho magnetického poľa v T – Tesla (v skutočnosti hodnota vonkajšieho magnetického poľa v tesnom okolí jadra so zohľadnením tieniacej konštanty – pozri chemický posun).
Pre frekvenciu precesného pohybu (Larmorovu frekvenciu) v Hz potom dostaneme 
formula_1
Z rovnice vyplýva, že frekvencia precesie je priamo úmerná indukcii (sile) vonkajšieho magnetického poľa – čím je silnejšie, tým je vyššia. Gyromagnetická konštanta má odlišnú hodnotu pre rôzne látky – pre protóny (teda atómy vodíka) je to 42,5 MHz/T.
 Na popis fyzikálnej podstaty MR zobrazovania a jednotlivých vyšetrovacích sekvencii sa používa zjednodušené grafické zobrazenie: pre lepšiu zrozumiteľnosť a názornosť sa protón nahradzuje vektorom a vkladá do súvzťažnej sústavy xyz (Obr. 2). Vektor zobrazuje smer a veľkosť sily jeho magnetického poľa. Táto vzťažná sústava je umiestnená v silnom vonkajšom magnetickom poli. Na obrázku je modrým kruhom znázornená i trajektória precesie protónu.
Ten istý obrázok možno použiť na ďalšie zjednodušenie. Ako bolo vyššie spomenuté, v silnom vonkajšom magnetickom poli sa protóny „ukladajú“ paralelne alebo antiparalelne voči jeho smeru. Vektory proti sebe smerujúcich protónov sa vzájomne vyrušia. Viac protónov je v menej energetickom paralelnom postavení a vektor na obrázku tak môže znázorňovať i smer a veľkosť magnetickej sily určitého tkaniva v ľudskom tele. Ak by neexistovalo žiadne vonkajšie magnetické pole, tento vektor by bol nulový a tkanivo by nemalo žiadnu vlastnú magnetickú silu.
V skutočnosti takýto sumačný vektor leží na osi y (Obr.3, modrá šípka), teda nie je „vyklonený“, ako je to na obrázku 2. Príčinou je fakt, že sa vzájomne nerušia len vektory nad a pod úrovňou roviny xy. Ako už bolo spomenuté, protóny vykonávajú precesný pohyb. Každý z paralelne postavených protónov, ktorý nebol vyrušený silou svojho antiparalelne postaveného náprotivku, tento pohyb vykonáva. Pohyb je chaotický a každý z protónov môže smerovať svoj vektor sily inam. Konečným výsledkom je to, že v rovine xy neexistuje žiadny sumačný vektor magnetickej sily – neusporiadaná precesia protismerne pôsobiace sily štatisticky vyruší (Obr. 3, žlté šípky).
Longitudinálna magnetizácia.
Výsledkom celého tohoto procesu je fakt, že človek alebo jeho časť, na ktorú pôsobí silné homogénne magnetické pole (je vsunutý do „tunela“ MR prístroja), sa sám stane magnetom a začne produkovať svoje vlastné magnetické pole, ktoré je rovnobežné so smerom pôsobenia vonkajšieho magnetického poľa – označujeme ho preto pojmom "longitudinálna magnetizácia". Oproti sile vonkajšieho magnetického poľa je jej veľkosť veľmi slabá, v konečnom dôsledku je však zdrojom signálu, ktorý umožní vidieť dovnútra ľudského tela. Hlavný problém je v tom, že ju nemožno merať priamo – „splýva“ s oveľa silnejším vonkajším magnetickým poľom (majú rovnaký smer).
Úloha rádiofrekvenčného vlnenia.
Do pacienta v MR prístroji sa vysielajú krátke elektromagnetické pulzy, ktorých frekvencia sa pohybuje v oblasti rádiových vĺn. Nazývajú sa "rádiofrekvenčné", alebo "RF pulzy". Ich účelom je dodať protónom určité množstvo energie (ovplyvniť pomer paralelne a antiparalelne smerovaných protónov) a zmeniť charakter ich precesie.
Rezonancia.
Aby mohlo dôjsť k prenosu energie, musia mať RF pulzy frekvenciu totožnú s frekvenciou precesie protónov, ktorú udáva Larmorova rovnica (pozri vyššie) – musia byť v rezonancií (odtiaľ názov „magnetická rezonancia“).
Po vyslaní RF pulzu niektoré protóny, usporiadané "paralelne" (v stave s nižšou energetickou náročnosťou) získajú potrebnú energiu a zmenia svoje usporiadanie na opačné – "antiparalelné" (Obr.4B). Výsledkom je zníženie, vyrovnanie, alebo až zmena pomeru medzi počtom paralelne a antiparalelne usporiadaných protónov a zníženie, vymiznutie, alebo až obrátenie smeru "longitudinálnej magnetizácie".
Tranzverzálna magnetizácia.
Ďalším významným efektom RF pulzu je, že protóny, ktorých precesia bola dovtedy chaotická, prestane takou byť – všetky protóny začnú vykonávať precesný pohyb vo fáze (v každom okamihu bude každý protón mieriť rovnakým smerom, obr.4C). Vzniká tak vektor magnetickej sily, ktorý je kolmý na smer priebehu siločiar vonkajšieho magnetického poľa i na vektor longitudinálnej magnetizácie – označuje sa preto ako "tranzverzálna magnetizácia". Táto nesmeruje stále rovnakým smerom, ale rotuje s frekvenciou rovnou frekvencií precesie.
RF pulz teda spôsobí zníženie longitudinálnej a vznik tranzverzálnej magnetizácie.
Tým, že sa vektor tranzverzálnej magnetizácie pohybuje, vytvára elektrický prúd. Tento prúd je vlastne MR signál, ktorý má rovnakú frekvenciu ako rotujúce magnetické pole – teda precesnú frekvenciu.
Návrat rovnováhy.
Okamžite po vyslaní RF pulzu je stav nasledovný: longitudinálna magnetizácia je znížená (nulová), naopak vznikla magnetizácia tranzverzálna. RF pulz je krátky a po jeho pôsobení sa systém snaží dostať do rovnovážneho stavu, teda do stavu s najnižšou energetickou náročnosťou – „"relaxuje"“. Teda longitudinálna magnetizácia sa znovu objavuje (tzv. "longitudinálna relaxácia"), zatiaľ čo tranzverzálna mizne (tzv. "tranzverzálna relaxácia"). Tranzverzálna a longitudinálna relaxácia sú dva od seba vzájomne nezávislé fyzikálne deje.
Longitudinálna relaxácia – T1.
Po ukončení prísunu energie z vonkajšieho prostredia (RF pulzom) sa protóny zbavujú nadbytočnej energie a vracajú sa do paralelného – energeticky menej náročného – postavenia. Dochádza k výmene tepelnej energie. Výsledkom je postupný vzrast longitudinálnej magnetizácie v čase.
Energia sa teda postupne odovzdáva do okolia, ktoré označujeme pojmom "mriežka", preto sa tento typ relaxácie označuje aj pojmom „"relaxácia spin-mriežka"“.
Na Obr.5. je graficky znázornený nárast longitudinálnej relaxácie v čase po ukončení RF pulzu. Táto krivka sa tiež nazýva "T1 krivka". Ako T1 sa tiež označuje "časová konštanta", ktorá hovorí, za aký dlhý čas určité tkanivo nadobudne 2/3 svojej pôvodnej maximálnej longitudinálnej relaxácie. Nejde o presne určené číslo, skôr vyjadruje rýchlosť, ako k tomu v jednotlivých tkanivách dôjde – podobne ako napr. polčas rozpadu.
Časová konštanta alebo tiež "relaxačný čas T1" je 2 až 12-krát dlhší ako časová konštanta resp. relaxačný čas T2 (pozri nižšie). T1 v biologických tkanivách má rozsah 200 – 2000 ms, T2 30 – 150 ms. Hodnota T1 závisí na zložení tkaniva, jeho štruktúre. Výmena energie prebieha rýchlo, keď sa precesná frekvencia protónov blíži precesnej frekvencií okolia – „mriežky“ – teda sú v rezonancií. Napríklad ak je v okolí protónov čistá voda so svojimi malými a rýchlo sa pohybujúcimi molekulami, odovzdávanie energie je ťažké a pomalé – preto má voda dlhý relaxačný čas T1. Ak je „mriežka“ tvorená molekulami strednej veľkosti (väčšina tkanív ľudského tela je zmesou tekutiny a molekúl rôznej veľkosti), energia je odovzdávaná rýchlejšie. Za krátky relaxačný čas tukov sú zodpovedné uhlíkové väzby na konci dlhých reťazcov karboxylových kyselín. Relaxačný čas T1 ďalej závisí od sily vonkajšieho magnetického poľa – čím je táto vyššia, tým je dlhší. V silnejšom magnetickom poli je totiž precesná frekvencia vyššia (vyplýva to z Larmorovej rovnice) a odovzdávanie energie okoliu je ťažšie.
Tranzverzálna relaxácia – T2.
Okamžite po ukončení pôsobenia RF pulzu sa protóny, ktoré dovtedy rotovali precesnou frekvenciou spoločne vo fáze, začnú „rozfázovávať“. Výsledkom je pokles tranzverzálnej magnetizácie v čase. Príčina tohoto procesu je zložitejšia, ako v prípade longitudinálnej magnetizácie. Za prvé: ani v tom najideálnejšom prípade nie je vonkajšie magnetické pole úplne homogénne (nemá rovnakú silu), čo spôsobuje odlišnosti v precesných frekvenciách (vyplýva to z Larmorovej rovnice). Za druhé: každý protón je inak ovplyvňovaný nehomogenitami magnetických polí vo svojom okolí – v samotnom tkanive (rôzna štruktúra, rôzna distribúcia molekúl, rôzne vlastné drobné magnetické polia). Efekt je rovnaký ako v prvom prípade – odlišné precesné frekvencie. Obe tieto príčiny spôsobia, že po ukončení RF pulzu dôjde k veľmi rýchlemu rozfázovaniu protónov a poklesu tranzverzálnej magnetizácie.
Tranzverzálna relaxácia sa preto tiež označuje ako "relaxácia spin-spin", vyjadrujúc tak jednu z jej príčin – spinové interakcie.
Tak ako v prípade longitudinálnej magnetizácie, možno jej zmeny znázorniť v čase (Obr.6.) v podobe "T2 krivky". A takisto existuje "časová konštanta T2", ktorá hovorí, za aký dlhý čas v určitom tkanive klesne tranzverzálna magnetizácia na 1/3 jej pôvodnej maximálnej hodnoty.
"Relaxačný čas T2" je 2 až 12-krát kratší ako T1 (30 – 150 ms). Napríklad voda alebo iná tekutina má okrem dlhého relaxačného času T1 dlhý aj čas T2. Rovnako i tkanivá s vyšším obsahom vody majú vyššie relaxačné časy T1 a T2 ako tie, ktoré vody obsahujú málo. Napríklad patologicky zmenené tkanivo má vyšší obsah vody ako okolité zdravé. Dlhší relaxačný čas T2 vody je podmienený tým, že jej malé molekuly sa rýchlo pohybujú, rovnako ako ich malé ale rovnaké lokálne magnetické polia. Tie sa rýchlym pohybom homogenizujú a tak voda nemá žiadne významnejšie lokálne nehomogenity magnetického poľa, ktoré by relaxačný čas T2 skracovali. Zmes vody a organických molekúl rôznej veľkosti vyvoláva väčšie lokálne nehomogenity a hodnota relaxačného času T2 je zreteľne nižšia.
Typy RF pulzov.
Existujú rôzne typy RF pulzov. Jedným zo základných je tzv. "90° pulz". Dodá protónom také množstvo energie, že longitudinálnu magnetizáciu úplne vynuluje – v tkanive bude rovnaký počet paralelne i antiparalelne usporiadaných protónov. Zároveň vznikne tranzverzálna magnetizácia. Zjednodušene to vyzerá tak, akoby takýto typ RF pulzu „preklopil“ longitudinálnu magnetizáciu o 90° a vytvoril z nej tranzverzálnu (preto ten názov). Existuje mnoho iných druhov – napríklad "180° pulz", ktorý dodá také množstvo energie, že otočí pomer paralelne a antiparalelne usporiadaných protónov a „preklopí“ vektor longitudinálnej magnetizácie o 180°.
Celkový magnetický moment tkaniva a FID signál.
T1 i T2 relaxácia po ukončení RF pulzu prebiehajú súčasne, ide však o dva na sebe nezávislé procesy. Ak sa použije 90° pulz, ktorý „preklopí“ longitudinálnu magnetizáciu do tranzverzálnej, po jeho ukončení sa automaticky systém začne vracať do rovnováhy (Obr.7.): tranzverzálna magnetizácia klesá (protóny sa postupne rozfázujú) a longitudinálna stúpa (protóny odovzdávajú nadbytočnú energiu „mriežke“). Oba procesy vytvárajú jeden spoločný vektor, ktorý tvorí celkový magnetický moment tkaniva. Tento vektor nie je statický, ale rotuje precesnou frekvenciou – výsledkom je, že sa jeho „hrot“ špirálovito zdvíha (ako sa skracuje tranzverzálna magnetizácia), zároveň sa zmenšuje jeho uhol voči smeru pôsobenia externého magnetického poľa, a nakoniec splynie s plne obnovenou longitudinálnou magnetizáciou. Pohyb sa podobá špirále na povrchu kužeľa, začínajúcej na báze a končiacej na jeho hrote.
Tým, že tento magnetický vektor rotuje, dokáže v citlivých prijímacích cievkach indukovať elektrický prúd – a indukovať požadovaný signál. Signál má stabilnú frekvenciu, ktorá je rovná frekvencií precesie, no postupne klesajúcu intenzitu, ako sa vektor magnetického momentu „odkláňa“ od tranzverzálnej roviny (Obr.8.). Označuje sa ako "FID signál" – z anglického „"free induction decay"“. Intenzita tohoto signálu závisí od veľkosti longitudinálnej a tranzverzálnej magnetizácie. Preto sa často v ďalšom popise T1 a T2 kriviek namiesto termínov „veľkosť magnetizácie“ používa výraz "signálová intenzita".
Odlíšenie jednotlivých tkanív – T1, T2 a PD váženie.
Aby bolo možné jednotlivé tkanivá rozlíšiť, musia sa odlišovať rozdielnou signálovou intenzitou.
Ak sa do ľudského tela, ktoré sa skladá z mnohých typov tkanív, vyšle 90° pulz, dôjde k zániku longitudinálnej a vzniku tranzverzálnej magnetizácie. Ak budeme čakať dostatočne dlhý čas, longitudinálna magnetizácia sa postupne úplne obnoví vo všetkých tkanivách. Ak sa po tomto čase vyšle ďalší 90° pulz, prijatý signál bude zo všetkých tkanív rovnako silný. Čas medzi dvomi RF pulzami sa označuje skratkou "TR" – z anglického „"time to repeat"“ (čas do opakovania). 
Ak bude čas TR medzi RF pulzami tak krátky, že sa nestihne úplne obnoviť longitudinálna magnetizácia vo všetkých tkanivách, po druhom 90° pulze bude signál týchto tkanív slabší – a teda bude možné týmto spôsobom odlíšiť tkanivá podľa ich odlišnosti v longitudinálnej magnetizácií – v T1. Za krátky čas TR sa považuje čas pod 500 ms, za dlhý nad 1 500 ms.
Použitie dvoch a viacerých RF pulzov sa označuje termínom "pulzová sekvencia". Existuje ich veľké množstvo, s odlišnými typmi RF pulzov a odlišnými časmi TR. Typ pulzovej sekvencie určuje, aký bude mať signál z tkaniva charakter. Predchádzajúci odsek jednu takú pulzovú sekvenciu popisoval. Skladala sa z dvoch 90° pulzov, ktoré šli za sebou po uplynutí času TR. Ak bol tento čas krátky, podarilo sa odlíšiť typy tkaniva podľa veľkosti ich longitudinálnej magnetizácie – podľa T1. Obraz, ktorý znázorní odlíšenie tkanív podľa T1, sa nazýva "T1 vážený obraz". Čím je rozdiel väčší, tým väčší kontrast bude medzi príslušnými typmi tkanív.
Okrem T1 vážených obrazov možno vytvoriť príslušnými pulzovými sekvenciami i "T2 vážené" a tzv. "protón denzitne (PD) vážené obrazy". Cielenými pulzovými sekvenciami sa dajú tieto jednotlivé charakteristiky tkanív – „váženia“ – zvýrazniť alebo potlačiť. Jednotlivé sekvencie si vyberá lekár pri vyšetrení podľa toho, čo je potrebné zobraziť a o akú predpokladanú chorobu ide.
Vznik T2 váženého obrazu vysvetľuje nasledujúca pulzová sekvencia. Začína 90° pulzom. Po ukončení jeho pôsobenia začnú protóny strácať fázovú koherenciu, čo má za následok pokles tranzverzálnej magnetizácie. Po určitom čase, ktorý sa označuje ako "čas TE/2", nasleduje ďalší, tentoraz "180° RF pulz". Ten spôsobí, že protóny začnú precesnou frekvenciou vykonávať pohyb presne opačným smerom, ako ho vykonávali pred ním. Následkom je, že po určitom čase, ktorý je rovný času TE/2, dôjde opätovne k sfázovaniu protónov – znovu sa obnoví tranzverzálna magnetizácia. Silný signál, ktorý v tomto okamihu zaznamenajú prijímacie cievky, sa označuje ako "echo" alebo "spinové echo". Potom sa protóny znovu rozfázuju. Možno ich sfázovať ďalším, prípadne niekoľkými ďalšími po sebe nasledujúcimi 180° pulzmi a zaznamenať ďalšie a ďalšie echá. Výslednú krivku znázorňuje obr.9. Je z nej zrejmé, že jednotlivé echá majú postupne čoraz nižšiu a nižšiu signálovú intenzitu. Dôvodom je, že 180° pulz neutralizuje len vplyvy spôsobujúce defázovanie, ktoré sú konštantné – teda len zmeny spôsobené stabilnou nehomogenitou vonkajšieho magnetického poľa. Meniace sa lokálne magnetické polia v samotnom tkanive nie sú týmto typom pulzu neutralizované. Typ krivky na obr.9. sa označuje ako "T2 krivka".
Pri použití pulzovej sekvencie zloženej len z jedného 90° a jedného 180° pulzu – a teda len s jedným echom – a vedením krivky len po vrcholoch sínusoidy signálu nad osou x (vyjadrujúcou čas) je výsledkom tzv. "T2*-krivka". Vyjadruje pokles tranzverzálnej magnetizácie podmienenej samotnými vlastnosťami lokálnych magnetických polí tkaniva a má veľký význam v rýchlom zobrazovaní magnetickou rezonanciou.
Čas od ukončenia 90° pulzu až po snímanie echa sa označuje ako "čas TE" (z angl. „"time to echo"“) a je zložený z dvoch rovnakých časových úsekov TE/2. TE čas je možné zvoliť podľa toho, ako má byť výsledný obraz „vážený“. Čím je tento čas kratší, tým vyššia je intenzita echa. Naopak, čím je TE čas dlhší, tým je echo slabšie – zreteľne to vyplýva z obr.6. a 9. Ak je čas TE príliš krátky, dôjde vo ýslednom obraze k strate kontrastu, pretože za krátky čas sa sa rozdiely v tranzverzálnej magnetizácií nestihnú dostatočne vytvoriť (T2 krivky tkanív sú príliš blízko seba). Ak je príliš dlhý, vzhľadom na slabé echo sa znižuje schopnosť cievok odlíšiť ho od okolitého šumu – obrázok je zrnitý, má nízky "odstup signál-šum" (bežne sa používa skratka "SNR" z angl. „"signal to noise ratio"“).
Pulzové sekvencie.
Klasické sekvencie.
Spin-echo (SE) sekvencia.
Sekvencia zložená z 90° a následného jedného alebo viacerých 180° RF pulzov sa nazýva "spin-echo sekvencia". Patrí k základným pulzovým sekvenciám, využívaným v zobrazovaní magnetickou rezonanciou. Pomocou nej sa dajú získať nielen T2 ale i T1 a PD vážené obrazy. Na Obr.10 sú znázornené všetky zložky sekvencie i označenia časov.
Obr. 11. poskytuje predstavu, aký sa získa druh „váženého“ obrazu pri príslušných úpravách dĺžky časov TR a TE. Ukazuje, že množstvo longitudinálnej magnetizácie T1 (teda intenzita signálu) je určené dĺžkou času TR. Ten určuje, aké množstvo longitudinálnej magnetizácie bude „preklopené“ 90° RF pulzom a bude tvoriť základ pre tranzverzálnu magnetizáciu T2. Intenzitu signálu T2 potom určuje dĺžka času TE.
„Saturation recovery“ a „Partial saturation“ sekvencie.
Ide o typ pulzových sekvencií, ktoré využívajú čisto 90° RF pulzy. Slovenský preklad ich názvov – „sekvencia s úplným návratom saturácie“ a „sekvencia s čiastočným návratom saturácie“ sa v praxi nepoužíva. Jediný rozdiel medzi nimi je v čase TR. Prvá sekvencia má dlhé TR – dochádza tak k takmer úplnému obnoveniu longitudinálnej magnetizácie pred ďalším 90° pulzom – „saturation recovery“. Výsledný obraz je PD vážený. U druhej je naopak TR krátke a longitudinálna magnetizácia sa kompletne neobnoví – „partial saturation“. Výsledný obraz je T1 vážený.
„Inversion recovery“ (IR) sekvencia.
Ide v podstate o obrátenú sekvenciu spin-echo (SE). Začína 180° RF pulzom, po ktorej nasleduje 90° RF pulz. Prvý, 180° pulz „prevráti“ longitudinálnu magnetizáciu o 180°, teda proti smeru vektora vonkajšieho magnetického poľa. Aby sa dal získať merateľný signál, nastupuje druhý, 90° pulz. Tkanivo s rýchlejším návratom longitudinálnej magnetizácie – teda kratším časom T1 – bude produkovať slabší signál, pretože 90° pulz „preklopí“ tranzverzálne menšiu zostatkovú magnetizáciu.
O tom, aký bude mať obraz charakter, rozhoduje tzv. "inverzný čas TI" – teda čas medzi 180° a 90° pulzom. Čas TR je čas medzi dvomi 180° pulzami. Tento typ sekvencie produkuje T1 vážené obrazy, ktoré sú „ťažšie vážené“ ako v prípade „partial saturation“ sekvencií – vytvárajú väčší kontrast medzi tkanivami s rôznym časom T1. Umožňuje napríklad veľmi dobré odlíšenie sivej a bielej hmoty mozgu.
Rýchle sekvencie.
Vyššie uvedené sekvencie majú jednu nevýhodu – sú pomalé, majú dlhý tzv. "akvizičný čas". Pulzové sekvencie trvajú dlho, slabý signál vyžaduje opakované merania z rovnakej oblasti, aby sa zvýšil odstup signálu od šumu pozadia, akvizičný čas sa predlžuje so zvyšovaním rozlíšenia jednotlivých obrazov (so zmenšovaním veľkosti obrazových prvkov (pixelov)). Vyšetrenie trvá dlho, pacient často nevydrží bez pohybu a následkom sú poruchy obrazu. Navyše človek vykonáva pohyby, ktoré sa nedajú vôbec, alebo dlhodobo vôľou ovplyvniť – napr. dýchanie, pohyb čriev (peristaltika) či srdcová činnosť. Čiastočným riešením tohoto problému sú rýchle zobrazovacie sekvencie, ako napríklad FLASH (z angl. fast low angle shot) alebo GRASS (z angl. gradient recalled acquisition steady state), a mnohé ďalšie, so skratkami, ktoré sa často odlišujú podľa jednotlivých výrobcov MR prístrojov.
V globále sa rýchle sekvencie snažia o skrátenie času TR, ktorý patrí k najväčším „spomaľovačom“ samotného vyšetrenia. Nesie to so sebou množstvo technických problémov – jedným z nich je to, že pri príliš krátkom TR nemožno z časových dôvodov použiť 180° RF pulz na vytvorenie echa, ako je to v SE sekvencií. Ďalším je to, že skrátenie TR so sebou nesie i skrátenie času na regeneráciu longitudinálnej magnetizácie a tým pádom i slabší signál – zostane málo longitudinálnej magnetizácie, ktorú môže nasledujúci pulz preklopiť.
"Turbo spin-echo" (TSE) alebo „fast spin-echo“ (FSE) sekvencie.
Čo sa týka T2 váženej SE sekvencie, je nepodstatné či TE je 60 alebo 100 ms. Získaný signál je veľmi podobný. Práve viacnásobné echá využívajú TSE alebo FSE techniky na vyplnenie k-priestoru potrebnými informáciami k tvorbe obrazu. Skrátenie času trvania sekvencie je priamo úmerné počtu použitých ech. Čo sa týka T2 vážených obrazov, prakticky úplne nahradili štandardné SE sekvencie. Oproti nim majú totiž len jednu vážnejšiu nevýhodu – sú menej citlivé na krvácanie. Strata menších detailov je nahradená predĺžením TR (zlepšenie kontrastu) a zvýšením priestorového rozlíšenia. T2 vážené TSE/FSE obrazy majú ešte jednu do istej miery nepríjemnú vlastnosť – zvyšujú signálovú intenzitu tukového tkaniva. Na druhej strane zo svojej podstaty využívajú magnetizačný transfer (pozri ďalej), ktorý zlepšuje kontrast výsledného obrazu.
Kombinácia IR sekvencie s TSE/FSE metódami sa nazýva TIR alebo TIRM. Tieto sekvencie sú často používané v nastavení, ktoré potláča signál likvoru alebo tuku (pozri ďalej).
TSE/FSE technika sa kombinuje i s ďalšími metódami na skrátenie času, napríklad s technikami neúplného zberu k-priestoru (pozri ďalej). Takouto kombináciou je sekvencia HASTE. Existujú i sekvencie kombinujúce GE a TSE/FSE.
„Gradient-echo“ (GE) sekvencie.
Namiesto 180° RF pulzu používajú magnetický gradient – k existujúcemu vonkajšiemu magnetickému poľu sa pridá na veľmi krátky čas ďalšie. Výsledkom je riadené zvýšenie jeho nehomogenity a rýchlejší zánik tranzverzálnej magnetizácie – kratší čas T2. Potom sa gradient vypne a krátko nato zapne – v rovnakej sile, ale opačnom smere. Má to v podstate rovnaký účinok ako 180° pulz, ale je to časovo výrazne menej náročný proces. Výsledkom je echo, tentoraz tzv. gradientové echo, a sekvencie, ktoré tento systém používajú sa označujú ako sekvencie gradientového echa, alebo častejšie skratkou GE. Čím je čas TE dlhší, tým je výsledný obraz viac T2* vážený (gradient totiž ovplyvňuje aj vnútorné nehomogenity magnetického poľa).
Namiesto 90° RF pulzu, ktorý spôsobí kompletné vymiznutie longitudinálnej magnetizácie, používajú 10 – 30° RF pulz – „nespotrebuje“ sa celá longitudinálna magnetizácia a zostane jej dosť aj pre nasledujúce série pulzov, a to i v prípade veľmi krátkeho času TR. Zároveň je samotný RF pulz kratší. Čím má tento pulz vyšší uhol, tým je výsledný obraz viac T1 vážený.
Typickým prípadom zobrazovacej sekvencie, ktorá využíva takéto riešenia, je FLASH (skratka je z anglického „"fast low angle shot"“), ktorá patrí k najpoužívanejším rýchlym GE sekvenciám a umožňuje i objemové (3D) zobrazovanie.
Ich veľkou výhodou je vysoká citlivosť k degradačným produktom hemoglobínu, látkam, ktoré majú schopnosť lokálne narušiť magnetické pole – používajú sa teda často napríklad k diagnostike krvácania (najmä staršieho) do mozgového tkaniva. Táto citlivosť je však i na škodu: tento typ sekvencií má problémy zobraziť rozhrania kosť-tkanivo alebo vzduch-tkanivo.
"Steady-state" alebo tzv. rovnovážne techniky.
Ide o rozšírenie konceptu FLASH techniky, pri ktorých sa využíva iba časť longitudinálnej magnetizácie (RF pulzy menšie ako 90°). Zjednodušene ide o použitie tak malých uhlov RF pulzov, pri ktorých dôjde k úplnému obnoveniu longitudinálnej magnetizácie ešte pred ďalšou excitáciou – nastane rovnovážny stav. Minimalizuje sa vplyv T1, a naopak sa zvýrazňuje vplyv T2* relaxácie a to i napriek krátkemu TR. Obraz je T2* vážený.
Do tejto skupiny patria sekvencie trueFISP, FISP, PSIF, CISS, DESS a ďalšie, väčšinou používané v zobrazovaní kĺbov.
MP-GE techniky.
Sú do istej miery podobné IR sekvenciám. Na zvýraznenie požadovaného kontrastu sa pred zberom dát tiež používa inverzný pulz. Rozdiel je v tom, že IR sekvencia ho používa pri každom jednotlivom meraní, zatiaľ čo v tomto prípade je to pulz preparačný (preto skratka MP, z anglického „"magnetization prepared"“), pred zberom dát z celej oblasti záujmu. Podobne ako IR sekvencia zvýrazňujú rozdiely v T1. 
Typickým príkladom je tzv. turboFLASH sekvencia, ktorá sa dnes využíva napríklad v dynamických štúdiách distribúcie kontrastnej látky v tkanivách. Z 3D techník do tejto skupiny patrí MP-RAGE, ktorá má dokonca lepší kontrast ako T1 SE sekvencia.
„Multislice“ techniky.
Ďalším zo spôsobov, ako sa vysporiadať s dlhým časom TR je tzv. „multislice“ technika. Dlhý čas TR umožňuje s určitým vzájomným časovým posunom snímať signály z viacerých vrstiev z oblasti záujmu. Analyzuje sa teda v čase TR nie jeden, ale niekoľko výsledných obrazov/rezov naraz.
Techniky paralelnej akvizície.
Podstata je v spojení viacerých samostatných cievok s vysokou lokálnou citlivosťou a nízkym odstupom signál-šum. Každá je pripojená na samostatný prijímač signálu (až 128-kanálov), ktorý sníma paralelne s ďalšími okolitými cievkami, a každá vytvára samostatný, vysoko kvalitný obraz, ktorý sa následne skombinuje do konečnej podoby. Výsledkom je vysoko kvalitné zobrazenie, ktoré by tradičným spôsobom bolo podstatne časovo náročnejšie.
Techniky využívajúce neúplný „zber“ k-priestoru.
Časovo najnáročnejšou časťou pri konvenčných SE alebo GE sekvenciách je „plnenie“ k-priestoru v smere fázu kódujúceho gradientu. Preto sa vyvinuli postupy, ktoré sa snažia tento čas rôznymi spôsobmi skrátiť – napríklad sa meria len každý druhý „riadok“ a chýbajúce dáta sa interpolujú; napríklad sa za ne dosadia nulové hodnoty. Výsledkom je skrátenie času sekvencie, mierna strata ostrosti, no zlepšenie odstupu signál-šum. Tento postup je možné uplatniť v 2D i 3D zobrazovaní. K 3D sekvenciám, ktoré ho využívajú, patria tzv. VIBE a turboMRA.
Ďalšou možnosťou, ako „oklamať“ k-priestor spočíva v jeho ďalšej zaujímavej vlastnosti: „dolná“ polovica je akoby „zrkadlovým odrazom“ hornej a k-priestor tak obsahuje nadbytočné informácie, ktoré nie sú k tvorbe obrazu nutné. V praxi ale nie je tento „odraz“ absolútny, a preto sa plní o niečo viac ako 50% Fourierovho k-priestoru. Pri použití tejto techniky dochádza k zníženiu odstupu signál-šum, pretože naplnenie kompletného k-priestoru má podobný efekt ako kontrolné alebo dvojité meranie. Sekvencia využívajúca túto techniku je napríklad HASTE (z anglického "„half-Fourier acquired single-shot turbo spin-echo“").
Ultra-rýchle sekvencie.
Tento termín je vyhradený technikám echo-planárneho zobrazovania (EPI). Vytvorenie jedného obrazu trvá 80 – 120 ms. Klasický typ používa jeden excitačný pulz a viacpočetné fázu kódujúce echá. V obraze sa objavujú artefakty z veľkého počtu ech a z rozhraní kosť/tkanivo a vzduch/tkanivo. Nutnosťou je dokonalé potlačenie signálu tuku, nevýhodou obmedzené priestorové rozlíšenie. Napriek všetkému dnes existujú viaceré aplikácie, ktoré by bez tejto techniky neboli možné – sú nevyhnutnou súčasťou difúzne váženého zobrazovania (DWI) pri včasnej diagnostike mozgového infarktu; umožňujú rýchle zobrazenie veľkých objemov tkanív, ktoré je nutné pri funkčnom MR zobrazovaní (fMRI) a zobrazení cievneho zásobenia srdca.
Tvorba obrazu.
Výber a hrúbka vrstvy.
Aby zo signálu, ktorý sa získa z ľudského tela, vznikol skutočný obraz, je potrebné presne vedieť, odkiaľ z ľudského tela prichádza. Princíp je relatívne jednoduchý – pacient v skutočnosti neleží v magnetickom poli, ktoré má v celom rozsahu rovnakú silu, ale toto pole sa plynule mení – napr. je najslabšie pri hlave a plynule sa zosilňuje smerom k nohám. Toto prídavné magnetické pole sa nazýva "gradientové pole" a vytvárajú ho tzv. "gradientové cievky". Výsledkom je rôzna sila vonkajšieho magnetického poľa v každom z ľubovoľných rezov pacientom, ktoré si rádiológ vyberie. Preto protóny v jednom priečnom reze majú inú precesnú frekvenciu (vyplýva to z Larmorovej rovnice) ako protóny v reze inom – takže aj ich signál má inú frekvenciu. Stačí teda vyslať RF pulz s frekvenciou, ktorá zodpovedá napríklad frekvencií protónov z priečneho rezu hlavy, dôjde k ich rezonancií (protóny v okolitých vrstvách majú iné frekvencie a preto u nich k prenosu energie nedôjde) a výsledkom je signál z požadovanej vrstvy.
Hrúbka želanej vrstvy sa dá ovplyvniť dvomi spôsobmi. Prvým je to, že sa do pacienta nevyšle RF pulz s jednou určitou frekvenciou, ale s určitou šírkou frekvenčného pásma (angl. "bandwidth"), napríklad 42 až 42,5 MHz. Čím bude rozpätie väčšie, tým bude vrstva hrubšia, pretože prenos energie bude možný vo väčšom rozsahu precesných frekvencií protónov. Druhý spôsob spočíva v možnosti meniť strmosť gradientového poľa. Ak je toto pole strmšie – rozdiel sily vonkajšieho magnetického poľa napr. pri nohách je oproti poľu pri hlave vysoký – precesné frekvencie sa s jednotkou vzdialenosti odlišujú výraznejšie. Teda ak sa strmosť gradientového poľa zväčší na dvojnásobok, pričom RF pulz bude mať rovnakú šírku frekvenčného pásma, hrúbka vrstvy bude polovičná. Pôsobiaci gradient sa nazýva "vrstvu kódujúci gradient".
Vrstvu určujúci gradient sa zapína len počas trvania RF pulzu.
Určenie presnej polohy zdroja signálu vo vrstve.
Po určení miesta a hrúbky rezu je ďalej potrebné zistiť, odkiaľ presne z neho prichádzajú jednotlivé signály a tie potom priradiť jednotlivým pixelom v konečnom obraze. Na to sa využívajú znovu magnetické gradienty.
Frekvenciu kódujúci gradient.
Po RF pulze všetky protóny vo vrstve majú rovnakú precesnú frekvenciu. Ak sa zapne ďalší magnetický gradient v smere vrstvy (napr. sprava doľava), jednotlivé „stĺpce“ protónov začnú precedovať inou frekvenciou a signály z týchto stĺpcov budú mať rovnako špecifickú frekvenciu – čo umožní ich príslušné zaradenie. Pôsobiaci gradient sa nazýva "frekvenciu kódujúci gradient". Šírka pásma, ktorá takto kóduje jednotlivé stĺpce sa označuje anglickým výrazom „bandwidth“. Obraz tvorený napríklad z 256 stĺpcov, bude mať každý stĺpec kódovaný určitým pásmom frekvencií. Celá šírka pásma sa označuje ako „bandwidth merania“, šírka pre jednotlivý stĺpec ako „pixel bandwidth“. 
Bandwidth sekvencie určuje jej trvanie a ovplyvňuje i odstup signálu od šumu (SNR). Široký skracuje čas na zber signálu, ale negatívom je nižšie SNR. Úzky snímanie naopak predlžuje (čo zvyšuje citlivosť na artefakty), ale poskytuje lepšie SNR.
V súvislosti s kódovaním frekvencie sa stretávame zo zaujímavým artefaktom – tzv. "artefaktom chemického posunu". Ako bolo už v predchádzajúcom texte spomenuté, protóny viazané vo vode a v mastných kyselinách majú odlišné fyzikálno-chemické vlastnosti, čo má za následok rozdiel v ich rezonančnej frekvencií. Ten má v magnetickom poli 1,5 T hodnotu 217 Hz. Keďže je táto frekvencia použitá i na kódovanie polohy signálu v priestore, signál tuku a signál vody dáva mierne odlišnú priestorovú informáciu, než je skutočnosť. Pre pixel bandwidth 130 Hz je to posun o 1 – 2 pixely. Výsledkom sú hypointenzné a hyperinenzné arteficiálne línie v miestach hraníc voda-tuk.
Fázu kódujúci gradient.
Ďalším krokom je určenie polohy signálu v rámci stĺpca. Na krátky čas sa zapne ďalší magnetický gradient v smere stĺpcov (kolmý na predchádzajúci). Výsledkom je rozfázovanie dovtedy vo fáze precedujúcich protónov v stĺpci – protóny, kde je gradient najsilnejší, začnú precedovať rýchlejšie ako tam, kde sa gradient postupne zoslabuje. Gradient pôsobí veľmi krátko, po vypnutí sa frekvencia protónov vracia k pôvodným hodnotám, no ich rozfázovanie pretrvá. Preto sa pôsobiaci gradient nazýva "fázu kódujúci gradient". V skutočnosti sa tento typ gradientu zapína pred frekvenciu kódujúcim gradientom.
Táto časť je jedným z veľkých problémov MR zobrazovania. Aby sa totiž dali odlíšiť jednotlivé susediace riadky, gradient musí mať také vlastnosti, aby fázu v jednom riadku otočil o 180° voči susednému. Výsledkom ale je, že každý druhý riadok má rovnakú fázu a nedá sa preto vzájomne odlíšiť. Aby to bolo možné, je nutné fázu kódujúci gradient znovu zapnúť s odlišnou amplitúdou, pričom týchto meraní s odlišnými amplitúdami gradientu treba urobiť toľko, koľko je v obraze riadkov. A to je časovo veľmi náročná časť pulzovej sekvencie.
Vďaka týmto prídavným gradientom je možné následné spracovanie signálov, ktoré už obsahujú informáciu o svojej polohe vo vrstve. Matematickým procesom, ktorý sa nazýva Fourierova transformácia sa následne zrekonštruuje celý obraz, kde svetlejšie body predstavujú silnejší a tmavšie slabší signál.
Typický vzhľad obrazov v jednotlivých váženiach.
Obrazy sú v odtieňoch sivej. Ak je na obraze nejaký útvar svetlejší ako jeho okolie, označuje sa ako "hyperintenzný". Ak je tmavší ako okolie, označuje sa ako "hypointenzný". Ak sa odtieň od okolia nelíši, je "izointenzný".
T1 vážený rez mozgom – mozgová kôra je tmavšia ako biela hmota, tekutina je tmavá – likvor.
PD vážený rez mozgom – mozgová kôra je svetlejšia ako biela hmota (obsahuje viac protónov), tekutina je tmavšia, nie však tak tmavá, ako pri T1 váženom obraze.
T2 vážený rez mozgom – mozgová kôra je svetlejšia ako biela hmota, tekutina je biela.
Uvedené pravidlá sú len orientačné, u rôznych typov sekvencií sa môžu odtiene jednotlivých štruktúr meniť podľa nastavenia a potreby diagnostiky.
Vplyv toku krvi na výsledný obraz.
Hlavný problém spočíva v tom, že krv je v ľudskom tele v neustálom pohybe. Ak sa do určitej oblasti vyšle RF pulz, ktorý odovzdá svoju energiu protónom a dôjde k príslušným zmenám v longitudinálnej a tranzverzálnej magnetizácií, nastane situácia, pri ktorej z oblasti záujmu takto ovplyvnená krv odtečie a naopak do nej pritečie krv nová, neovplyvnená RF pulzom. Preto sa z oblasti cievy nezíska žiaden signál a na obraze sa zobrazí ako veľmi tmavá štruktúra. Tento fenomén sa označuje anglickým pojmom „"flow void"“.
Na druhej strane môže byť ale prierez cievy aj biely. Napríklad v prípade, že krátko po sebe nasledujú dva 90° RF pulzy, ktorých účelom je odlíšiť tkanivá s rozdielnym T1. Prvý pulz „zruší“ longitudinálnu magnetizáciu vo vrstve, druhý nasleduje krátko po prvom, kedy je longitudinálna relaxácia tkanív rôzna (nestihne sa kompletne a rovnako obnoviť). Do meranej vrstvy medzitým pritečie krv, ktorá ju má maximálnu, lebo sa „vyhla“ prvému pulzu – výsledkom je silný signál z cievy.
Je to však ešte oveľa komplikovanejšie. Pri moderných rýchlych sekvenciách signál závisí i na smere toku krvi, jeho rýchlosti a charaktere prúdenia. Tieto efekty sa využívajú v zobrazovaní ciev magnetickou rezonanciou – tzv. MR angiografií.
Aby sa pulzová sekvencia stala necitlivou na tok a pohyb, sú použité rôzne špeciálne nastavenia magnetických gradientov, napríklad kompenzácia toku alebo gradientové zrefázovanie pohybu (GMR, z angl. „gradient motion rephasing“).
Chemický posun (angl. „chemical shift“).
V súvislosti so signálovou intenzitou tkanív je potrebné sa zmieniť o jednom zvláštnom efekte, ktorý sa označuje ako "chemický posun". Je spôsobený odlišnými fyzikálno-chemickými vlastnosťami protónov, ktoré sú viazané v molekulách vody, a protónov, ktoré sú súčasťou chemickej štruktúry mastných kyselín. V molekule vody je elektrón protónu viazaný atómom kyslíka a protón tak obrazne „stráca svoj štít“. Na druhej strane elektróny protónov, ktoré sú vo väzbe s atómami uhlíka v mastných kyselinách, nie sú vyviazané a preto „poskytujú protónom lepší štít“ – majú preto menšie lokálne magnetické pole ako protóny v molekule vody. Konečným efektom je to, že precesné frekvencie protónov voľných mastných kyselín sú nižšie ako frekvencie protónov vody – efekt, ktorý sa označuje ako chemický posun. Rozdiely vo vzájomnej precesnej frekvencií sú vyššie v silnejších vonkajších magnetických poliach. Molekuly obsahujúce „mastné“ protóny majú strednú veľkosť a ich pohyby sú blízke precesnej frekvencií – výsledkom je krátky T1-relaxačný čas. Tuk je preto v T1 vážených obrazoch svetlý. Zároveň má tukové tkanivo len málo „statických“ súčasti, ktoré by umožňovali rýchle rozfázovanie počas T2 relaxácie – tuk je preto svetlý i na T2 vážených obrazoch. Je tak jediným tkanivom, pri ktorom dlhý T2 relaxačný čas nie je spojený s predĺženým T1 relaxačným časom.
Efekt chemického posunu má veľký význam v určitých typoch pulzových frekvencií, pri ktorých sa potláča práve signál tukového tkaniva.
Chemický posun je teda spôsobený znížením indukcie vonkajšieho magnetického poľa magnetu B0 účinkom magnetického poľa okolitých elektrónov, ktorých pole pôsobí v opačnom smere. Toto tienenie charakterizuje tieniaca konštanta σ, pričom výsledné magnetické pole v tesnom okolí jadra je B=B0(1-σ), ak B0 je pôvodné magnetické pole magnetu.
Difúzia.
Schopnosť molekúl vody vykonávať chaotický náhodný pohyb v danom tkanive je možné definovať tzv. "koeficientom difúzie". Krátkodobé pôsobenie magnetického gradientu spôsobí prechodnú zmenu v rezonančných frekvenciách, následné rozfázovanie protónov a pokles tranzverzálnej magnetizácie. Pôsobením rovnakého gradientu, ale v opačnom smere, spôsobí „sfázovanie“ a nárast tranzverzálnej magnetizácie – ale len pre stacionárne tkanivo. Pre molekuly, ktoré medzitým zmenili svoju polohu, bude opätovné sfázovanie neúplné. Tkanivá alebo oblasti tkanív so zvýšenou difúziou budú preto v difúziou vážených obrazoch (DWI) hypointenzné. Zobrazovanie difúzie vyžaduje veľké prídavné magnetické gradienty k tým, ktoré sa používajú na priestorové kódovanie signálu. Difúziou vážený obraz, pri ktorom intenzita signálu nezávisí od smeru difúzie sa tiež označuje ako „trace-weighted“ alebo izotropickou difúziou vážený obraz.
Magnetizačný transfer.
Molekuly vody v blízkosti makromolekúl sú určitým spôsobom „viazané“, nemôžu sa voľne pohybovať a majú veľmi krátky T2 relaxačný čas. Príčinou je veľký rozdiel v rezonančných frekvanciách, ktorý spôsobuje rýchle rozfázovanie tranzverzálnej magnetizácie. Tieto molekuly vody sa nedajú priamo zobraziť, no majú veľmi široké spektrum rezonančných frekvencií. Použitím rádiofrekvenčného saturačného pulzu dôjde k nasledovnému efektu: Pretože tieto molekuly „komunikujú“ s voľnými molekulami vody cez tzv. magnetizačný transfer, má saturačný pulz pomerne výrazný efekt na kontrast výsledného obrazu. Technika sa označuje ako "saturácia magnetizačného transferu" (z anglického "„magnetization transfer saturation“ (MTS))". Dôležité uplatnenie MTS pulzov je v MR angiografií, kde sa týmto spôsobom potláča signál nepohyblivých tkanív.
Potlačenie signálu tuku.
Tukové tkanivo má vysokú signálovú intenzitu v PD, T1 i T2 vážení. Pri určitých ochoreniach a v určitých oblastiach môže byť veľkou pomocou možnosť tento signál potlačiť. Existujú na to v podstate 2 základné metódy:
Na tomto mieste treba ešte spomenúť jednu zvláštnu vlastnosť v spojitosti so sekvenciami typu gradient-echo (GE) – tzv. "stav fáza-protifáza" (anglický termín "„in-phase/opposed-phase situation“"). Má znovu spojitosť s chemickým posunom – rozdielnymi rezonančnými frekvenciami protónov vody a mastných kyselín. Po excitácií je precesná frekvencia vody o niečo rýchlejšia. Pri sekvenciách typu spin-echo (SE) to nie je problém, pretože 180° pulz ich rozdielnu precesiu znovu sfázuje a zostane len samotný chemický posun. Tento pulz sa však pri GE sekvenciách nepoužíva a defázovanie preto pokračuje. V závislosti na dĺžke TE môže nastať situácia, kedy tranzverzálna magnetizácia vody i tuku mieri rovnakým smerom – sú vo fáze ("in-phase"); alebo mieria presne opačným smerom – sú v „protifáze“ ("opposed phase"). V závislosti od pomeru tuku a vody vo voxeli (najmenšia priestorová jednotka, ktorá na obraze tvorí jeden pixel a reprezentuje ju jeden signál), zvyšková magnetizácia z tuku a vody môže byť nulová a viesť k chýbaniu signálu. Takto upravené sekvencie je možné využiť na diagnostické účely – napríklad pri diagnostike adenómu nadobličky.
Potlačenie signálu likvoru.
Princíp je rovnaký, ako pri na relaxácií závislom potlačení signálu tuku, len excitačný pulz zobrazovacej frekvencie sa spúšťa vtedy, keď tranzverzálnou rovinou prechádza obnovujúca sa longitudinálna relaxácia likvoru. Táto technika je veľmi užitočná pri hľadaní ložísk v bielej hmote mozgu, ktoré sa nachádzajú tesne pri mozgových komorách – tie sú totiž často „ukryté“ za výrazným signálom likvoru. Označuje sa skratkou FLAIR (z anglického „"fluid-attenuated inversion recovery"“).
Kontrastné látky.
Kontrastné látky používané v zobrazovaní magnetickou rezonanciou sú "paramagnetické substancie" – teda látky, ktoré vytvárajú vlastné lokálne magnetické pole, spôsobujúce skrátenie relaxačných časov okolitých protónov. Klasickým príkladom je vzácna zemina gadolínium, ktorá je súčasťou dvoch u nás najpoužívanejších kontrastov – Magnevist (Gd-DTPA, Berlex Laboratories Inc.) a Omniscan (gadodiamid, Amersham Health Inc.). Ide o relatívne veľmi bezpečné látky, ktoré sa podávajú pacientom vnútrožilovo. Skracujú T1 i T2 relaxáciu. Výsledkom je, že pri rovnakom čase TR je z daného tkaniva silnejší T1 signál a slabší T2 signál (posun T1 a T2 krivky doľava). Poskytujú teda možnosť zvýšiť kontrast medzi dvoma tkanivami s rozdielnym obsahom kontrastnej látky. Keďže pre ľudské oko je podstatne lepšie spozorovateľný nárast signálu (zosvetlenie) ako jeho strata (stmavnutie) na výslednom obraze, používajú sa po podaní kontrastnej látky najmä T1 vážené sekvencie. Typicky výrazne viac kontrastnej látky vychytávajú bohato cievne zásobené štruktúry, napríklad nádory. Gadolínium tiež prechádza len poškodenou cerebrovaskulárnou bariérou, teda bariérou medzi cievnym riečiskom a samotným mozgovým tkanivom. Použitie kontrastných látok teda v určitých prípadoch zlepšuje zobrazenie a teda i diagnostiku niektorých chorôb.
MR spektroskopia.
Ako „in vitro“ spektroskopia sa používala roky (od konca 40. rokov 20. storočia) predtým, než bol objavený princíp zobrazovania pomocou magnetickej rezonancie. Slúžila (a slúži) ako analytická metóda na určovanie štruktúry a jej zmien vo vzorkách bez nutnosti ich deštrukcie.
V MR zobrazovaní sa uplatňuje tzv. „in vivo“ spektroskopia – teda stanovovanie chemického zloženia, respektíve prítomnosti určitých látok v oblasti záujmu u živého objektu – pacienta. Hoci má veľkú perspektívu, naďalej patrí skôr k okrajovým metódam v MR zobrazovaní a používa sa len v niektorých špecifických prípadoch. Je to podmienené veľkou technickou a časovou náročnosťou merania a potrebou silného magnetického poľa. Nepochybne sa však v budúcnosti dostane výrazne do popredia, pretože umožňuje sledovať metabolizmus a chemické procesy v normálnych i patologicky zmenených tkanivách. Umožňuje napríklad rozlíšenie radiačnej nekrózy po rádioterapii zhubných nádorov mozgu od recidívy samotného nádoru – čo inými metódami je veľmi ťažké a málo presné.
MR angiografia.
Magnetická rezonancia je veľmi dobrým prostriedkom na zobrazenie ciev. Keďže magnetické gradienty sa používajú pre kódovanie priestorovej informácie, je príslušná poloha signálu daná okamžitým smerom vektora tranzverzálnej magnetizácie – jeho „fázou“ (pozri kapitolu o tvorbe obrazu) – porušená. Toto porušenie závisí od rýchlosti a zrýchlenia pohybujúceho sa tkaniva. Táto „fázová“ informácia je následne použitá na meranie rýchlostí pri tzv. "MR kvantifikácií toku" alebo priamo k zobrazeniu ciev. Tento typ MR angiografie sa označuje ako MR angiografia metódou fázového kontrastu alebo skrátene PC-MRA (z angl. phase-contrast MR angiography). 
Ďalším typom MR angiografie je TOF-MRA (z angl. „time of flight“). Využíva k zobrazeniu efekt prítoku krvi s maximom longitudinálnej magnetizácie, ešte neovplyvnenej rádiofrekvenčným pulzom (ovplyvnená krv totiž z miesta merania medzitým odtečie). 
Momentálne najperspektívnejšou metódou MR angiografie je CE-MRA (z angl. „contrast enhanced“), ktorá využíva schopnosť kontrastných látok výrazne skrátiť čas T1 relaxácie. Táto však vyžaduje ultrarýchle zobrazovacie sekvencie (3D GE s veľmi krátkym TR a TE) a z tohto dôvodu i silné vonkajšie magnetické pole.
Artefakty pri MR zobrazovaní.
Zobrazovanie magnetickou rezonanciou je technicky i fyzikálne zložité. To poskytuje priestor rôznym nežiaducim artefaktom vo výslednom obraze, ktoré znižujú jeho kvalitu. Artefakty rozdeľujeme na dve veľké skupiny: odstrániteľné a neodstrániteľné.
Neodstrániteľné artefakty.
Sú v podstate vlastnosťou samotnej metódy alebo zobrazovacej techniky a nedá sa im prakticky vyhnúť:
Odstrániteľné artefakty.
Táto skupina predstavuje odstrániteľné artefakty, spôsobené prevažne nesprávnym nastavením zobrazovacích sekvencií, poruchou prístroja, pohybom pacienta a jeho orgánov
Príprava a kontraindikácie pre zobrazovanie magnetickou rezonanciou.
Príprava pred vyšetrením.
Vzhľadom na osobitosti zobrazovania magnetickou rezonanciou je pred vyšetrením nutná určitá príprava pacientov. 
Kontraindikácie vyšetrenia MR.
Väčšina MR pracovísk vyžaduje písomné potvrdenie o MR kompatibilite chirurgického implantátu od výrobcu alebo lekára, ktorý daný implantát pacientovi voperoval.
Tehotenstvo a dojčenie je relatívnou kontraindikáciou, závisí to od akútnosti a potrebnosti vyšetrenia. Tetovanie či permanentné líčenie môže spôsobiť pri vyšetrení problémy (popáleniny), najmä pri použití prístrojov s vysokou hodnotou magnetického poľa – a to najmä ak obsahuje kovové čiastočky.
V každom prípade sa nesmie do miestnosti s prístrojom vstúpiť s ničím kovovým – žiadne mince, spinky, piercing, náušnice, okuliare – je dôležité dôkladne sa skontrolovať, niekedy sa používa i detektor kovov. Elektronické alebo jemné zložité mechanické zariadenia, ako napríklad hodinky, mobilné telefóny, PDA, mp3 prehrávače – môžu po vystavení silnému vonkajšiemu magnetickému poľu a rádiofrekvenčnému vlneniu prestať fungovať. Rovnako sa v miestnosti s MR prístrojom nedá používať fotoaparát.

</doc>
<doc id="44599" url="https://sk.wikipedia.org/wiki?curid=44599" title="Stavový diagram">
Stavový diagram

Stavový diagram je:

</doc>
<doc id="44601" url="https://sk.wikipedia.org/wiki?curid=44601" title="Dopravný inšpektorát">
Dopravný inšpektorát

Dopravný inšpektorát je organizačná zložka Policajného zboru Slovenskej republiky, pôsobiaca v územnom obvode okresu. Sídli tu dopravná polícia, prípadne s inými policajnými zložkami. Súčasťou dopravného inšpektorátu sú kancelárie
dopravnej polície slúžiace na evidovanie motorových vozidiel, riešenie dopravných priestupkov a iné pracoviská.

</doc>
<doc id="44602" url="https://sk.wikipedia.org/wiki?curid=44602" title="Medzinárodná astronomická únia">
Medzinárodná astronomická únia

Medzinárodná astronomická únia (, skr. IAU, ) je medzinárodná organizácia, ktorá spája národné astronomické spoločnosti sveta. Je členom Medzinárodného vedeckého koncilu. Je medzinárodne uznávaná ako spoločnosť zodpovedná za pomenúvanie hviezd, planét, planétok a iných kozmických telies a fenoménov vo vedeckej komunite.

</doc>
<doc id="44605" url="https://sk.wikipedia.org/wiki?curid=44605" title="Slovenské euromince">
Slovenské euromince

Slovenské euromince alebo slovenské eurové mince sú euromince so slovenskou stranou, ktoré sú razené na zadnú (národnú) stranu mincí vyrazených na Slovensku a ktoré sú v platnosti od roku 2009, kedy Slovensko prijalo euro.
Slovensko je členom Európskej únie od mája 2004 a je členom Hospodárskej a menovej únie. V tretej fáze EMÚ je od roku 2009, dovtedy používalo vlastnú menu, slovenskú korunu.
Oficiálna verejná súťaž návrhov slovenských euro mincí sa uskutočnila v dvoch kolách. Uzávierka prvého kola bola 31. januára 2005, po ktorej Národná banka Slovenska (NBS) pozvala vybraných najlepších 10 návrhárov urobiť plastické reliéfy svojich návrhov. V druhom kole NBS začala verejné hlasovanie 12. novembra, ktoré trvalo do 20. novembra 2005 o výbere z desiatich návrhov, ktoré boli vybrané z vyše 200 príspevkov. 21. novembra boli zverejnené výsledky; najpopulárnejší návrh bol štátny Štátny znak Slovenska. 20. decembra 2005 bol oficiálne zverejnený návrh slovenských euro mincí na webstránke NBS.
19. augusta 2008 začala mincovňa v Kremnici raziť slovenské euromince pre potreby NBS a predávať sa začali v štartovacích balíčkoch 1. decembra 2008.
Na 1- ,2- a 5-centových minciach je vyobrazený vrch Kriváň vo Vysokých Tatrách ako ho navrhol Drahomír Zobek. Na 10-, 20- a 50-centových je Bratislavský hrad, ako ho navrhli Ján Černaj a Pavol Károly. A na 1- a 2-eurových minciach je portrét Štátny znak Slovenskej republiky, "Dvojkríž na trojvrší", ako ho navrhol Ivan Řehák. Na všetkých minciach je napísané slovo SLOVENSKO a na ich obvode je vyobrazených 12 hviezd európskej vlajky.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
10-eurové pamätné mince.
Materiál: striebro 90 %, meď 10 %; Priemer: 34 mm; Hmotnosť: 18 g; Hrana: Hladká s nápisom
20-eurové pamätné mince.
Materiál: striebro 92,5 %, meď 7,5 % ; Priemer: 40 mm; Hmotnosť: 33,63 gramov; Hrana: Hladká s nápisom
25-eurové pamätné mince.
Materiál: striebro 92,5 %,
100-eurové pamätné mince.
Materiál: zlato 90 %, striebro 7,5 %, meď 2,5 %; Priemer: 26 mm; Hmotnosť: 9,5 g; Hrana: Vrúbkovaná
Predchádzajúce pamätné korunové mince sa nachádzajú v príslušnej sekcii o Slovenských korunách.

</doc>
<doc id="44608" url="https://sk.wikipedia.org/wiki?curid=44608" title="Štátny pedagogický ústav">
Štátny pedagogický ústav

Štátny pedagogický ústav (ŠPÚ) bol rezortným ústavom Ministerstva školstva SR pre oblasti výchovy a vzdelávania vedecko-výskumného charakteru, ktorý odborno-metodicky usmerňoval základné a stredné školy.
Štátny pedagogický ústav bol do 30. júna 2022 priamo riadenou rozpočtovou organizáciou Ministerstva školstva, vedy, výskumu a športu Slovenskej republiky. Dňom 1. júl 2022 vznikol Národný inštitút vzdelávania a mládeže a to zlúčením Metodicko-pedagogického centra, Štátneho pedagogického ústavu, IUVENTY – Slovenského inštitútu mládeže a Národného ústavu certifikovaných meraní vzdelávania.

</doc>
<doc id="44609" url="https://sk.wikipedia.org/wiki?curid=44609" title="Ústav pamäti národa">
Ústav pamäti národa

Ústav pamäti národa (skratka ÚPN) je špecializovaná dokumentačná, archívna a vedecko-výskumná verejnoprávna inštitúcia, ktorá zhromažďuje a spracováva všetky druhy informácií, vzťahujúce sa na dobu neslobody v rokoch 1939 až 1989 a sprístupňuje dokumenty po bývalých bezpečnostných zložkách štátu.
Ústav bol založený a riadi sa zákonom č. 553/2002 Z. z. o sprístupnení dokumentov o činnosti bezpečnostných zložiek štátu 19391989 a o založení Ústavu pamäti národa a o doplnení niektorých zákonov (zákon o pamäti národa).&lt;ref name="533/2002zz"&gt;&lt;/ref&gt; Iniciatíva zriadiť na Slovensku tento typ inštitúcie pochádzala od vtedajšieho poslanca Národnej rady SR a aktéra Nežnej revolúcie Jána Langoša, ktorý následne až do svojej smrti v roku 2006 pôsobil aj ako predseda jeho Správnej rady.
Prvoradou úlohou ÚPN je v zmysle zákona:
Myšlienka vzniku podobne špecializovanej inštitúcie sa vynorila už v súvislosti s koncipovaním federálneho lustračného zákona. Ústav mal od začiatku veľké existenčné/priestorové a personálne problémy, napriek tomu sprístupnil verejnosti viaceré základné materiály evidencie orgánov Slovenského štátu a orgánov totalitného Česko-Slovenska.
ÚPN medzinárodne spolupracuje s obdobnými inštitúciami z krajín strednej a východnej Európy, akými sú napr. Ústav pre štúdium totalitných režimov v Česku, Ústav národnej pamäti v Poľsku alebo Národná rada pre štúdium archívov Securitate v Rumunsku.

</doc>
<doc id="44611" url="https://sk.wikipedia.org/wiki?curid=44611" title="Sándor Petőfi">
Sándor Petőfi

Sándor Petőfi, rodený Alexander Petrovič (, * 1. január 1823, Kiskőrös, Uhorsko – † 31. júl 1849, Segesvár, únia Uhorska a Sedmohradska) bol maďarský básnik slovenského pôvodu, jedna z najvýraznejších postáv Uhorskej revolúcie () v roku 1848.
Pôvod.
Pôvodom Petőfiho sa podrobne zaoberal József Kiss (19231992) v knihe "Petőfi adattár" (1992). Podľa nej výsledky štúdií Lajosa Jakusa dokladajú slovenský pôvod vetiev oboch rodičov do roku 1685. Posledné známe miesto predkov otca sú Vaďovce v Nitrianskej stolici. V roku 1667 získali armáles. Predkovia matky boli z Necpál v Turci. Obidve vetvy boli evanjelici. Meno Petrovič je pôvodom zrejme srbské/chorvátske, z čoho sa usudzuje, že predkovia otca boli Srbi, ktorí prišli na Slovensko možno v 16. storočí, možno už v stredoveku (a niektoré zdroje zvyknú chybne uvádzať, že aj priamo Petőfiho otec bol srbského pôvodu). Otec sa volal Štefan Petrovič, bol mäsiarsky majster a maďarčinu ovládal len lámane (napr. podľa Gy. Illyésa). Podľa Júliusa Dolanského jeho otec už bol Maďar a v ich rodine sa hovorilo po maďarsky. Matka sa volala Mária Hrúzová a nevedela poriadne po maďarsky a komunikovala po slovensky.
Petőfi študoval na viacerých školách (Félegyháza, Kecskemét, Szabadszállás, Sárszentlőrinc, Pešť – evanjelické a piaristické gymnázium, Aszód, Banská Štiavnica, Pápa). V Aszóde na latinskom gymnáziu bol žiakom slovenského národovca Štefana Koreňa. V Banskej Štiavnici vraj bol spolužiakom Andreja Sládkoviča. V slovenskom evanjelickom chráme v Pešti ho po slovensky ako 10-ročného konfirmoval Ján Kollár a materským jazykom mu bola slovenčina. Keď bol študent, vysmievali sa mu pre jeho maďarčinu ovplyvnenú slovenčinou.
Považoval sa za Maďara. Vo svojej tvorbe sa tak tiež jednoznačne deklaroval. Pomaďarčenú verziu svojho mena používal od veku 20 rokov. Práve jeho slovenský pôvod mohol byť dôvodom pre jeho hungarofilskú horlivosť. Petőfi v duchu národného romantizmu prakticky celý svoj život zasvätil boju za nezávislosť a slobodu maďarského národa. Je dôležité poznamenať, že Petőfi (ako aj Kossuth) vyrastali v asimilovaných rodinách. Asimiláciu považovali za správny vzor pri výchove svojich synov, verili, že len tak môžu v budúcnosti prosperovať.
Životopis.
Keď mal Alexander dva roky, jeho rodina sa presťahovala do čiste maďarského mesta Kiskunfélegyháza, ktoré neskôr Petőfi vydával za svoje rodné mesto. Jeho otec sa pokúsil synovi zabezpečiť najlepšie školy. Navštevoval viacero škôl (18331834: piaristické gymnázium v Pešti, 18351838: evanjelické gymnázium v Aszóde, 18381839: luteránske lýceum v Banskej Štiavnici). V Banskej Štiavnici bol aktívnym riadnym členom Urodzeného maďarského spolku (Nemes Magyar Társaság) podľa niektorých pamätníkov sa tam priatelil len s maďarskými spolužiakmi. Podľa Róberta Milbachera to naznačuje, že „Petőfi si prehnane kompenzoval frustrácie zo slovenskosti svojej rodiny“. Tu sa zoznámil s Lajosom Szeberényim predsedom spolku, ktorí podporoval jeho rečnícke vystúpenia. Jeho učiteľ Štefan Boleman mu predvídal slávnu básnickú kariéru. Napriek chudobe rád navštevoval divadelné predstavenia. Jeho študijné výsledky však kvôli jeho zanietenosti divadlu a krivým obvineniam nedopadli dobre, kvôli čomu jeho otec odmietol ďalej financovať jeho štúdium. Vydal sa na cestu, aby sa stal hercom (podľa niektorých názorov boli dôvodom jeho ukončenia štúdia finančné problémy rodičov). Potom Alexander striedal rôzne zamestnania na viacerých miestach: v Pešti bol pomocníkom v divadle, v Ostffyasszonyfa učiteľom a v Soproni vojakom (1839). V rokoch 18411842 študoval na kolégiu v Pápe, kde sa stretol so svojím neskorším priateľom Mórom Jókaim (). O rok neskôr, v roku 1842 prvý raz oficiálne vyšli jeho verše: v "Atheneu" ich vydali pod názvom "A borozó", boli podpísané menom Sándor Petrovics. V tom istom roku 3. novembra boli vydané verše pod jeho pomaďarčeným menom „Petőfi“.
Popri poézii ho aj tak viac zaujímalo divadlo, a v roku 1842 sa pridal k jednej kočujúcej divadelnej spoločnosti. V roku 1844 putoval z Debrecína () do Budapešti, aby našiel vydavateľa svojich veršov. V roku 1843 opisoval v Bratislave Správy zo snemu, súčasne vypomáhal v divadle. Prvú básnickú zbierku vydal v roku 1844 pod názvom "Versek", v tom istom roku bol pomocným redaktorom časopisu "Pesti Divatlap". Vo svojich populárnych básňach často spájal ľudové tradičné prvky s rytmom ľudových piesní. Najdlhšiu
prácu napísal v roku 1845, bola to epickú báseň pod názvom "János vitéz". V rokoch 18451846 prežíval umeleckú aj ľudskú krízu, v jeho diele sa prejavil pesimizmus.
V 1846 sa stretol v Sedmohradsku s Júliou Szendreyovou (). V nasledujúcom roku, napriek zákazu otca Szendreyho, sa s ňou oženil a svadobnú cestu strávili v kaštieli Petőfiho jediného aristokratického priateľa, básnika Sándora Telekiho ().
Redigoval časopis "Életképek". V roku 1848 neúspešne kandidoval do uhorského snemu. Pred voľbami v júni 1848 namiesto svojho rodiska Kiskőrösu – v tom čase osady so slovenskou väčšinou – uviedol maďarskú obec Kiskunfélegyháza, kde sa jeho rodičia presťahoval keď mal dva roky. Taktika nevyšla. Petőfiho volebná porážka naznačuje, že veľa ľudí dalo za pravdu ohováraniu jeho protikandidáta, ktorý básnika obvinil okrem iného z panslavizmu a proslovakizmu.
Jeho bratrancom bol maliar Orlai Petrich Soma. V roku 1842 spolu navštívili Jókaiho v Komárne. Spisovateľ v tom roku tiež namaľoval Petőfiho. V roku 1845 Petőfi napísal báseň "Jókai Mórhoz". V roku 1846 bol Petőfi aj Jókai členom tzv. Spolku desiatich a neskôr boli hlavnými aktérmi revolúcie v Pesti. Spisovateľ začal používať svoje krstné meno skrátenou formou vraj na doliehanie básnika. Po svadbe Jókaiho sa však ich priateľstvo ochladilo a zmierili sa iba po dobytí Budína. Mór Jókai bol od založenia skoro do smrti predsedom (18761903) Spoločnosti Petőfi.
Vo februári 1847 sa Petőfi stal priateľom Jánosa Aranya. Po prečítaní jeho diela Toldi zdravil ho básňou. Pri návšteve Aranya napísal detskú báseň "Arany Lacinak". Počas revolúcie v roku 1849 Petőfiho rodina bola u Aranyovcov v Salonte. Arany zomrel v roku 1882 na následky zápal pľúc, ktoré vraj dostal po nachladnutí pri odhalení Petőfiho sochy v Pesti. Dobové pramene to však nedokladajú a ide asi o mestskú legendu.
Počas revolúcie v roku 1848.
15. marca 1848 bol Petőfiho veľký deň. Ako jeden z vodcov skupiny nazvanej "marcová mládež" bol určujúcou osobnosťou vypuknutia revolúcie. Napísal "Nemzeti dal" (), ktorá bola najdôležitejšou oduševňujúcou básňou revolúcie. Okrem toho spolupracoval na príprave 12 bodov (), ktoré obsahovali požiadavky Maďarov voči Rakúskemu cisárstvu. Pôvodne ľudové zhromaždenie, plánované na devätnásteho marca sa po správe o viedenskom povstaní preložilo na 15. marca.
Po brutálnom potlačení revolučných snáh v Ivano-Frankivsk husárska rota Jánosa Lenkeyho ušla do Uhorska. Rakúska vláda chcela rotu potrestať, verejná mienka však bola na strane „dezertérov“. Vtedajší nový uhorský minister obrany Lázár Mészáros, kvôli vzájomným vzťahom formálne ich musel potrestať. Na túto udalosť Petőfi napísal báseň s názvom Lenkei százada (Rota Lenkeyho). Po vpáde armády Jelačića 16. septembra sa prihlásil do armády. Po rôznych odbočkách v Pešti dostal vymenovanie za kapitána, a v januári 1849 v Sedmohradsku sa pridal k armáde poľského generála Józefa Zachariasza Bema. Vo februári sa však prvý krát vzdal svojej hodnosti, kvôli osobnému konfliktu s ministrom obrany Mészárosom. V apríli, keď sa znova hlásil na službu u Bema, ho generál znova vymenoval za kapitána. Po ďalších bojoch ho generál povýšil do hodnosti majora. To však museli potvrdiť na ministerstve, a po ďalšom konflikte tentoraz so zástupcom ministra Jurajom Klapkom, koho poznal už skoršie, sa znova vzdal vojenskej hodnosti. Klapka ho zobral do domácej väzby, odkiaľ ho prepustili na slobodu na príkaz Görgeiho. Počas májovom obliehaní Budína sa znova pohádal s Klapkom, znova ho zatvorili a znova sa zriekol vojenskej hodnosti a žiadal a písomné vybavenie. To viedlo k jeho finančným ťažkostiam, z čoho ho vypomohlo vyplatenie autorského honoráru od armády za použitie jeho básne A honvéd. Na správy ruskej intervencie sa vydal do Sedmohradska, aby sa vrátil do armády Bema.
Posledný raz ho videli pri Segesvári, 31. júla 1849. Okolnosti jeho smrti nie sú známe a v istých kruhoch sa do dnešného dňa vedú o tom početné spory. Legendy o jeho záchrane súvisia s všeobecnou atmosférou porazenej revolúcie v Uhorsku a s tým, že jeho telo sa dodatočne nenašlo. Podľa rakúskych vojenských hlásení telo básnika bolo identifikované, neskorší osud pozostatkov však nie je známy. Už v roku 1856 sa spomína to, že mnohí premýšlajú o jeho úteku do Ameriky. Pravdepodobne padol v bitke, avšak mnohí veria v alternatívnych možnostiach (napr. pochovaný na blízkych miestach po bitke alebo prežil v ruskom zajatí). Najznámejšia z nich je barguzinská verzia, kvôli čomu organizovali tzv. Megamorv expedíciu. Napriek negatívnym výsledkom vedeckých výskumov na pozostatkoch z Barguzinu ich nakoniec kruh veriacich pochoval v Budapesti pod menom básnika. Definitívne riešenie by bolo porovnanie DNA so vzorkami blízkych rodinných príslušníkov, čo však z pietnych dôvodov je nepravdepodobné.
Tvorba.
Vzorom mu bola francúzska a nemecká romantika. Politicky bol zástancom sociálnej prestavby spoločnosti a revolucionizmu.
Petőfiho básne a ďalšiu tvorbu prekladali do mnoho jazykov. Prvým prekladateľom do nemčiny bol Adolf Dux. Do slovenčiny preložil jeho básne napr. Ján Botto, Viliam Paulíny-Tóth, Emil Podhradský, Pavol Országh Hviezdoslav, Emil Boleslav Lukáč, Ján Poničan a Ján Smrek.
Pamiatka.
Petőfiho podobu nesie mnoho umeleckých diel. Na Slovensku je najznámejším súsošie v Medickej záhrade (sochár Béla Radnai), ktorú pôvodne odhalili v roku 1911 na Hviezdoslavovom námestí (vtedy námestie Lajosa Kossutha). Po prevrate bola poškodená, zadebnená a v roku 1921 rozobraná. V rokoch 1951/1956?-2002 stála v Petržalke, od roku 2003 je na dnešnom mieste. Je pamätným miestom na revolúciu a boja za slobodu v rokoch 1848 – 1849. Slávností sa prvýkrát zúčastnili slovenskí spisovatelia v roku 2011. Bola a stále je často poškodená vandalmi. Petőfiho pamätník sa nachádza na Slovensku ešte napr. v Búči (1998; István Szabó), v Hucíne (1999), v Komárne (2017; Györgyi Lantos – István Máté), v Kráľovskom Chlmci (1998), v Prešove (2024, Márton Borbás), v Rimavskej Sobote (2004; Lajos Győrfi – Imre Varga), vo Večelkove (2006, Gyula Mag) a vo Veľkom Mederi (2024). Pamätné tabule sa nachádzajú napr. v Banskej Štiavnici, v Bratislave, v Gemeri, v Hodejove (1971), v Kráľovičových Kračanoch (1998), v Lelesi, v Lučenci, v Plešivci (2000), v Rimavskej Sobote (1939), v Rožňave (1992), v Topoľníkoch (1995), v Tornali (1994), vo Večelkove (1999), a vo Vinici (2023). Mnoho miest sa týka jeho osoby, a mnoho pamätných organizácií a inštitúcii nesie jeho meno.
Zachovala sa jediná dagerotypia od priateľa Gábora Egressyho, ktorú Petőfi daroval manželke, ale on sám nemal rád portréty. Dagerotypia bola u rodiny, a neskôr sa dostala k Imrichovi Beliczaymu, priateľovi Zoltána Petőfiho. V 19. storočí sa snažili z nej spraviť rôzne kópie, kvôli zlej zachovalosti však ich kvalita bola slabá. Originál sa našiel nakoniec v rodinnej pozostalosti Beliczayovcov a reštauroval ho Károly Escher v roku 1955. Dnes sa nachádza v zbierke Petőfiho literárneho múzea v Budapešti.

</doc>
<doc id="44614" url="https://sk.wikipedia.org/wiki?curid=44614" title="Redukčná stratégia">
Redukčná stratégia



</doc>
<doc id="44619" url="https://sk.wikipedia.org/wiki?curid=44619" title="Timbuktu (bridž)">
Timbuktu (bridž)

Timbuktu je bridžová konvencia používaná proti otvoreniu silným trefom. Niektoré páry ju používajú aj proti viacznačnému trefu, ale tam je menej účinná. Nejde o konštruktívnu hlášku, účelom je narušiť licitáciou súperom, keďže im uberá licitačný priestor. Zásah môže byť už zo štvorlistami a od 0 HCP.
Zásahy:
Odpovede sú: zalicitovanie najbližšej možnej farby je hľadanie farby partnera, ak sme ju našli, pasuje, inak licituje jednu z vlastných farieb na najnižšom možnom stupni.
Nevýhodou konvencie je, že pokiaľ súperi rovno zalicitujú konečný záväzok, tak partner často nevie, ktorý z variantov vlastne druhý partner má.

</doc>
<doc id="44620" url="https://sk.wikipedia.org/wiki?curid=44620" title="Timbuktu">
Timbuktu

Timbuktu môže byť:

</doc>
<doc id="44625" url="https://sk.wikipedia.org/wiki?curid=44625" title="Zinaida Nikolajevna Aksentievová">
Zinaida Nikolajevna Aksentievová

Zinaida Nikolajevna Aksentievová, (* 25. júl 1900, Odesa, Ukrajina – † 8. apríl 1969, Poltava) bola sovietska ukrajinská astronómka a geofyzička, ktorá sa venovala štúdiu slapových deformácii Zeme a výskumom jej rotácie. Študovala prílivový fenomén na Bajkalskom jazere a analyzovala 11ročné pozorovania zmien polohy olovnice v Poltave. Od roku 1951 bola členkou korešpondentkou ukrajinskej Akadémie vied.
V roku 1924 absolvovala Odeskú univerzitu. Potom pracovala v Odeskom observatóriu a od roku 1926 v Poltavskom gravimetrickom observatóriu. V roku 1951 sa stala jeho riaditeľkou. 

</doc>
<doc id="44626" url="https://sk.wikipedia.org/wiki?curid=44626" title="Zinaida Nikolajevna Aksentieva">
Zinaida Nikolajevna Aksentieva



</doc>
<doc id="44629" url="https://sk.wikipedia.org/wiki?curid=44629" title="Clippertonov ostrov">
Clippertonov ostrov

Clippertonov ostrov ( – doslova "Ostrov vášne") je neobývaný koralový atol o rozlohe v Tichom oceáne, na juhozápad od mexického pobrežia. Jeho súradnice sú 10º18' s. š. a 109º13' z. d.
Patrí Francúzsku, má postavenie „súkromného vlastníctva štátu“ a je spravovaný vysokým komisárom Republiky z územia Francúzskej Polynézie. 
V okolí ostrova sa lovia tuniaky. Okrem toho ostrov nedisponuje žiadnymi zdrojmi.
Najbližšou pevninou je mys Punta Tejupan v zálive Manzanilla v Mexiku. 
Vnútorná lagúna ostrova má obvod . Jej voda je kyslá a necirkuluje. Skala Clipperton vysoká je najvyšší bod ostrova.

</doc>
<doc id="44632" url="https://sk.wikipedia.org/wiki?curid=44632" title="Îles Éparses">
Îles Éparses

Îles Éparses (de l'océan Indien) (doslova "Rozptýlené ostrovy (Indického oceána)") je oficiálny názov pre rôzne ostrovy v Indickom oceáne okolo Madagaskaru, ktoré sú územím Francúzska ako súčasť Francúzskych južných a antarktických území. 
Do januára 2007 to bolo samostatné „súkromné vlastníctvo štátu“ (ako dnes stále ešte ostrov Clipperton), podliehalo priamo francúzskej vláde, pričom od roku 1960 do roku 2004 boli spravované kolektívne prefektom departementu Réunion a od 3. januára 2005 boli spravované Generálnym správcom Francúzskych južných a antarktických území. 
Konkrétne ostrovy:

</doc>
<doc id="44633" url="https://sk.wikipedia.org/wiki?curid=44633" title="Alfonz X. (Kastília)">
Alfonz X. (Kastília)

Alfonz X. Múdry (* 23. november 1221, Toledo – † 4. apríl 1284, Sevilla) bol v rokoch 1252-1284 kráľom kastílsko-leónskeho kráľovstva, španielsky prírodovedec, známy astronóm. Syn Fernanda III. Svätého a Beatriz de Suabia.
Známy je rozvíjaním španielskej vzdelanosti. Je autorom mariánskych veršov a napríklad diel "Coelestium motuum tabulae" a "Crónica General de Espana" (Všeobecná kronika Španielska).
V roku 1257 ho zvolili za rímskonemeckého kráľa. V roku 1282 ho zbavili koruny v prospech jeho syna Sancha IV. Chrabrého.

</doc>
<doc id="44636" url="https://sk.wikipedia.org/wiki?curid=44636" title="Hannes Olof Gösta Alfvén">
Hannes Olof Gösta Alfvén

Hannes Olof Gösta Alfvén (* 30. máj 1908, Norrköping, Švédsko † 2. apríl 1995, Djursholm) bol švédsky fyzik a astrofyzik, ktorý sa zaoberal najmä kozmickou elektrodynamikou. 
Významnou mierou prispel k vzniku a rozvoju modernej planetárnej kozmológie, hlavne prácami o prenose momentu pohybu z rotujúceho Praslnka na planéty účinkom magnetických polí na prahmlovinu a prácami o magnetosfére Zeme a iných telies.
V roku 1970 dostal Nobelovu cenu za práce v oblasti fyziky plazmy a jej interakcie s magnetickým poľom.

</doc>
<doc id="44637" url="https://sk.wikipedia.org/wiki?curid=44637" title="Hannes Alfvén">
Hannes Alfvén



</doc>
<doc id="44640" url="https://sk.wikipedia.org/wiki?curid=44640" title="Bassas da India">
Bassas da India

Bassas da India (so súradnicami 21°30' j. š. a 39°50' v. d.) je skupina neobývaných ostrovov v južnej časti Mozambického prielivu, medzi Madagaskarom a pobrežím Mozambiku. Ich rozloha je a pobrežie je dlhé .
Od roku 1897 patria Francúzsku (dnes sú súčasťou Îles Éparses) a nárok na ne si robí aj Madagaskar. 
Keďže najvyšší bod má výšku iba , za prílivu ostrovy tvoria plytčinu, ktorá ohrozuje námornú dopravu. Podkladom je skala sopečného pôvodu. Na ostrove nie je žiaden prístav a nevykonáva sa tu žiadna hospodárska činnosť.

</doc>
<doc id="44641" url="https://sk.wikipedia.org/wiki?curid=44641" title="Europa (ostrov)">
Europa (ostrov)

Europa je ostrov v Mozambickom prielive, s rozlohou . Pobrežie je dlhé a bez prístavu.
Ostrov je zalesnený a je na ňom prírodná rezervácia.
Od roku 1897 patrí Francúzsku (dnes súčasť Îles Éparses) a nárok si naň robí aj Madagaskar.
Ostrov je neobývaný, s malou vojenskou posádkou a personálom meteorologickej stanice. Má nespevnenú pristávaciu plochu o dĺžke .

</doc>
<doc id="44642" url="https://sk.wikipedia.org/wiki?curid=44642" title="Európa (rozlišovacia stránka)">
Európa (rozlišovacia stránka)

Európa môže byť:

</doc>
<doc id="44643" url="https://sk.wikipedia.org/wiki?curid=44643" title="Europa">
Europa

Europa môže byť:

</doc>
<doc id="44644" url="https://sk.wikipedia.org/wiki?curid=44644" title="Glorieuses">
Glorieuses

Glorieuses (po francúzsky "Îles Glorieuses") sú neobývané ostrovy s rozlohou a súradnicami 11 30 j. š., 47 20 v. d. severozápadne od Madagaskaru. Od roku 1892 patria Francúzsku (dnes súčasť Îles Éparses) a nárok na ne si robí aj Madagaskar.
Na dvoch z ostrovov je bujná vegetácia (ostrov "Glorieuse" a "Île du Lys"), tri sú iba skalnými útesmi. Na Glorieuse je vojenská posádka a meteorologická stanica. 
Povrch je nízky a rovný. Je tu nespevnená pristávacia plocha.

</doc>
<doc id="44645" url="https://sk.wikipedia.org/wiki?curid=44645" title="Juan de Nova">
Juan de Nova

Juan de Nova (po francúzsky "Île Juan de Nova") je plochý ostrov s rozlohou v Mozambickom prielive, so súradnicami 17°03' j. š. a 42°45' v. d. 
Dnes je súčasťou francúzskeho územia Îles Éparses, ale nárok si naň robí aj Madagaskar. Má nespevnenú pristávaciu plochu o dĺžke . Ostrov nemá pôvodných obyvateľov. Je tu malá vojenská posádka a meteorologická stanica. 90 % plochy ostrova tvorí prírodná rezervácia. Jediný prírodný zdroj je guáno, ktorého sa ročne vyťaží 12 000 ton.

</doc>
<doc id="44646" url="https://sk.wikipedia.org/wiki?curid=44646" title="Tromelin">
Tromelin

Tromelin (po francúzsky "Île Tromelin") je neobývaný ostrov na východ od Madagaskaru (súradnice: 15 52 j. š., 54 25 v. d.). Bol preskúmaný Francúzmi v roku 1776, dnes je súčasťou Îles Éparses. 1814-2004 bol spravovaný z Réunionu, dnes je spravovaný Generálnym správcom Francúzskych južných a antarktických území. Na ostrov si robí nárok aj Maurícius.
Je rezerváciou morských korytnačiek a je na ňom meteorologická stanica.
Ostrov nemá prístav. Je tu nespevnená pristávacia plocha dlhá . Terén je plochý, piesčitý, s osamotenými stromami. Najvyšší bod má výšku .

</doc>
<doc id="44647" url="https://sk.wikipedia.org/wiki?curid=44647" title="Alfonz X.">
Alfonz X.



</doc>
<doc id="44648" url="https://sk.wikipedia.org/wiki?curid=44648" title="Igor Chamula">
Igor Chamula

Igor Chamula (* 12. august 1943, Hnúšťa – † 9. január 2006, Rimavská Sobota) bol slovenským pedagógom a politikom.
Igor Chamula bol stredoškolským profesorom slovenského jazyka a literatúry. V rokoch 1992 až 1994 bol poslancom Národnej rady SR za Slovenskú národnú stranu. V rokoch 1995 až 1996 bol vedúcim služobného úradu Ministerstva školstva SR a od roku 1996 do roku 1999 bol kultúrnym atašé na veľvyslanectve SR v Belehrade a zároveň členom predsedníctva Matice slovenskej. Od roku 1999 do 2003 učil na gymnáziu v Rimavskej Sobote.V Rimavskej Sobote učil na SVŠ ruský jazyk už v školskom roku 1966/67

</doc>
<doc id="44650" url="https://sk.wikipedia.org/wiki?curid=44650" title="MacBook Pro">
MacBook Pro

MacBook Pro je rad profesionálnych notebookov spoločnosti Apple Inc., ktorý nahradil predchádzajúce modely PowerBook s procesormi PowerPC G4. Prvý MacBook Pro bol predstavený 10. januára 2006 Stevom Jobsom na konferencii Macworld v San Franciscu a do predaja sa dostal vo februári 2006. Išlo o prvý notebook od Apple s procesorom Intel, konkrétne Intel Core Duo. Od 24. apríla 2006 pribudol aj 17-palcový model a neskôr, 24. októbra 2006, boli modely aktualizované na procesory Intel Core 2 Duo. Odvtedy prešiel MacBook Pro viacerými významnými inováciami, vrátane prechodu na čipy Apple Silicon (M-séria) v roku 2020, čím sa skončila éra procesorov Intel v tejto rade.
História a vývoj.
Prvé generácie (2006).
Prvý MacBook Pro bol k dispozícii v 15-palcovej verzii s procesormi Intel Core Duo (1,83 GHz alebo 2,0 GHz, neskôr 2,0 GHz a 2,16 GHz od mája 2006). Obsahoval 15,4-palcový TFT displej s rozlíšením 1440×900, grafickú kartu ATI Mobility Radeon X1600 (128 alebo 256 MB), 512 MB až 1 GB DDR2 RAM a pevný disk s kapacitou 80 alebo 100 GB. Novinkou bola zabudovaná webová kamera iSight, slot ExpressCard (nástupca PCMCIA) a porty FireWire 400 a USB 2.0. Dodával sa s operačným systémom Mac OS X 10.4 Tiger a vážil 2,54 kg.
V októbri 2006 boli procesory nahradené Intel Core 2 Duo (2,16 GHz alebo 2,33 GHz), RAM sa zvýšila na 1–2 GB a pevné disky na 120–200 GB. Pridaný bol aj port FireWire 800. Oproti PowerBookom však chýbal S-video port a vstavaný modem (dostupné ako príslušenstvo).
17-palcový model (2006).
Uvedený 24. apríla 2006, 17-palcový MacBook Pro ponúkal displej s rozlíšením 1680×1050, procesor Intel Core Duo (2,16 GHz), 1 GB RAM a váhu 3,1 kg. Neskôr v roku 2006 prešiel na Intel Core 2 Duo (2,33 GHz) s kapacitou RAM až 3 GB a pevným diskom do 200 GB. Mal tretiu zásuvku USB 2.0 a podporoval dvojvrstvové DVD.
Vývoj v ďalších rokoch.
V priebehu rokov prešiel MacBook Pro viacerými redizajnmi. V roku 2008 bol uvedený unibody dizajn z hliníka, v roku 2012 Retina displej a v roku 2016 pribudla Touch Bar. Posledné modely s procesormi Intel boli nahradené v roku 2020 čipmi Apple M1, čím začala éra Apple Silicon. Do marca 2025 zahŕňajú najnovšie modely čipy M4 (uvedené v októbri 2024), ktoré ponúkajú výrazne vyšší výkon a energetickú efektivitu.
Súčasné modely (marec 2025).
14-palcový a 16-palcový MacBook Pro.
Najnovšie MacBooky Pro sú dostupné v 14- a 16-palcových variantoch s Liquid Retina XDR displejmi (3024×1964 a 3456×2234). Poháňané sú čipmi M4, M4 Pro a M4 Max, ktoré integrujú CPU, GPU a Neural Engine. Pamäť RAM siaha od 16 GB do 128 GB (unifikovaná pamäť), úložisko SSD od 512 GB do 8 TB. Grafický výkon zvláda až 38-jadrové GPU (M4 Max). Notebooky obsahujú porty Thunderbolt 5, HDMI, MagSafe 3, slot na SDXC kartu a jack na slúchadlá. Váha je 1,6 kg (14") a 2,1 kg (16"). Systém macOS 15 (posledná verzia z jesene 2024) je predinštalovaný.
Porovnanie s predchodcami.
Oproti prvým modelom z roku 2006 priniesli MacBooky Pro s čipmi M-série výrazné zlepšenia vo výkone, výdrži batérie a odľahčenom dizajne. Na rozdiel od modelov s Intel Core Duo/Core 2 Duo už nepotrebujú aktívne chladenie pri nižších konfiguráciách a ponúkajú tichší chod. Prechod na Thunderbolt a odstránenie starších portov (FireWire, ExpressCard) odráža moderné trendy v konektivite.
Nedostatky a kritika.
Prvé modely (2006) boli kritizované za absenciu S-video a modemu, nižšie vertikálne rozlíšenie oproti PowerBookom a obmedzenú rozšíriteľnosť. Súčasné modely (2025) čelia výčitkám za vysokú cenu a obmedzenú opraviteľnosť kvôli integrovanej RAM a SSD.

</doc>
<doc id="44651" url="https://sk.wikipedia.org/wiki?curid=44651" title="De facto">
De facto

De facto je latinský výraz znamenajúci „v skutočnosti“ alebo „prakticky“. Jeho opakom je výraz de iure ("podľa práva"). 

</doc>
<doc id="44652" url="https://sk.wikipedia.org/wiki?curid=44652" title="Daniel Adam z Veleslavína">
Daniel Adam z Veleslavína

Daniel Adam z Veleslavína (* 31. august 1546, Praha – † 18. október 1599, Praha) bol český vydavateľ a spisovateľ.
Svojou činnosťou značne ovplyvnil českú literatúru, preto sa obdobie kedy pôsobil nazýva veleslavínska doba. Vyštudoval na pražskej univerzite, neskôr na nej prednášal. Oženil sa s dcérou kníhtlačiara Melantricha a zdedil po ňom tlačiareň. Má zásluhy na vydaní mnohých českých diel. 
Bol tajným stúpencom Jednoty bratskej. Jeho hlavná činnosť nespočívala v písaní, ale hlavne v organizácii, oprave a prekladoch. Výrazne prispel k rozvoju českého jazyka. Získal šľachtický titul.
Dielo.
Vydavateľská činnosť.
Túto jeho činnosť možno považovať za výrazne významnejšiu ako vlastnú tvorbu. Zaslúžil sa o to, aby bola vydaná Bible kralická, ktorá vyšla v šiestich zväzkoch (od r. 1579). Čeština, ktorou bola Bible kralická preložená je považovaná za vzor literárneho jazyka. Stala sa vzorovým jazykom jazyka na Slovensku, takzvaná bibličtina.

</doc>
<doc id="44657" url="https://sk.wikipedia.org/wiki?curid=44657" title="Pedagogika v starovekom Grécku">
Pedagogika v starovekom Grécku

Grécke rodiny v staroveku mávali asi toľko detí ako rodiny dnešné. Dôvody boli predovšetkým ekonomické, pretože bolo treba nielen deti uživiť, ale postarať sa dievčatám o veno a finančne zabezpečiť chlapcov. To by pri väčšom počte detí viedlo k rozdrobeniu rodinného majetku, čoho sa samozrejme bohatšie rodiny chceli vyvarovať. Tiež vzhľadom na spôsob, akým sa pre mužov vyberali manželky, sa nedala predpokladať nejaká veľká náklonnosť medzi manželmi, takže príležitostí k otehotneniu ženy nebolo mnoho. Ako bude zmieňované ďalej, dievčatá sa vydávali veľmi mladé a brali si väčšinou mužov okolo 30 rokov, ktorých im vybral otec. Takže mnoho manželstiev nebolo v pravom slova zmysle láskyplné.
Pederastia a jej význam vo výchove.
Dôležitú rolu tu totiž tiež hrala láska k chlapcom – pederastia. Zo starých textov klasickej doby je známe, že výraz „láska” (eros), bol väčšinou používaný pre vyjadrenie homosexuálneho vzťahu a iba zriedka pre vzťah medzi jedincami rozdielneho pohlavia. Tradícia pederastie bola v Grécku tak silná, že ešte v rímskom období považoval Plutarchos za nutné dokazovať na niekoľkých stranách svojho dialógu „O láske“, že dievčatá sú, celkom vzaté, práve tak schopné vzbudiť vášnivý cit ako chlapci! Ďalej bude reč tiež o spartskej výchove, kde hrala nahota mladých chlapcov (aj dievčat) veľmi dôležitú rolu, ale na druhej strane tiež nepochybne viedla k pederastii. Existujú mnohé vázové maľby predstavujúce chlapcov a efébov, ako sa venujú telocviku a u nich sa nám zachovali nápisy, ktorých obsah je niečo v zmysle „dary venované krásnym chlapcom” (kalos). Mnoho odborníkov tiež poukazuje na vojenský pôvod homosexuality v Grécku. Podľa niektorých to bola práve istá forma „bojovníckeho kamarátstva”, ktoré sa veľmi udržalo v dórskych štátoch a Dórovia tieto zvyky neskôr preniesli do Helady. Grécka obec, a dokonca aj Atény, v dobe Periklovej, bola vždy „mužským klubom”, „uzavretým mužským prostredím”, ktoré bolo nedostupné druhému pohlaviu a mohla sa v nej vášnivá príchylnosť muža (erastés) k dvanásťročnému až osemnásť ročnému mládencovi (erómenos) stať inšpiračným zdrojom. V prípade, že si nejaký muž všimol nápadne pekného chlapca, tak mu začal preukazovať pozornosť. V prípade, že to chlapcovi bolo po vôli a priľnul k nemu, vytvoril sa medzi nimi dôverný vzťah, ktorý mohol samozrejme zostať celkom v rovine intelektuálnej a čistej, ale zrejme sa často vyvinul iným smerom. Takéto priateľstvá boli samozrejme veľmi podnetné, ako pre staršieho muža, ktorý si prial chrániť a vzdelávať svojho erómena, ale taktiež pre mladšieho, ktorý bol naplnený obdivom k svojmu erastovi. Taký je aspoň ideál „pedagogickej pederastie”, ako sa definoval v staroveku:
"Lebo ak sa láska dotkne krásnej a mladej duše, vedie priateľstvom nakoniec k dokonalosti"
A ako sa k týmto priateľstvám staval mestský štát? Pokiaľ bolo takéto priateľstvo bez telesného erotického vzťahu, morálka vtedajšej spoločnosti ho schvaľovala a považovala ho za vhodný doplnok výchovy. V prípade, že muži rôzneho veku žili celé dni spolu, oddelení od žien, dochádzalo v mnohých spoločnostiach k homosexuálnemu vzťahu. Zákonom bol takýto vzťah v gréckych obciach zakázaný, a pokiaľ by došlo k znásilneniu chlapca, sotva by sa muž vyhol prísnemu trestu. Bolo ale samozrejmé, že stúpenci pederastie tvrdili, že ich priateľstvo k mladým chlapcom má iba výchovný cieľ a spája ich len čisté priateľstvo. Cez to všetko máme mnoho dôkazov o tom, že pederastia bola veľmi bežnou záležitosťou. Dostatok informácií nám poskytujú napr. Platónové dialógy. Plutarchos vo svojom diele "O láske píše:"
"Láska k chlapcom popiera zmyselnú rozkoš, ale robí tak iba z hanby a strachu: potrebuje akýsi pláštik, aby sa mohla stýkať s krásou a mladosťou. Tou zámienkou je jej teda priateľstvo a cnosť. I posypáva sa prachom, kúpe sa v studenej vode, obracia oči k nebu a hlása navonok – z obavy pred zákonom – , že má iba filozofické záujmy a že si vedie rozvážne. V noci potom, keď nastane ticho, žeň sladká kypí v nestráženej samote."
Samozrejme dôsledkom tohoto mužského chovania sa v niektorých častiach gréckeho sveta objavovali popri mužských kluboch tiež kluby ženské. Naproti mužskej homosexualite sa objavoval tzv. sapfismus. Najznámejšie z histórie boli tzv. kluby na ostrove , kde jeden z nich viedla poetka Sapfó, ktorá bola zároveň vychovávateľkou. Riadila akýsi "dievčenský penzionát”, v ktorom mohlo dochádzať tiež k nadviazaniu erotických vzťahov medzi učiteľkami a žiačkami. Z Atén o niečom takom nemáme (okrem niektorých vázových scén, ktoré ale pravdepodobne pochádzajú skôr zo súkromia) doklady.
Narodenie dieťaťa.
Ženy rodili doma a pri pôrode im pomáhali hlavne staršie a skúsenejšie obyvateľky domu, a k nim sa v prípade potreby pripojila pôrodná baba.
Skoro po narodení sa pre dieťa pripravil očistný kúpeľ. Väčšinou sa do vody pridával olej, ale v Sparte sa k tomuto účelu používalo víno, pretože Sparťania verili, že slabé a postihnuté dieťa dotyk vína neznesie a po takomto kúpeli zomrie. Narodenie dieťaťa bolo významnou udalosťou. Uvítanie nového člena rodiny bolo sprevádzané určitými úkonmi zdravotníckymi, právnymi a náboženskými. Obsahom právneho úkonu bolo, že otec uznal novorodenca za vlastné.
V Aténach mal otec právo rozhodnúť, či narodené dieťa vychová alebo odloží. Odloženie dieťaťa je v antike známe už z mytológie (Hefaistos, Oidipus, Romulus a Remus) a bolo v staroveku veľmi rozšírené. Forma bola dvojaká. Odloženie (so skrytou nádejou, že sa dieťaťa niekto ujme, a to buď s cieľom vychovať z neho otroka, veľmi silný bol tiež záujem obchodníkov s otrokmi alebo v prípade, pokiaľ išlo o dievča, mohla z nej byť vychovaná hetéra, bez záujmu nezostávali ani kupliari a neplodná žena si takto zjednávala dieťa, ktoré podstrčila mužovi ako vlastné) alebo utratenie (zvlášť u znetvorených novorodencov).
V Sparte o každom novorodencovi rozhodol štát. V prípade, že bolo veľmi slabé a neduživé, že by nedokázalo zniesť spartskú výchovu, bolo pohodené v Táygetskom pohorí, kde ho čakala istá smrť. Odloženie zdravých detí, a to hlavne dievčat, bolo charakteristickým znakom otrokárskej spoločnosti. Dôvodom odloženia bol často nemanželský pôvod dieťaťa, ale väčšinou to bola chudoba rodičov. Thébania, ktorí úplne zakazovali deti pohodiť, dovoľovali chudobným rodičom dieťa odpredať a tento predaj sama obec sprostredkovala. Odloženie dieťaťa postihovalo hlavne ženské pohlavie. U chlapcov, pretože predstavovali budúcu pracovnú silu, boli životné vyhliadky lepšie. Konkrétnym dokladom tejto praxe je zachovaný papyrusový list, ktorý 17. júna roku 1. po Kr. písal akýsi Hilarion, chudobný nádenník, z Alexandrie, kde pracoval, tehotnej manželke Alite do Oxyrhynchu: "Ak s pomocou božou šťastne porodíš, a bude to chlapec, nechaj si ho, ak to bude dievča, odlož ju!” V takýchto prípadoch nešlo ale o bezcitnú brutalitu, pretože s odloženým dieťaťom sa odkladali aj poznávacie znamenia, nejaký prsteň alebo šperk, podľa nich sa po rokoch rodičia s dieťaťom často stretali. Téma odloženia a stretania sa stala tiež častým námetom divadelných hier. (Sofokles – Oidipus..)
V Aténach, keď bolo dieťa ponechané, boli ozdobené domové dvere pri chlapcovi olivovými vetvičkami a pri dievčati vlneným pletencom. Účel bol oznámiť susedstvu narodenie dieťaťa, a aj očista domu a tiež to symbolizovalo ciele výchovy: oliva – občianska zdatnosť, vlna – pracovitosť žien.
O malé deti sa starala ich matka, ktorej často pomáhala, a niekedy ju v podstate zastupovala, dojka a neskôr pestúnka. Nemôžeme sa teda diviť tomu, že pestúnky často poznali svojich zverencov lepšie než ich vlastná matka a keď deti povyrástli, tak medzi nimi bolo veľmi silné citové puto, ktoré často pretrvávalo dlhé roky až do dospelosti. Lásku pestúnky k zverenému dieťaťu nám dobre dokumentuje Aischylos vo svojom diele Oresteia, kde sa stará Oresteova pestúnka dozvedá o smrti Oresta, ktorá je ale sfalšovaná. To ona ale nevie a plače pre neho:
 "Teraz Orestes, radosť duše mojej, ktorej matka zverila mi pred rokmi.. – Čo naplakal sa v noci spočiatku a čo dal práce! Teraz je zbytočná! Chlapec bol ako zvieratko. A staraj sa a živ ho poriadne! No, nemám pravdu? Dieťa na prsiach ti povedať nedokáže, keď má hlad, ak chce piť či bruško trápi ho: Tak detské telíčko si pomôže len samo. A staraj sa potom o to, o všetko, a ešte nemôžeš sa ustrážiť! Aj plienky prala som, to už je osud pestúnky. Živiť a prať, a nevieš potom, čo skôr."
Deti sa často umývali alebo kúpali v okrúhlych alebo oválnych kadiach alebo umývadlách, Musíme povedať, že malé deti na tom boli s čistotou lepšie než niektorí dospelí ľudia, ktorí pokladali teplé kúpele za mäkosť a Aristofanes sa dokonca zmieňuje o tom, že mnoho Aténčanov napodobovalo Spartu do tej miery, že pohŕdali nielen každou prejemnelosťou, ale čistotou vôbec.
Pred spaním často matka alebo pestúnka spievala dieťati uspávanku. Ako dieťa rástlo, pribúdali k pôvodným uspávankám spievaným deťom pred spaním, tiež rozprávky. Deťom, ktoré neposlúchali sa často rozprávali rozprávky o tzv. "bubákoch – strašidlách”. Medzi najznámejšie a nám dochované strašidlá patrí napr. Mormo, Lamia a Gello, Akkó, Alfitó, Gelló, Gorgó, Empusa alebo Mormolyké. Naopak poslušným deťom sa často rozprávali zábavné rozprávky, kde hlavnými hrdinami boli zvieratá. Tieto bájky mali v sebe tiež určité morálne a etické ponaučenie, takže to bolo vlastne prvé vyučovanie v detskom živote. Neskôr im matky a pestúnky rozprávali rôzne mytologické príbehy a národné povesti, ako si ich pamätali ony, zo svojich detských čias a tým im tiež predávali svoje skúsenosti. I deti v staroveku neposlúchali a osvedčeným spôsobom, ako ich umierniť bolo trestanie. Doklady máme dokonca aj na vázach. Medzi najčastejšie tresty patrili zauchá, použitie tŕstia, bičíku, ale niekedy sa používalo to, čo bolo najbližšie po ruke, takže sa nemôžeme diviť tomu, že niekedy dieťa dostalo aj sandálom. Tresty sa väčšinou odohrávali doma, v rodinách a boli znakom istej disciplíny. S istými telesnými trestami sa stretávame aj v školách, ale to už deti boli staršie.
Výchova a škola.
Výchova a vyučovanie mládeže nebolo v starovekom Grécku jednotné. Rozoznávame dva typy výchovy: spartský a aténsky. Cieľom výchovy v Sparte bolo vypestovať v chlapcoch udatnosť v boji a schopnosť ovládať masy podrobeného obyvateľstva – heilotov. Preto sa kládol dôraz predovšetkým na výcvik telesný. V Aténach bola naproti tomu telesná a duševná zložka výchovy celkom harmonicky zladená. V celom antickom Grécku bola výchova určená len pre slobodných občanov, popr. metioky – cudzincov, ale otroci z nej boli vylúčení.
Výchova a škola v Sparte.
V Sparte riadil výchovu budúcich občanov štát. Narodenie bolo už spomenuté skôr. Rozdiel od Atén bol tiež v tom, že v Aténach malé batoľatá zavinovali do plienok, zatiaľ čo v Sparte pestúnky novorodeňatá nezavinovali. Už od najútlejšieho veku bola výchova veľmi tvrdá. Ako informuje Plutarchos vo svojej knihe:
"Lakonské pestúnky, si navykli akémusi staraniu o deti, ktoré bolo spojené s umením, takže nemluvňatá odchovávali bez plienok a dopriali tak voľnosti údom a celej postave, dohliadali na to, aby sa ich zverenci uspokojovali s malým množstvom potravy a neboli vyberaví, aby sa nebáli tmy a samoty, ani aby nepoznali nespôsobnú mrzutosť a plačlivosť."
Preto mnohé aristokratické rodiny hľadali pestúnky pre svoje deti práve v Sparte.
Od 7. roku boli chlapci rodičom odoberaní a vychovávaní v prísnej kázni spoločne pod štátnym dozorom v družinách (agelai), rozdelených podľa veku. Každá družina bola vedená 20-ročným mužom, ktorého musela bezpodmienečne poslúchať a za neposlušnosť boli chlapci bičovaní remencami. Učili sa skromnosti v jedle a pití, v odeve a bývaní. Obliekali sa jediným hrubým kusom odevu, chodili prostovlasí a bosí. Cvičili sa v behu, skoku do diaľky, zápolení, vrhaní oštepom a diskom, učili sa písať, čítať, hudbe, spevu a tancu a memorovali homérske básne a štátne zákony. Plutarchos o spartskej výchove píše
"Vedami sa zaoberali len z nutnosti. Celé ostatné vychovanie potom smerovalo len k úplnej poslušnosti, vytrvaniu v ťažkostiach a k víťazstvu v boji. Preto i v pokročilejšom veku ich cvičenie dosť prepínali, dohola ich strihali a zvykali ich, aby chodili bosí a hrali sa obyčajne nahí."
Od 12 rokov sa ich výchova stávala tvrdšou. Stravu mali ešte chudobnejšiu, ale mohli si však prilepšovať krádežami. Tým sa v nich mala cvičiť múdrosť a obratnosť: kto sa nedal chytiť bol pochválený, kto bol pri krádeži pristihnutý, bol prísne potrestaný. Od dvanástich rokov sa tiež začala viac prejavovať náklonnosť starších mužov.
"V tomto veku sa už povoľovalo, aby medzi deťmi a dospelými vznikli milostné (pederastia), ak nie telesné vzťahy, ktoré sú, ako sa zdá, nutným sprievodným javom v živote spoločne žijúcich mladých mužov, izolovaných od ostatných ľudí. Zákon i verejná mienka ich dovoľovali, ale zároveň im kládli isté medze, ktoré možno určiť len obťažne. Medzi milencom a chlapcom, ktorého dospelý svojou voľbou vyznamenal, sa vytvorila tesná vzájomná náklonnosť. Milenec mu bol zároveň ochrancom aj vzorom a tieto zvláštne citové putá, s ktorými sa stretávame aj u iných dórskych národoch, viedla k súpereniu, ktoré ďalej prispievalo k rozvinutiu cností bojovníka.”"
Po 15. roku spali chlapci len na holom tŕstí, ktoré si museli natrhať na brehoch rieky Eurót, v ktorej sa otužovali kúpeľmi. Na dôkaz telesnej odolnosti boli vybraní jedinci každoročne na počiatku jari bičovaní pred oltárom Artemidy zvanej Orthia, čím malo byť dosiahnuté omladenie jarnej prírody (porovnateľné s veľkonočnou šibačkou). Pri tom nesmeli prejaviť bolesť, takže niekedy klesli aj mŕtvi k zemi. V tomto veku sa smeli občas zúčastniť spoločných hostín mužov a načúvať ich rozhovorom o veciach politických i otázkach etických, a tým obohacovali svoje vedomosti a cibrili svoj charakter. V prípade, že boli opýtaní, odpovedali stručne, tzv. "lakonicky”. Cieľom mravnej výchovy spartských chlapcov bolo vypestovať v nich hlavne úctu k starším a oddanosť štátu.
V 18. rokoch sa stali dospelými, prechádzali vojenským výcvikom a zúčastňovali sa tzv. kryptérií. Tak bola označovaná služba mladých Sparťanov, ktorá pôvodne súvisela s ich "premenov” na mužov. Tento názov sa potom preniesol aj na označenie oddielu konajúceho túto službu. Princíp bol v tom, že vo dne sa chlapci ukrývali (gr. kryptein) a v noci sa vydávali na výpravy proti heilótom. Tzv. kryptoi boli tiež súčasťou spartskej armády. V 20. rokoch sa stávali vojakmi, patrili k družine asi 15 mužov, ktorí vo vojne tvorili bojovú družinu, ktorá spala v spoločnom stane (syskenoi) a museli sa účastniť spoločného stravovania (syssítia), na ktoré museli pravidelne prispievať naturálnymi dávkami.
Najskôr v 30. rokoch sa stávali plnoprávnymi občanmi a mohli si založiť vlastnú rodinu.
Dievčatá boli ponechávané aj po 7. roku doma, zúčastnili sa však výchovy gymnastickej a tanečnej, a dokonca aj spolu s mládencami pretekali. Čo sa týka duševnej a telesnej výchovy dievčat, Sparta a jej osada Kýréne jej venovali značnú pozornosť. Mali pre to dôvody jednak branné (po odchode mužov do vojny pripadala ženám povinnosť chrániť mesto pred nepriateľom a heilótmi), a jednak eugenické (pri malom počte slobodného obyvateľstva sa bral zreteľ k úlohe rodičky zdravého pokolenia). Spartské dievčatá sa cvičili vo všetkých častiach päťboja, v rôznych druhoch skokov, v tanci, loptových hrách a súťažili aj s chlapcami pri slávnostiach, napr. gymnopaidiách, a podobne ako chlapci, neoblečené. Plutarchos v svojom diele píše:
"Lykurgos, odstránil rozmaznanosť, chúlostivosť a všetku ženskosť (celkom bežnú u mladých Aténčaniek) tým, že dievčatá privykal rovnako ako mladíkov, aby pri sprievodoch kráčali nahé a aby pri niektorých slávnostiach tancovali a spievali za prítomnosti a pred očami mladých mužov."
Takýmto spôsobom sa pripravovali manželské spojenia mladých ľudí, ktorí sa k sebe dobre hodili, a ktorí potom vo svojich deťoch dávali Sparte budúce statné deti. S dievčatami sa stretávame i pri celogréckych hrách. Každého piateho roku sa konali v Olympii pri slávnosti bohyne Héry, kedy bola jej socha obliekaná do nového peplu, ktorý utkalo šestnásť žien, na olympijskom štadióne preteky dievčat v behu. Pretekárska dráha bola o jednu šestinu štadiónu kratšia ako u mužov, to je asi , a dievčatá boli rozdelené do troch vekových kategórií.
Výchova a škola v Aténach.
V Aténach boli určité zásady výchovy stanovené už Solónovými zákonmi. Starosť o výchovu bola vecou rodičov a štát na ňu iba dohliadal. Väčšina dievčat zostávala doma, aby sa naučila tomu, čo sa od nich bude očakávať v dospelosti a to bolo predovšetkým varenie, spravovanie domácnosti, pradenie a tkanie. Ani pre chlapcov nebola školská dochádzka povinná, ale obec považovala za vec cti, aby sa jej občania mužského pohlavia naučili, pokiaľ možno, aspoň základom čítania a písania a aj sirotám, ktorých otcovia zomreli v boji za vlasť, platila učiteľa. Úplná negramotnosť bola teda v Aténach skôr vzácnosťou. Školy boli len súkromné, a preto dĺžka školskej dochádzky závisela na hospodárskych pomeroch rodiny. Už Solónove zákony nariaďovali rodičom, aby posielali svoje deti do školy najskôr po východe slnka a odvádzali si ich pred súmrakom, aby sa deti vyhli nebezpečiu, že sa budú vracať domov potme. Tiež bolo zakázané, aby mladí muži a cudzie osoby vstupovali do školy, keď tam boli deti, čím sa malo zabrániť pederastii. Tým sa kládla dôležitosť na mravnú stránku detí. Do 7 rokov sa starali o dieťa rodičia, poprípade pestúnka a paidagógos, vzdelaný otrok, ktorý ho mal učiť slušnému chovaniu a doprevádzal chlapca až do doby, kedy dospel v eféba. Doprevádzal ho do školy, nosil mu školské potreby, čakal po celú dobu vyučovania a po návrate domov si zrejme so svojím zverencom prebranú látku ešte opakoval. Od 7 rokov navštevovali chlapci súkromné školy, dievčatá zostávali doma a cvičili sa v domácich prácach, v speve a v tanci. Vzdelanie chlapcov bolo gymnastické (telesné) a múzické (hudba a ta grammata, t. j. čítanie, písanie, počítanie a od 4. storočia pred Kr. tiež kreslenie). Žiaci čítali básne Homérove, Hesiodove, Theognidove, Solónove a Tyrtaiove a učili sa naspamäť gnómám, ktoré v nich boli obsiahnuté. Od 12 rokov sa učili hudbe (pestovaná bola hlavne hra na lýru a gitaru, menej obľúbená bola píšťala), spevu a tancu, zvlášť náboženskému. Učitelia, ktorí sa zaboberali čítaním, písaním, počítaním a literatúrou sa nazývali grammatikés a tí, ktorí sa zaoberali spevom a hrou na hudobné nástroje, boli kitharisti. V Platónovom dialógu Protagoras sa dočítame:
 "Keď sa chlapci naučia písmu a budú schopní rozumieť tomu, čo je napísané…, predkladajú im na laviciach k čítaniu básne dobrých básnikov a nútia ich, aby sa ich naučili naspamäť… Tiež učitelia hudby sa podobným spôsobom starajú o umiernenosť… Keď sa chlapci naučia hrať na kitharu, učia ich zase básňami iných dobrých básnikov… Okrem toho ich posielajú ešte k učiteľovi telocviku."
Gymnastická výchova začínala taktiež 7. rokom. Cvičiteľ (paidotribés) cvičil chlapcov v telocvični na voľnom priestranstve (palaistra) v tzv. päťboji (pentáthlon): v skoku do diaľky, v behu, vo vrhu diskom, v hode oštepom a v zápase. Múzickému vzdelaniu bola venovaná doba oddychu (grécky scholé, odtiaľ "škola”) po telesných cvičeniach. Poznáme veľký počet váz, na ktorých sú zobrazené deti ako sa u svojho učiteľa učia hre na kitharu alebo na píšťalu. Učiteľ pritom sedí na kresle s operadlom a žiak oproti nemu na stoličke. Niekedy hrá učiteľ na nástroj sám, aby ukázal chlapcovi, ako si má počínať, alebo necháva hrať žiaka a sám mu udáva rytmus, inokedy hrajú obaja na kithary, ktoré majú položené na kolenách. Bolo to teda vyučovanie založené na empírii, na posluchu, bez hudobného zápisu. Táto skutočnosť sa nám dnes môže zdať prekvapujúca, ale je známe, že grécka hudba bola výlučne monodická a pamätala sa teda ľahšie než polyfónna hudba.
Asi 16. rokom bolo oboje vzdelanie ukončené. Ideálom výchovy bol harmonický rozvoj fyzických i duševných vlastností a schopností každého občana, tzv. kalokagatia (kalos kai agathos = krásny a dobrý). Dospievajúci mládenci zo zámožných rodín sa vzdelávali ďalej v gymnáziách, kde sa pripravovali na verejné preteky (agon), ktoré sa konali na národných slávnostiach, aj pre vojenskú službu, ktorú konal aténsky eféb od 18. – 20. roku, okrem toho tam tiež počúvali prednášky filozofov, sofistov a rétorov. Navštevovali školy sofistov, ktorí rozšírili vyššie vzdelanie o nové odbory (politiku, rétoriku, geometriu astronómiu, bojovú taktiku) a školy rétorov, kde sa okrem gramatiky, literatúry a práva učili rečníckemu umeniu pred súdom a na zhromaždeniach ľudu. So zákonmi a štátnou správou sa zoznamovali účasťou na verejných súdnych pojednávaniach a na snemoch. Toto vyššie vzdelanie, ktoré sa začalo šíriť od dôb Periklových a zvlášť po peloponézskej vojne (431 – 404 pred Kr.), bolo ale vyhradené zámožným mužom, ženy s vyšším vzdelaním boli výnimkou. V Aténach nemali dievčatá výchovné ústavy toho druhu, aké viedla Sapfó na ostrove Lesbos, ani športovanie na verejnosti ani možnosť stretávať sa voľne s chlapcami ako v Sparte. Dostalo sa im skromných základov z hudby, tanca, čítania a počítania. Na niektorých slávnostiach, hlavne na počesť samotnej Atény, mohli dievčatá vystupovať na verejnosti pred celou obcou, ale aj tu boli dievčenské spevácke a tanečné zbory oddelené od chlapčenských. Tiež sobáš uzatvárali v mene dievčaťa zvyčajne jej rodičia. Jej názor bol braný do úvahy iba málokedy a prípad jedného bohatého Aténčana, ktorý dal svojim trom dcéram veľké vená a nechal ich vybrať si svojich ženíchov, bol zrejme výnimkou (zmieňuje sa o ňom Herodotos). Dievčatá spravidla vydávali veľmi mladé, okolo 12 – 14 rokov. Po svadbe žena spravovala manželovi dom a ako despoina riadila doma celé hospodárstvo. Dievčatá mali možnosti na vzdelanie silno obmedzené, ale existovali aj výnimky. Niektoré svätyne, do ktorých prichádzali dievčatá z najlepších aténskych rodín, aby sa stali pomocníčkami kňažiek. Plnili rôzne úlohy pri náboženských rituáloch a obradoch a v chrámových priestoroch priamo bývali. Z dnešného pohľadu tento pobyt môžeme označiť ako pobyt v "kláštorných školách” a môžeme predpokladať, že tu nešlo iba o náboženské úkony, ale aj o celkové vzdelávanie dievčat. Takéto zariadenie sa nachádzalo tiež na aténskej Akropole (tzv. Dom arrefor) alebo v antickom Braurone, kultovom stredisku bohyne Artemidy.
Škola.
Škola nevyžadovala žiadne zvláštne vybavenie, a tak mohla byť v akomkoľvek dome. Učiteľ väčšinou sedával na ozdobnej stoličke s operadlom a žiaci sa museli uspokojiť s jednoduchými stoličkami. Žiaci si do školy nosili iba voskové tabuľky s rydlami a trstinovými perami na písanie a pravítko, ktoré im pomáhalo písať rovno riadky. Tabuľky mali rozmery 40 x a boli z dubového, cédrového, palmového alebo cyprusového dreva. Každá mala zvýšený okraj a jej plocha bola pokrytá voskom, do ktorého sa písmená ryli písacím nástrojom z bronzu alebo kosti (tzv. styloi). Tento nástroj mal na jednom konci ostrý hrot a na druhom oblú kvapku alebo plôšku, ktorá slúžila k vymazaniu do vosku vyrytých písmen. V tabuľkách boli na okraji prevŕtané otvory, ktorými sa prevliekali šnúrky alebo remienky, takže sa mohlo spojiť takýchto tabuliek niekoľko spolu a tie potom vytvárali niečo ako knihu. Dvojité doštičky sa nazývali diptych, trojité triptych a polyptych je potom kniha z mnohých doštičiek. Pri písaní sa tabuľky väčšinou položili na kolená alebo sa iba tak držali v ruke. Nepotrebovali stoly, pretože dosky boli dostatočne tvrdé a mohli sa teda len tak držať v ruke. Vedľa týchto voskových tabuliek sa v škole vyskytovali tiež tabuľky natrené zmesou kriedy a lepidla, na ktoré sa písalo trstinovými perami, ktoré sa namáčali do atramentu. Ten bol zhotovený zo sadzí dreveného uhlia zmiešaný s rastlinným lepidlom a mal čiernu farbu. Pred jeho vlastným použitím sa musel často riediť vodou, čo bola práca učiteľových pomocníkov. Zostatky tohto atramentu sa nám do dnešnej doby dochovali zaschnuté napr. na stenách a dnách hlinených kalamárov, ktoré sa v školách používali, ktoré mali tvar malých hore zatiahnutých misiek. Tieto tabuľky, na ktoré sa písalo atramentom, slúžili nielen ako zošity v školách, ale používali sa tiež v súdnictve, pri zostavovaní účtov alebo inventárov.
Ako prebiehala samotná výučba? Chlapci sa najskôr učili rozpoznávať jednotlivé písmená, potom čítať slabiky a celé slová, a až potom písať. Najprv sa musel naučiť naspamäť mená písmen v abecede, alfa, beta, gamma, delta atď., ktoré si vrýval do pamäti prespevovaním mnemotechnických veršov. Postupovalo sa pomaly od jednoduchého k zložitému, od písmena k slabike o dvoch písmenách (beta a alfa = ba), potom k slabike o troch a štyroch písmenách. Existovali určité šlabikáre. V škole pri učení boli od seba jednotlivé slova oddelené, aby sa žiaci naučili lepšie čítať. Ale v bežnom texte od seba oddelené neboli a to potom bolo ťažšie. Cudzie jazyky sa neučil nikto! Aténčania predpokladali s úplnou samozrejmosťou, že všetci cudzinci sa naučia grécky! Pri písaní učiteľ najprv vyryl dané písmeno do vosku a ostatní ho po ňom obťahovali. Pravítka, ktoré si so sebou žiaci nosili, mali podobu kríža a umožňovali nielen písať riadky rovno, ale aj zvislo umiestňovať písmená pod seba, ako to spôsob písania nápisov (stoichedon) vyžadoval. Jednotlivé slová a písmená sa tiež cvičili na keramických črepoch, ktoré boli lacným a ľahko dostupným materiálom. Matematika sa obmedzovala na znalosť základných matematických úkonov – sčítanie, odčítanie, násobenie a delenie. Grécke číslice sa označovali písmenami gréckej alfabety, ale počítanie cez desiatku bolo veľmi obťažné, pretože Gréci nepoznali nulu. Jednotky začínali I., päťky ??(pente), desiatky ??(deka), stovky H (hekaton), tisíce X (chilioi), desaťtisíce M (myrioi). Pre základné matematické úkony používali svoje prsty podľa zvláštnych pravidiel prstového počítania, pre zložitejšie matematické úkony počítacie kocky a abakus. Gramatikovia pri svojej výuke používali texty básnikov, hlavne homérske eposy. Učiteľ predčítal úryvky a žiaci sa ich učili naspamäť. Vo výuke sa využívalo maximálne sluchovej pamäti. Podobne sa postupovalo tiež počas hudobnej výuky, kedy sa príslušná melódia žiakovi prehrala a ten ju potom podľa sluchu opakoval, bez notového záznamu. Knihy ako také, ktoré boli obsiahle (napr. Ilias a Odyssea) neboli písané na tieto tabuľky, ale používal sa papyrus. Ten sa dostal do Grécka predovšetkým prostredníctvom kolónií. Papyrus bol vyrábaný zo stromu (Cyperus Papyrus) hojne rastúceho v nílskej delte. Kúsky stebiel sa po dĺžke rozrezali a potom zlepovali do pásov. Pásy boli z dvoch vrstiev, v jednej ležali prúžky vodorovne, v druhej zvisle, spoje boli však tak dokonalé, že sa voľným okom s ťažkosťou dali rozoznať. Tomu napomáhalo i vyhladzovanie a lisovanie pásov. Hotové pruhy boli dlhé niekoľko metrov a kupujúci si zaobstaral potrebnú dĺžku. Antická kniha potom mala podobu zvitku a pri čítaní sa v nej nelistovalo, ale roľka sa držala v oboch rukách, pri čom jedna ruka rozmotávala neznámy text a druhá zavinovala už prečítanú časť. Pretože sa knihy písali a ilustrovali ručne, patrili medzi drahé predmety a nie každý si mohol dovoliť mať doma napr. len malú knižnicu.

</doc>
<doc id="44658" url="https://sk.wikipedia.org/wiki?curid=44658" title="Pedagogika v starovekých Aténach">
Pedagogika v starovekých Aténach

Výchova a škola.
"Pozri aj: Pedagogika v starovekom Grécku"
V Aténach boli určité zásady výchovy stanovené už Solónovými zákonmi. Starosť o výchovu bola vecou rodičov a štát na ňu iba dohliadal. Väčšina dievčat zostávala doma, aby sa naučila tomu, čo sa od nich bude očakávať v dospelosti a to bolo predovšetkým varenie, spravovanie domácnosti, pradenie a tkanie. Ani pre chlapcov nebola školská dochádzka povinná, ale obec považovala za vec cti, aby sa jej občania mužského pohlavia naučili, pokiaľ možno, aspoň základom čítania a písania a aj sirotkom, ktorých otcovia zomreli v boji za vlasť, platila učiteľa. Úplná negramotnosť bola teda v Aténach skôr vzácnosťou. Školy boli len súkromné, a preto dĺžka školskej dochádzky závisela na hospodárskych pomeroch rodiny. Už Solónove zákony nariaďovali rodičom, aby posielali svoje deti do školy najskôr po východe slnka a odvádzali si ich pred súmrakom, aby sa deti vyhli nebezpečiu, že sa budú vracať domov potme. Tiež bolo zakázané, aby mladí muži a cudzie osoby vstupovali do školy, keď tam boli deti, čím sa malo zabrániť pederastii. Tým sa kládla dôležitosť na mravnú stránku detí. Do 7 rokov sa starali o dieťa rodičia, poprípade pestúnka a paidagógos, vzdelaný otrok, ktorý ho mal učiť slušnému chovaniu a doprevádzal chlapca až do doby, kedy dospel v eféba. Doprevádzal ho do školy, nosil mu školské potreby, čakal po celý čas vyučovania a po návrate domov si zrejme so svojím zverencom prebranú látku ešte opakoval. Od 7 rokov navštevovali chlapci súkromné školy, dievčatá zostávali doma a cvičili sa v domácich prácach, v speve a v tanci. Vzdelanie chlapcov bolo gymnastické ( telesné ) a múzické ( hudba a ta grammata, tj. čítanie, písanie, počítanie a od 4. storočia pred Kr. tiež kreslenie ). Žiaci čítali básne Homérove, Hesiodove, Theognidove, Solónove a Tyrtaiove a učili sa naspamäť gnómám, ktoré v nich boli obsiahnuté. Od 12 rokov sa učili hudbe (pestovaná bola hlavne hra na lýru a gitaru, menej obľúbená bola pišťala), spevu a tancu, zvlášť náboženskému. Učitelia, ktorí sa zaoberali čítaním, písaním, počítaním a literatúrou sa nazývali grammatikés a tí, ktorí sa zaoberali spevom a hrou na hudobné nástroje, boli kitharisti. V Platónovom dialógu Protagoras sa dočítame:
 "Keď sa chlapci naučia písmu a budú schopní rozumieť tomu, čo je napísané…, predkladajú im na laviciach k čítaniu básne dobrých básnikov a nútia ich, aby sa ich naučili naspamäť… Tiež učitelia hudby sa podobným spôsobom starajú o umiernenosť… Keď sa chlapci naučia hrať na kitharu, učia ich zase básňami iných dobrých básnikov ... Okrem toho ich posielajú ešte k učiteľovi telocviku."
Gymnastická výchova začínala taktiež 7. rokom. Cvičiteľ (paidotribés) cvičil chlapcov v telocvični na voľnom priestranstve (palaistra) v tzv. päťboji (pentáthlon): v skoku do diaľky, v behu, vo vrhu diskom, v hode oštepom a v zápase. Múzickému vzdelaniu bola venovaná doba oddychu (grécky scholé, odtiaľ "škola” ) po telesných cvičeniach. Poznáme veľký počet váz, na ktorých sú zobrazené deti ako sa u svojho učiteľa učia hre na kitharu alebo na píšťalu. Učiteľ pritom sedí na kresle s operadlom a žiak oproti nemu na stoličke. Niekedy hrá učiteľ na nástroj sám, aby ukázal chlapcovi, ako si má počínať, alebo necháva hrať žiaka a sám mu udáva rytmus, inokedy hrajú obaja na kithary, ktoré majú položené na kolenách. Bolo to teda vyučovanie založené na empírii, na posluchu, bez hudobného zápisu. Táto skutočnosť sa nám dnes môže zdať prekvapujúca, ale je známe, že grécka hudba bola výlučne monodická a pamätala sa teda ľahšie než polyfónna hudba. 
Asi 16 rokom bolo oboje vzdelanie ukončené. Ideálom výchovy bol harmonický rozvoj fyzických i duševných vlastností a schopností každého občana, tzv. kalokagatia (kalos kai agathos = krásny a dobrý). Dospievajúci mládenci zo zámožných rodín sa vzdelávali ďalej v gymnáziách, kde sa pripravovali na verejné preteky (agon), ktoré sa konali na národných slávnostiach, aj pre vojenskú službu, ktorú konal aténsky efebos od 18. - 20 roku, okrem toho tam tiež počúvali prednášky filozofov, sofistov a rétorov. Navštevovali školy sofistov, ktorí rozšírili vyššie vzdelanie o nové odbory (politiku, rétoriku, geometriu astronómiu, bojovú taktiku) a školy rétorov, kde sa okrem gramatiky, literatúry a práva učili rečníckemu umeniu pred súdom a na zhromaždeniach ľudu. So zákonmi a štátnou správou sa zoznamovali účasťou na verejných súdnych líčeniach a na snemoch. Toto vyššie vzdelanie, ktoré sa začalo šíriť od dôb Periklových a zvlášť po peloponézskej vojne (431 - 404 pred Kr.), bolo ale vyhradené zámožným mužom, ženy s vyšším vzdelaním boli výnimkou. V Aténach nemali dievčatá výchovné ústavy toho druhu, aké viedla Sapfó na ostrove Lesbos, ani športovanie na verejnosti ani možnosť stretávať sa volne s chlapcami ako v Sparte. Dostalo sa im skromných základov z hudby, tanca, čítania a počítania. Na niektorých slávnostiach, hlavne na počesť samotnej Atény, mohli dievčatá vystupovať na verejnosti pred celou obcou, ale aj tu boli dievčenské spevácke a tanečné zbory oddelené od chlapčenských. Tiež sobáš uzatvárali v mene dievčaťa zvyčajne jej rodičia. Jej názor bol braný v úvahu iba málokedy a prípad jedného bohatého Aténčana, ktorý dal svojím trom dcéram veľké vená a nechal ich vybrať si svojich ženíchov, bol zrejme výnimkou (zmieňuje sa o ňom Herodotos). Dievčatá spravidla vydávali veľmi mladé, okolo 12 - 14 rokov. Po svadbe žena spravovala manželovi dom a ako despoina riadila doma celé hospodárstvo. Dievčatá mali možnosti na vzdelanie silno obmedzené, ale existovali aj výnimky. Niektoré svätyne, do ktorých prichádzali dievčatá z najlepších aténskych rodín, aby sa stali pomocníčkami kňažiek. Plnili rôzne úlohy pri náboženských rituáloch a obradoch a v chrámových okrskoch priamo bývali. Z dnešného pohľadu tento pobyt môžeme označiť ako pobyt v "kláštorných školách” a môžeme predpokladať, že tu nešlo iba o náboženské úkony, ale aj o celkové vzdelávanie dievčat. Takéto zariadenie sa nachádzalo tiež na aténskej Akropole ( tzv. Dom arrefor ) alebo v antickom Braurone, kultovom stredisku bohyne Artemidy.

</doc>
<doc id="44659" url="https://sk.wikipedia.org/wiki?curid=44659" title="Dychový nástroj">
Dychový nástroj

Dychové nástroje tvoria skupinu hudobných nástrojov, pri ktorých zvuk vzniká rozochvievaním vzduchového stĺpca. Výška tónu závisí od parametrov stĺpca, ktoré sa menia napríklad rôznym zakrývaním a odkrývaním dierok na nástroji.
Delenie dychových nástrojov.
Delenie nástrojov na drevené a plechové pochádza z histórie, dnes sa napr. priečna flauta alebo saxofón vyrábajú z kovu, hoci patria medzi drevené dychové nástroje.

</doc>
<doc id="44662" url="https://sk.wikipedia.org/wiki?curid=44662" title="Efébia">
Efébia

Efébia bola dvojročná vojenská služba v Starovekom Grécku, ktorú musel aténsky občan absolvovať po dovŕšení 18. roku. Prvý rok bol cvičený v zbrani, druhý rok slúžil v posádkach opevnených miest. Efebovia tvorili oddiely pechoty a jazdy, zúčastňovali sa národných slávností a v divadle mali vyhradené miesta. Efébia bola zavedená aj v iných gréckych mestských štátoch a jej dĺžka bola miestne a časovo rozdielna. Jej vojenský ráz časom mizol a cieľom sa stala fyzická výchova a duševné vzdelanie pod vedením inštruktorov.

</doc>
<doc id="44663" url="https://sk.wikipedia.org/wiki?curid=44663" title="Staroveký Egypt">
Staroveký Egypt

Staroveký Egypt bola civilizácia staroveku v severovýchodnej časti Afriky. Rozkladala sa pozdĺž spodného toku rieky Níl, približne v rozsahu, ktorý má dnes územie modernej Egyptskej arabskej republiky. Egyptský štát vznikol približne okolo roku 3000 pred Kr. (podľa konvenčnej chronológie) politickým zjednotením Horného a Dolného Egypta prvými panovníkmi. Jeho dejiny prechádzajú radom stabilných ríší, rozdelených nestabilnými časovými úsekmi, ktoré sa nazývajú prechodné obdobia: Stará ríša starej bronzovej doby, Stredná ríša strednej bronzovej doby a Nová ríša neskorej bronzovej doby. Nepretržite sa rozvíjala takmer tri a pol tisícročí.
Egypt dosiahol vrchol počas Novej ríše v ramessovskom období, keď súperil s Chetitskou a Asýrskou ríšou a so štátom Mitanni. Jeho vplyv siahal od Sýrskej púšte na východe, k saharským oázam na západe. Najjužnejšou hranicou ríše bol v tomto období štvrtý nílsky katarakt. Po tomto období začal pomaly upadať. Čelil rôznym inváziám a niekoľkokrát ho okupovali cudzinci (napr. kanaánski Hyksósi, Líbyjci, Núbijci, Asýrčania, Peržania a macedónski Gréci) prevažne v období Tretieho prechodného a Neskorého obdobia. Nakoniec po smrti Alexandra Veľkého jeho satrapa Ptolemaios založil ako Ptolemaios Soter vlastnú ptolemaiovskú dynastiu, ktorá vládla krajine do roku 30 pred Kr., keď sa Egypt stal rímskou provinciou. Provinciálne obdobie neznamenalo úplný zánik egyptskej kultúry, ale jej nasledujúci vývoj bol natoľko poznamenaný vplyvmi iných kultúr, že nemožno hovoriť o samostatnom civilizačnom vývoji.
Jedným z faktorov, ktoré pozitívne prispeli k úspešnému účinkovaniu starovekej egyptskej civilizácie na svetovej historickej scéne, bola schopnosť prispôsobiť sa podmienkam, ktoré poskytovala rieka Níl. Predvídateľné záplavy a riadené zavlažovanie úrodného údolia vytvárali prebytky, ktoré mohli kryť sociálny a kultúrny rozvoj. Prebytočné prostriedky dávali štátu možnosť vynakladať ich na prieskum nerastných ložísk v údolí a v okolitých púštnych oblastiach, na vytvorenie nezávislého písma v ranom období, na organizáciu výstavby a poľnohospodárskych projektov, na obchod so susednými regiónmi a na vojsko, ktoré bolo schopné čeliť nepriateľom a presadiť egyptskú nadvládu. Tieto aktivity motivoval a riadil štátny aparát správcov, kňazov a pisárov vo faraónových službách. Spoluprácu a jednotu obyvateľstva si panovník zabezpečoval zložitým náboženským systémom. Úrodnosť nílskeho údolia spolu s efektívne štátom riadenými ľudskými a prírodnými zdrojmi dovoľovali starovekému Egyptu udržiavať si dlhodobú stabilitu, aká chýbala napríklad v nesúrodých štátnych útvaroch Mezopotámie. Okrem toho Egypt oplýval aj nerastnými surovinami. Jeho bohatstvo, ktoré spomínajú už starovekí autori, v skutočnosti dávalo možnosť širokému rozvoju štátneho zriadenia a kultúrnej spoločnosti.
Staroegyptská civilizácia ako prvá ťažila kameň v lomoch, robila prieskum lokalít a používala stavebné techniky, ktoré umožňovali výstavbu monumentálnych pyramíd, chrámov alebo obeliskov. Využívala matematiku, praktickú a účinnú medicínu. Stavala zavlažovacie systémy, poznala rozvinuté techniky poľnohospodárskej produkcie a stavala prvé známe lode. Priniesla egyptskú fajansu a technológiu výroby skla, nové literárne útvary alebo prvú známu mierovú zmluvu vo svetovej politike. Zanechala trvalé a nenahraditeľné dedičstvo. Napodobňovanie jej umenia a architektúry bolo v neskoršom staroveku rozšírené a dnes sú staroegyptské artefakty skoro v každom kúte sveta. Monumentálne pozostatky staroegyptskej civilizácie po storočia inšpirovali cestovateľov a umelcov. Archeologické objavy a nálezy v ranom období moderných svetových dejín umožnili neskorší vedecký výskum a následné ocenenie kultúrneho dedičstva starovekého Egypta.
Dejiny.
O najstaršiu chronológiu egyptských dejín sa pokúsil už v 4. storočí pred Kr. egyptský kňaz a historik Manehto. V svojom diele "Aigyptiaka" uvádza faraónov rozdelených do 31 dynastií. Tento spôsob delenia používajú egyptológovia aj dnes. Moderná egyptská chronológia sa opiera aj o ďalšie dobové záznamy, hlavne o "Turínsky" a "Abydoský zoznam kráľov", ktoré uvádzajú mená a roky panovania historických a mytologických vládcov starého Egypta. V súčasnosti využíva i ďalšie metódy, napríklad datovanie pomocou peľových zŕn alebo synchronizáciou so záznamami iných kultúr.
Samotní Egypťania nepoužívali jednotné datovanie, ale určovali rok len podľa postupnosti vlád panovníkov. To spolu s chýbajúcimi dokladmi z niektorých historických období spôsobuje, že sa egyptológovia rôznia v určovaní rokov vlády jednotlivých panovníkov. Pri najstarších dejinách Egypta tak vzniká rozdiel medzi odlišnými chronológiami aj viac ako 300 rokov.
V staroegyptských dejinách rozlišujeme nasledovné historické obdobia:
Níl bol životodarným zdrojom dlhé obdobie ľudských dejín. Úrodné záplavové územie rieky umožňovalo rozvinúť ekonomiku roľníckych osád a aj zložitejšiu centralizovanú spoločnosť, ktorá sa v dejinách stala základom ľudskej civilizácie. Moderní kočovní zberači a lovci začali žiť v nílskom údolí koncom stredného pleistocénu, niekedy pred 120 tisíc rokmi. Arídne podnebie severnej Afriky sa zmenilo v neskorom paleolite na horúcejšie a suchšie, čo donútilo obyvateľov sústrediť sa v nílskom údolí pozdĺž brehov rieky.
Preddynastické obdobie.
Počas preddynastického a ranodynastického obdobia bolo podnebie Egypta oveľa menej suché ako dnes. Veľké oblasti boli pokryté savanami, na ktorých sa pásli stáda kopytníkov. Rastlinstvo a živočíšstvo bolo vo všetkých prostrediach pestrejšie a územie okolo rieky poskytovalo útočisko vodnému vtáctvu. Lov bol pre Egypťanov bežný. V tomto čase prebehla prvá domestikácia viacerých druhov zvierat.
Niekoľko menších kmeňov žijúcich v nílskom údolí, identifikovaných podľa keramiky a osobných predmetov, sa rozvinulo okolo roku 5500 pred Kr. do kultúr, ktoré nesú znaky pokročilého ovládania techník poľnohospodárstva a chovu domácich zvierat. Najväčšia z týchto raných kultúr v Hornom Egypte bola badarijská kultúra ("badarien", okolo 4400 – 4000 pred Kr.), ktorá pravdepodobne pochádzala zo západnej Sahary. Známa je veľmi kvalitnou keramikou, kamennými nástrojmi a používaním medi.
Badarien nasledovali kultúry Nagáda I ("amratien", okolo 4000 – 3500 pred Kr.) a Nagáda II ("gerzean", okolo 3500 – 3200 pred Kr.), ktoré priniesli niekoľko technologických inovácií. Egypťania už počas obdobia Nagáda I dovážali obsidián z Etiópie, ktorým opracovávali a ostrili čepele štiepaných kamenných nástrojov. Z obdobia Nagáda II pochádzajú dôkazy o prvých kontaktoch s kanaánskou oblasťou a pobrežím v oblasti Byblu na Blízkom východe. Nagádska kultúra sa v priebehu 1000 rokov rozvinula z niekoľkých roľníckych spoločenstiev na silný útvar, ktorého vodca ovládal zdroje a obyvateľstvo nílskeho údolia. Počas obdobia Nagáda III vládcovia rozšírili svoju moc na sever pozdĺž Nílu a vládli z mesta Nechen (Hierakonpolis, H03) a neskôr z Abdžu (Abydos, H08). Obchodovali s Núbiou na juhu, so západnými oázami, so stredomorskými kultúrami na severe a s Blízkym východom. V jednom z kráľovských núbijských hrobov v Kustule bol nájdený artefakt s najstarším známym vyobrazením egyptského dynastického symbolu – bielej koruny "hedžet" a sokola.
Rozmanitá produkcia výrobkov nagádskej kultúry odráža vzostup a bohatstvo spoločenskej elity, ktorá používala osobné predmety ako hrebene, sošky, maľovanú keramiku, kvalitné dekorované kamenné nádoby, kozmetické palety a šperky zo zlata, lapidu lazuri a slonoviny. Bola vynájdená glazúra známa ako egyptská fajansa, ktorú používali neskôr v starom Ríme ako dekoráciu pohárov, amuletov a figurín. Nagádska kultúra počas poslednej preddynastickej fázy začala používať písané znaky, ktoré sa nakoniec vyvinuli do celého systému hieroglyfov pre záznam staroegyptského jazyka.
Ranodynastické obdobie (okolo 3050 – 2686 pred Kr.).
Toto obdobie prebiehalo zhruba paralelne so skorou sumersko-akkadskou civilizáciou v Mezopotámii a starovekom Elame. Manehto v 3. storočí pred Kr. usporiadal dlhý rad panovníkov od Menea po svoju súčasnosť do systému tridsiatich dynastií. Začiatok formálnych dejín umiestnil do obdobia panovania kráľa Menea, o ktorom sa v tom čase verilo, že zjednotil dve kráľovstvá Horného a Dolného Egypta (okolo 3100 pred Kr.)
Prechod k zjednotenému štátu sa v skutočnosti udial pomalšie ako si to predstavovali staroegyptskí pisári. V súčasnosti Menes nie je doložený. Niektorí odborníci však pokladajú faraóna Narmera za legendárneho Menea. Narmer je zobrazený na slávnostnej palete s kráľovskými insígniami pri symbolickom akte zjednotenia. Okolo roku 3000 pred Kr. prvý z ranodynastických panovníkov upevnil svoje postavenie v Dolnom Egypte založením hlavného mesta Inebuhedž (neskorší Mennofer, Memfis, D01). Z neho mohol ovládať pracujúcu masu a poľnohospodárstvo úrodnej oblasti nílskej delty, rovnako ako lukratívne a dôležité obchodné trasy do Levanty. Vzostup moci a bohatstva panovníkov počas ranodynastického obdobia vidieť na ich prepracovaných hrobkách – mastabách a na pohrebných stavbách v Abdžu (Abydos, H06), ktoré slúžili kultu mŕtvych panovníkov. Legitimizácia moci štátneho zriadenia nad územím, prácou a zdrojmi bola výsledkom silnej inštitúcie kráľovského úradu a bola nutná na prežitie a rozvoj starovekej egyptskej civilizácie.
Stará ríša (okolo 2686 – 2181 pred Kr.).
Úroveň architektúry tohto obdobia veľmi pokročila a spolu s ňou aj umenie a technika. Vďaka dobre fungujúcemu systému centralizovanej správy sa tiež zvýšila poľnohospodárska produkcia. Zo Starej ríše pochádzajú niektoré najznámejšie výdobytky staroegyptskej civilizácie, napr. Veľká pyramída faraóna Chufua. Štátni zástupcovia, na ktorých dohliadal vezír, vyberali dane, riadili zavlažovacie projekty zvyšujúce úrodu, najímali pracovníkov na stavebné projekty a budovali systém práva pomáhajúci udržiavať poriadok a zákon v ríši.
Popri rastúcej dôležitosti centrálnej správy vznikla nová trieda vzdelaných pisárov a štátnych úradníkov, ktorým faraón zaručoval za ich služby postavenie a plat. Okrem toho ich posmrtným kultom a miestnym chrámom venoval pozemky, aby zabezpečil dostatok zdrojov aj pre svoj vlastný posmrtný kult, o ktorý mali jeho poddaní povinnosť sa starať. Dnes sa predpokladá, že päťsto rokov takto široko rozvetvených ekonomických väzieb nahlodalo štátnu ekonomiku a tá nemohla ďalej zabezpečovať rozsiahlu centralizovanú štátnu správu s celou svojou štruktúrou. Vplyv nomarchov (predstaviteľov krajov) začal narastať úmerne so zmenšujúcou sa mocou panovníka. K tomu sa pridalo sucho, ktoré približne v rokoch 22002150 pred Kr. niekoľkokrát postihlo krajinu, a Egypt vstúpil do 140-ročného obdobia dnes známeho ako Prvé prechodné obdobie.
Prvé prechodné obdobie (2181 – 1991 pred Kr.).
Potom, ako sa zrútila ústredná vláda na konci Starej ríše, štátna správa už nedokázala stabilizovať a riadiť ekonomiku krajiny. Miestne inštitúcie sa už nemohli spoľahnúť na kráľa a nedostatok potravín spolu s politickými spormi vyústil do hladomorov a lokálnych vojen. Miestni vládcovia, nezaťažení povinnými odvodmi zdrojov centrálnej vláde a faraónovi, využívali ich prebytok a novo nadobudnutú nezávislosť na kultúrny a ekonomický rozvoj provincie. Po čase, keď už ovládali miestne zdroje, ich územia sa stávali bohatšími. Svedčia o tom väčšie a lepšie hrobky všetkých spoločenských tried. Miestni umelci začali používať motívy, ktoré boli dovtedy vyhradené centrálnej kráľovskej moci Starej ríše. Objavili sa nové literárne formy vyjadrujúce optimizmus a originalitu tohto obdobia.
Miestni vodcovia, zbavení záväzkov voči faraónovi, začali medzi sebou súperiť o územia a politickú moc. Približne od roku 2160 pred Kr. Dolný Egypt ovládala dynastia z Henennesu (Herakleopolis, H20) a Horný Egypt konkurenčná lokálna dynastia z Vesetu (Téby, H04). Sila vesetskej dynastie narastala a postupne rozširovala svoju moc na sever, čo samozrejme vyústilo do otvoreného stretu. Nakoniec okolo roku 2055 pred Kr. Nebhepetre Mentuhotep (II.) porazil dolnoegyptského vládcu, opäť zjednotil krajinu a začal obdobie kultúrnej a ekonomickej obnovy dnes známej ako Stredná ríša.
Stredná ríša (2134 – 1690 pred Kr.).
Panovníci Strednej ríše obnovili prosperitu a stabilitu krajiny, čo podnietilo oživenie umenia, literatúry a monumentálnych stavebných projektov. Nebhepetre Mentuhotep (II.) a jeho nástupcovia z 11. dynastie vládli z Vesetu (Téby, H04). Vezír posledného faraóna tejto dynastie prebral moc a založil 12. dynastiu ako Amenemhet I. a vládol z nového sídla Ictauej, nachádzajúceho sa niekde medzi Nílom a Fajjúmskou oázou. Z nového sídla sa faraóni 12. dynastie chopili prezieravej kultivácie priľahlého územia cez intenzívnu výstavbu zavlažovacieho systému, ktorá im mala zvýšiť regionálnu poľnohospodársku produkciu. Okrem toho znovu dobyli územia v Núbii bohaté na kamenné lomy a zlaté bane a vo východnej delte vybudovali obranný systém proti vpádom z Blízkeho východu známy v neskoršom období pod menom „Múry vládcu“.
Vďaka veľkému hospodárskemu a nerastnému bohatstvu a vojenskej a politickej stabilite začala rozkvitať populácia obyvateľov, umenie a náboženstvo. Stredná ríša zaznamenala posun v chápaní vzťahu boha a človeka v porovnaní s predchádzajúcim obdobím. Vzrástla osobná viera a „demokratizácia“ posmrtného života, v ktorom už všetci ľudia mali dušu a mohli byť privítaní bohmi po smrti. Literatúra Strednej ríše vytvorila premyslené témy a postavy, ktoré boli presvedčivo a výstižne podané. Reliéfne a portrétové sochárstvo dokázalo vystihnúť jemné osobité detaily a dosiahlo vyššej technickej úrovne.
Posledný silný vládca Strednej ríše Amenemhet III. dovolil skupine semitských kanaánskych kmeňov usadiť sa v delte, aby pokryli dopyt po pracovnej sile pre kráľovské ťažobné a stavebné projekty. Tieto aktivity spolu s nízkymi záplavami oslabili ekonomiku a otvorili dvere postupnému úpadku a Druhému prechodnému obdobiu v nasledujúcej 13. a 14. dynastie. Počas tohto zostupu kanaánske kmene získali nadvládu nad celou oblasťou nílskej delty až nakoniec začali vládnuť tejto časti Egypta ako nová dynastia, pre domácich Egypťanov však boli stále "heka-chasut" – „vládcovia cudzích krajov“, t. j. Hyksósi.
Druhé prechodné obdobie (1674 – 1549 pred Kr.) a Hyksósi.
Okolo roku 1785 pred Kr. získali nadvládu nad Egyptom semitskí Hyksósi, ktorí už určitý čas sídlili v meste Avaris vo východnej delte. Donútili domácu vládu odísť do Vesetu a faraón sa stal ich vazalom s povinnosťou platiť tribút. Hyksósi ponechali egyptský štátny model, ich panovník používal egyptský kráľovský titul a prebrali ďalšie egyptské prvky do svojej kultúry. Na oplátku semitský element priniesol nové prvky do výzbroje egyptskej armády, napr. kompozitný luk alebo vojnový voz s konským záprahom.
Pôvodní panovníci sa po svojom odchode do Vesetu ocitli medzi dvomi nepriateľskými stranami – kanaánski Hyksósi vládli na severe a ich spojenci Núbijci (ríša Kuš) na juhu. Po rokoch vazalstva sa hornoegyptské kráľovstvo stalo dostatočne silné, aby vtiahlo Hyksósov do vojny, ktorá trvala viac ako 30 rokov, približne do roku 1555 pred Kr. Faraóni 17. dynastie Sekenenre Tao a Kamose porazili kušitskú ríšu, ale nedokázali vyhnať Hyksósov. To sa podarilo až Kamoseho nástupcovi, ktorý radom vojenských kampaní ukončil hyksósku prítomnosť v Egypte. Ahmose I. sa stal zakladateľom novej 18. dynastie. Vojsko počas nasledujúceho obdobia Novej ríše získalo najvyšší štátny význam, rovnako ako rozširovanie hraníc ríše a prevaha na Blízkom východe.
Nová ríša (1549 – 1069 pred Kr.).
Prví faraóni Novej ríše zabezpečili hranice a posilnili diplomatické zväzky so susedmi, ako Mitanni, Asýria alebo Kanaán, čím otvorili cestu bezprecedentnej prosperite Egypta. Faraón Thutmose I. a jeho vnuk Thutmose III. viedli vojenské kampane a rozšírili územie a vplyv Egypta do najväčších rozmerov aké kedy ríša dosiaľ mala. Medzi nimi vládla kráľovná Hatšepsut, ktorá udržala mier a jej obchodné cesty prekročili pôvodné destinácie, aké mal Egypt k dispozícii pred hyksóskou okupáciou. Keď Thutmose III. okolo roku 1425 pred Kr. zomrel, Egypt siahal od severozápadnej Sýrie na severe po štvrtý nílsky katarakt v Núbii na juhu. Pripojené územia poskytovali dôležité suroviny ako bronz alebo drevo.
Panovníci začali realizovať rozsiahly stavebný plán, ktorý okrem iného šíril a upevňoval kult pôvodne lokálneho tébskeho boha Amona. Výstavba tiež oslavovala ich vlastné skutočné alebo fabulované úspechy, ako v prípade kráľovnej Hatšepsut, ktorá používala počas svojej skoro 22-ročnej vlády podobné zveličovanie a okázalosť. Jej vláda bola aj napriek tomu úspešná, o čom svedčí dlhé obdobie mieru, narastajúci blahobyt, obchodné cesty do krajiny Punt, obnova siete obchodných ciest, veľké stavebné projekty, ako napr. jej zádušný chrám, ktorý konkuroval gréckej architektúre o tisícročie skôr, kolosálny pár obeliskov a časť chrámového komplexu v Karnaku. Napriek úspechom následník jej synovca Thutmoseho III. Amenhotep II. sa rozhodol vymazať jej meno a mnoho jej činov pripísal sebe. Tiež sa pokúsil zmeniť tradície zaužívané niekoľko sto rokov, čo niektorí odborníci vysvetľujú ako márny pokus znemožniť iným ženám dostať sa na trón a obmedziť ich vplyv v kráľovstve.
Okolo roku 1350 pred Kr. nastúpil na trón Amenhotep IV. a zaviedol niekoľko radikálnych reforiem, ktoré mohli byť hrozbou pre štátnu stabilitu. Zmenil si meno na Achnaton, pozdvihol predtým nevýrazné a abstraktné božstvo Atona na najvyššie božstvo, potlačil kult väčšiny ostatných bohov a zaútočil na vplyv a moc chrámov, ktorým dominovali kňazi boha Amona a ktorých Achnaton pokladal za skorumpovaných. Premiestnil sídlo kráľovstva do nového mesta Achetatonu (H14, dnes Amarna), prestal sa zaujímať o Blízky východ, kde súperili medzi sebou Chetitská ríša, Asýria a Mitanni, a pohrúžil sa do sveta nového náboženstva a umeleckého štýlu. Po jeho smrti Amonovi kňazi rýchlo nadobudli stratenú moc, sídlo sa vrátilo naspäť do Vesetu a Atonov kult bol opustený. S ich pomocou sa potom Achnatonovi následníci Tutanchamon, Aj II. a Haremheb pokúsili vymazať akúkoľvek zmienku o Achnatonovej kultúrnej a náboženskej heréze, ktorá je dnes známa ako amarnské obdobie.
Okolo roku 1279 pred Kr. Ramesse II. Veľký nastúpil na trón a začal budovať viac chrámov, vztyčovať viac sôch, obeliskov a plodiť viac detí ako akýkoľvek iný faraón v dejinách. Ako výrazný vodca viedol svoju armádu do konfliktu s Chetitmi, v ktorom sa nepodarilo ani jednej strane získať víťazstvo. Ukončením konfliktu bola bitka pri Kadeši okolo roku 1258 pred Kr. a následná prvá známa mierová zmluva medzi štátmi v dejinách. Egypt z obavy pred silnou Stredoasýrskou ríšou opustil väčšinu územia na Blízkom východe a ponechal svojho spojenca Chetitskú ríšu napospas Asýrii a indoeurópskym Frýgom.
Bohatstvo Egypta bolo silným lákadlom pre susedov. Zo západu sa snažili na egyptské územie preniknúť líbyjskí Berberi a z egejskej oblasti tzv. Morské národy – silná konfederácia prevažne gréckych, lúvijských a fenicko-kanaánskych pirátov. Egypt sa ubránil ich pokusu o inváziu, ale stratil ostatok územia na Blízkom východe, ktoré obsadila Asýria. Následky vonkajšieho ohrozenia boli zosilnené vnútornými problémami, ako napr. korupciou, vykrádaním hrobiek a občianskymi nepokojmi. Amonove kňazstvo vo Vesete po opätovnom získaní moci nazhromaždilo bohatstvo vrátane rozsiahlych pozemkov a ich hypertrofovaná moc onedlho roztrieštila krajinu, ktorá vstúpila do Tretieho prechodného obdobia ako niekoľko samostatných útvarov.
Tretie prechodné obdobie (1069 – 653 pred Kr.).
Po smrti Ramesseho XI. okolo roku 1078 pred Kr. Nesbanebdžed I. ovládol Dolný Egypt a panoval z mesta Džanet (Tanis, D19). Horný Egypt ovládali Amonovi veľkňazi z Vesetu (Téby, H04). V tomto období sa začali v západnej delte usídľovať berberské kmene zo západu a postupne získavali samostatnosť. Nakoniec okolo roku 945 pred Kr. líbyjský princ pod menom Šešonk I. založil 22. dynastiu so sídlom v meste Perbastet (Bubastis, D18), ktorá vládla delte 200 rokov. Okrem toho Šešonk dosadil členov svojej rodiny na dôležité miesta v kňazskej hierarchii, ktorá vládla Hornému Egyptu, a tým si zabezpečil dostatočný vplyv na väčšinu Egypta.
Na prelome 9. storočia pred Kr. sa Egypt pod vládou Osorkona II. neúspešne pokúsil znovu získať územie v Ázii. Spolu s mestami a národmi ako Izrael, Hamá, Kanaánci, Arabi, Arméni alebo Sýro-Chetiti, vytiahol proti silnému asýrskemu kráľovi Salmanasarovi III. Aliancia bola v bitke pri Karkane okolo roku 853 pred Kr. porazená a Asýria naďalej dominovala oblasti ďalej.
Líbyjská dynastia začala slabnúť keď začala stúpať domáca dynastia z dolnoegyptského Taremu (Leontopolis, D11), spolu s hrozbou núbijskej kušitskej ríše z juhu. Núbijský kráľ Pije okolo roku 727 pred Kr. po tisícročiach vzájomných úzkych stykov Núbie s Egyptom (obchod, kultúrny vplyv, osídľovanie, asimilácia a vojny) vstúpil s vojskom na egyptské územie. Ľahko obsadil Veset a následne deltu Nílu. Tento čin zaznamenal na víťaznú stélu. Založil 25. dynastiu kráľov a zjednotil opäť „obe zeme“ – Dolný a Horný Egypt. Krajina sa tak nachádzala v podobe, v akej bola počas Novej ríše. Obdobie jej vlády sa označuje aj ako renesancia starovekého Egypta. Náboženstvo, umenie a architektúra boli obnovené do foriem Starej, Strednej a Novej ríše. Panovníci, napr. Taharka, stavali alebo obnovovali chrámy a monumenty pozdĺž celého nílskeho údolia, vrátane Mennoferu (Memfis, D01), Kawy, Gebel Barkalu (dnes obe v Sudáne), atď. Opäť sa začali stavať pyramídy, tentoraz južnejšie v dnešnom Sudáne.
Pije sa niekoľkokrát pokúsil rozšíriť svoj vplyv na Blízky východ, v tom čase súčasť Asýrskej ríše. Okolo roku 720 pred Kr. vyslal vojsko na pomoc filištínskej protiasýrskej vzbure, bol však porazený Sargonom II. a vzbura stroskotala. Okolo roku 711 pred Kr. podporoval židovskú rebéliu v Ašdode, opäť bol porazený Sargonom II. a vytlačený z Blízkeho východu.
Medzinárodná prestíž Egypta začala ku koncu Tretieho prechodného obdobia opäť upadať. Spojencov v južnej Levante pohltila Asýrska ríša a okolo roku 700 pred Kr. bolo jasné, že vojna medzi Egyptom a Asýriou je nevyhnutná. Taharka najskôr oslavoval pár menších víťazstiev pri opätovnom získavaní predsunutých pozícií na Blízkom východe. Pomáhal židovskému kráľovi nezávislého Judska Ezekiášovi, keď ho napadol asýrsky kráľ Sinacherib, ktorý obliehal Jeruzalem. Nakoniec bol nútený spolu s egyptským a núbijským vojskom opustiť Blízky východ aj napriek tomu, že Sinacherib musel kvôli vypuknutej epidémii v radoch svojho vojska predčasne ukončiť ťaženie.
Asýriu unavovalo sústavné zasahovanie Egypta do jej záležitostí, preto Sinacheribov následník kráľ Asarhadon podnikol inváziu, ktorá prebehla prekvapivo hladko a rýchlo. Taharka utiekol naspäť domov do Núbie. Podľa vlastných slov Asarhadon "„dosadil miestnych kráľov a miestodržiteľov“" a všetkých "„Etiópčanov“" (t. j. Núbijcov) deportoval z Egypta. O dva roky neskôr však Taharka opäť obsadil z juhu Egypt až po Mennofer. Asarhadonov následník kráľ Ašurbanipal poslal dobre vycvičený malý vojenský zbor a Taharku donútil posledný raz utiecť z Egypta domov.
Taharkov následník faraón Tanutamon sa pokúsil získať Egypt späť. Úspešne porazil bábkového faraóna Neka I. a cestou obsadil Veset. Asýrskou odpoveďou bola veľká armáda poslaná na juh, ktorá v strete jednoznačne porazila Tanutamona, a ten sa uchýlil nazad do Núbie. Asýrske vojsko pri tejto udalosti veľmi vážne poškodilo Veset. Potom Asýrčania dosadili na trón domáceho panovníka Psammetika I. ako Ašurbanipalovho vazala a Núbia už nikdy neohrozila Egypt.
Neskoré obdobie (672 – 332 pred Kr.).
V Egypte v tomto období vládla z mesta Saj (Sais, D05) domáca 26. dynastia, ktorá bola vazalom asýrskych kráľov. Roku 653 pred Kr. faraón Psammetik I. využil situáciu, keď Asýria bola zamestnaná vojnou s Elamom, pomerne ľahko premohol neveľký kontingent okupačného vojska a vymanil Egypt z vazalského postavenia pomocou lýdských a gréckych žoldnierov. Napriek tomu on a aj jeho nástupcovia dbali na pokojné vzťahy s Asýriou. V tomto období začal silnieť grécky vplyv v Egypte aj vďaka mestu Naukratis (D03) – gréckej kolónii v nílskej delte. Psammetikov následník Neko II. sa v roku 609 pred Kr. s úmyslom pomôcť Asýrii zaplietol do vojny s Babyloniou, Chaldejcami, Médejcami a Skýtmi, ktorých koaličné sily využili asýrsku občiansku vojnu. Nakoniec v bitke pri meste Karchemiš (v dnešnej Sýrii) roku 605 pred Kr. boli Egypťania s ostatkom asýrskych síl porazení. Napriek tomu sa na Blízkom východe zdržali ešte pár desaťročí bojmi hlavne s Babyloniou o bývalé asýrske územia v Levante. Nakoniec boli vytlačení nazad domov z Ázie a roku 567 pred Kr. na chvíľku Nabuchodonozor II. vpadol do Egypta.
Počas vlády kráľov zo Saji Egypt zažíval krátke ale úspešné obdobie ekonomickej a kultúrnej prosperity, roku 525 však perzský panovník Kambýses II. začal dobývať Egypt. V bitke pri Pelusione (Periamon, D14) zajal egyptského kráľa Psammetika III. Sám prijal titul faraón, ale vládol zo svojho perzského hlavného mesta Sús (v dnešnom Iráne) a správu egyptského územia ponechal svojim satrapom. Egypt nebol schopný natrvalo zvrhnúť perzskú nadvládu, napriek tomu niekoľko dočasne úspešných vzbúr prebehlo v 5. storočí pred Kr.
V Perzskej ríši bol Egypt spolu s Cyprom a Feníciou súčasťou jednej satrapie. Prvé obdobie perzskej nadvlády je známe ako 27. dynastia, ktorá skončila rokom 402 pred Kr. V období rokov 380 – 343 pred Kr. panovala v Egypte posledná domáca 30. dynastia, ktorá skončila faraónom Nachtharehebom. S druhou perzskou okupáciou prišla 31. perzská dynastia a skončila roku 332 pred Kr., keď Egypt obsadil bez boja macedónsky kráľ Alexander III. Veľký.
Ptolemaiovci.
V roku 332 pred Kr. Alexander Veľký obsadil Egypt s malým odporom Perzie a domáci ho vítali ako osloboditeľa. Macedónska správa Egypta bola založená na egyptskom modeli a jej centrom bolo nové hlavné mesto Alexandria (Rakote, D03). Satrapom a neskorším zakladateľom kráľovskej dynastie bol jeden z Alexandrových najvyšších veliteľov Ptolemaios, ktorý sa nechal korunovať ako Ptolemaios Soter. Alexandria predstavovala silu a prestíž helenistického Egypta, stala sa hlavným mestom vtedajšej kultúry a učenosti, o čom svedčila aj slávna alexandrijská knižnica. Alexandrijský maják, jeden z antických divov, svietil na cestu lodiam, ktoré sa plavili za obchodom trasami vedúcimi cez mesto. V tomto období Egypt obchodoval hlavne s papyrusom, ale aj ďalším tovarom, čo robilo z mesta frekventovanú obchodnú križovatku.
Helenistická kultúra nedokázala nahradiť domácu aj napriek tomu, že Ptolemaiovci sa snažili získať si lojalitu populácie preukazovaním úcty k egyptským tradíciám. Stavali nové chrámy v egyptskom štýle, podporovali tradičné kulty a nechávali sa zobrazovať ako egyptskí panovníci. Niektoré tradičné grécke a egyptské náboženské prvky sa spájali a vytvárali kompozitné božstvá, akým bol napr. boh Serapis. Napriek tomu, že sa macedónska dynastia snažila budiť dojem domácej egyptskej, musela čeliť vzburám miestneho obyvateľstva, rivalite členov dynastie a vplyvu alexandrijskej luzy, ktorá zosilnela po smrti Ptolemaia IV. Filopatora Keď sa dovoz obilia z Egypta stal strategickým záujmom Ríma, začala sa Rímska republika aktívne a dôsledne zaujímať o pomery v krajine. Pokračujúce vzbury, ambiciózni politici a silný protivník na Blízkom východe v podobe Seleukovskej ríše narušili vratkú politickú situáciu v Egypte. To donútilo Rím poslať vojsko s úlohou stabilizovať krajinu ako provinciu rímskeho impéria.
Rímske obdobie.
Egypt sa stal roku 30 pred Kr. výsledkom bitky pri Aktiu, v ktorej Octavianus porazil vojsko Marka Antonia a Kleopatry VII., rímskou provinciou s názvom "". Pre Rím mali zásielky obilia strategický význam, preto krajinu spravoval prefekt menovaný priamo cisárom. Rímske vojsko umiestnené v Egypte potláčalo vzbury, ktoré vypukli kvôli vysokým daniam uvaleným rímskou správou. Okrem toho bojovalo v sústavných stretoch s miestnymi lúpežnými bandami. Dôležitosť Alexandrie ako centra obchodu s Orientom sa zvyšovala vďaka narastajúcemu rímskemu dopytu po luxusnom indickom tovare.
Tradičné egyptské náboženské kulty pokračovali aj napriek horšej rímskej nálade v porovnaní s grécko-macedónskou voči Egypťanom. Umenie múmiových portrétov prekvitalo a niektorí z rímskych cisárov sa nechali zobrazovať ako egyptskí panovníci, nie však do tej miery ako Ptolemaiovci. Keďže panovník Egypta sa už nezdržoval na svojom území, rituály a slávnosti spojené s egyptským panovníckym úradom sa nekonali. Miestna správa bola štýlom rímska s blízkymi väzbami na domácich Egypťanov.
V polovici 1. storočia po Kr. si do Egypta našlo cestu kresťanstvo, jeden z viacerých vtedajších kultov, ktoré sa uchádzali o priazeň Egypťanov. Ukázala sa však jeho nekompromisnosť pri obracaní ľudí z tradičného egyptského náboženstva, tak aj z grécko-rímskych kultov. To viedlo k prenasledovaniu kresťanských konvertitov a vyvrcholilo veľkými čistkami za cisára Diokleciána, ktoré začali roku 303 po Kr. V roku 313 po Kr. bolo kresťanstvo vyhlásené za štátne náboženstvo rímskeho impéria. Následne cisár Theodosius roku 380 po Kr. ediktom vyhlásil kresťanstvo za jediné náboženstvo v ríši. Zakázal tak pohanské rituály v impériu, a tým uzatvoril aj egyptské chrámy. Alexandria sa stala javiskom veľkých protipohanských nepokojov, ktoré zničili mnoho súkromných a verejných pohanských náboženských objektov. Následkom tradičné egyptské náboženstvo ešte viac upadalo. Staroegyptčina bola síce medzi obyvateľstvom živá, schopnosť čítať hieroglyfy sa však vytrácala, pretože kňazi, ktorí udržiavali po tisícročia túto znalosť, pomaly mizli. Chrámy boli niekedy prerobené na kostoly alebo opustené a stali sa z nich zdroje kameňa.
Byzantské obdobie.
V 4. storočí po Kr. sa Rímska ríša rozpadla a Egypt sa stal súčasťou Východorímskej (Byzantskej) ríše. Ako sa strácalo bývalé spojenie grécko-rímskeho sveta, východorímsky štát sa postupne „orientalizoval“ a grécky občiansky systém miestnej správy postupne zanikal.
Sásánovská ríša, ktorá súperila v tom čase s Byzantskou o Blízky východ, Malú Áziu, severnú Afriku a východné Stredomorie, v roku 618 po Kr. počas vlády kráľa Chusraua II. na krátky čas obsadila Egypt. Bola však z neho roku 628 po Kr. vytlačená byzantským cisárom Herakliom.
Spoločnosť.
Štátna správa a dane.
Faraón mal v Egypte absolútnu moc nad krajinou a jej zdrojmi. Bol najvyšším veliteľom vojska a hlavou štátu, ktorý využíval aparát úradníkov na správu svojich záležitostí. Výkonnú moc v krajine prenechával vezírovi (), ktorý bol jeho zástupcom a spravoval pokladnicu, riadil krajinu, stavebné projekty, dohliadal nad zákonmi a archívmi. Na regionálnej úrovni bol Egypt delený do 42 administratívnych celkov nazývaných nomy alebo kraje (), ktoré riadili nomarchovia zodpovedajúci vezírovi. Úrad nomarchu bol buď dedičný alebo obsadzovaný podľa rozhodnutia faraóna. Chrámy tvorili chrbticu štátnej ekonomiky. Neplnili len funkciu náboženských kultových miest, ale boli zodpovedné za zber a uchovávanie štátneho bohatstva v systémoch sýpok a pokladníc, z ktorých bolo správcami znovu rozdeľované obilie a zlato.
Členenie krajiny do nomov možno sledovať až do preddynastického obdobia (pred r. 3100 pred Kr.), kedy nomy pôvodne jestvovali ako nezávislé mestské štáty. Rozsah jednotlivých krajov a poradie, v ktorom sa uvádzali, sa počas troch tisícročí viac-menej nezmenil. Podľa systému, ktorý sa udržal takmer po celú dobu faraónskeho Egypta, bola krajina rozdelená na 42 krajov: dvadsať tvorilo Dolný Egypt a dvadsaťdva zase Horný Egypt.
Väčšina ekonomických aktivít bola organizovaná centrálne a prísne riadená. Egypťania do Neskorého obdobia nepoužívali peniaze. Namiesto nich mali výmenný systém, medzi iným štandardizované vrece obilia a "deben", ktorý sa v Novej ríši rovnal skoro 91 gramom medi alebo striebra a predstavoval bežný denominátor. Robotníci boli platení obilím. Radový pracovník mohol zarobiť 5½ vreca () obilia za mesiac, predák 7½ (). Ceny boli fixné v celej krajine a zaznamenané do zoznamov pre trh. Napr. v určitom období košeľa stála 5 medených "debenov", krava 140 "debenov". Obilie mohlo byť vymenené za iný tovar podľa fixnej ceny uvedenej v zozname. Počas 5. storočia pred Kr. boli zavedené peniaze. Najskôr sa používali len ako štandardizované kusy hodnotného kovového materiálu, až neskôr sa pod vplyvom zahraničného obchodu rozbehol skutočný obeh mincí.
Starovekí Egypťania odvádzali panovníkovi rôzne dane v naturáliach. Vezír zodpovedal za ich výber prostredníctvom príslušných úradníkov. Úradníci museli denne hlásiť objem prostriedkov, ktoré mali k dispozícii, a aj predpokladanú produkciu v budúcnosti. Spôsob platenia daní závisel od zamestnania alebo postavenia dotyčného: majitelia pôdy platili obilím a inými plodinami, ktoré sa pestovali na ich pôde, remeselníci svojimi výrobkami, lovci a rybári úlovkami z rieky, močiarov a púšte. Každá domácnosť musela odviesť navyše zvláštnu pracovnú daň. Jedna osoba za domácnosť musela nastúpiť každoročne na niekoľko týždňov na verejné práce, akými bolo napríklad kopanie zavlažovacích kanálov alebo práca v bani. Zámožnejší Egypťan si mohol za seba niekoho najať.
Spoločenské postavenie.
Staroegyptská spoločnosť bola bohato rozvrstvená a sociálny status sa dával jasne najavo. Roľníci tvorili väčšinu populácie, poľnohospodárska produkcia bola majetkom vlastníka pozemku, teda štátu, chrámu alebo bohatej rodiny. Roľníci platili pracovnú daň a boli povinní pracovať na zavlažovacom systéme alebo stavebných projektoch. Umelci a remeselníci mali vyššie postavenie ako roľníci, boli však tiež závislí od štátu, pretože boli platení priamo zo štátnej kasy. Pisári a úradníci tvorili vyššiu triedu v starovekom Egypte, nazývanú aj triedou „bielych sukníc“ podľa bieleho plateného odevu, ktorý bol znakom ich postavenia. V umení a literatúre sa často zobrazovalo vyššie triedne postavenie. V spoločenskom rebríčku sa nižšie ako šľachta nachádzali kňazi, lekári a inžinieri, špecialisti vo svojom odbore. Otroctvo bolo v staroegyptskej spoločnosti známe, jeho rozšírenie je však dnes nejasné.
Starí Egypťania brali mužov a ženy všetkých slobodných sociálnych vrstiev za rovných pred zákonom, dokonca aj chudobný roľník bol oprávnený žiadať od vezíra a jeho dvora oficiálnu nápravu. Otroci obyčajne pracovali ako zmluvní služobníci. Mohli nakupovať a predávať, alebo vlastnou snahou získať slobodu, príp. urodzenosť. Muži aj ženy mali právo vlastniť majetok, kupovať ho a predávať, uzatvárať zmluvy, sobášiť a rozvádzať sa, dediť a zastupovať seba pred súdom. Manželské páry mohli vlastniť spoločný majetok a uzatvárať manželské zmluvy, ktoré napr. určovali finančné záväzky manžela k svojej manželke a deťom, pokiaľ by bolo manželstvo ukončené. V porovnaní so ženami v starovekom Grécku, Ríme a aj v niektorých súčasných krajinách sveta, staroegyptská žena mala väčší priestor pre osobné rozhodnutia a viac príležitostí k ich realizácii. Ženy ako napr. Hatšepsut alebo Kleopatra VII. sa stali vládkyňami Egypta, iné mali moc plynúcu z postavenia božskej Amonovej manželky. Napriek týmto možnostiam ženy len zriedka zastávali oficiálne pozície v správe, plnili len druhoradé úlohy v chrámoch a neboli obyčajne tak vzdelané ako muži.
Egypťania prechovávali negatívny postoj k cudzincom. Sami sa nazývali "remec", ľudia, a pre ostatných mali len hanlivé pomenovania – biedni Ázijci, ohavní Núbijci, Iónski psi. Pocit nadradenosti bol umocňovaný náboženstvom, pretože prítomnosť cudzincov v Egypte sa priečila udržiavanej "maat". Tento postoj nezmenili ani historickí dobyvatelia Egypta – Hyksósi, Asýrčania, Líbyjčania, Peržania a Gréci napriek tomu, že sa stali jeho vládcami a uctievali jeho bohov.
Právo.
Hlavou právneho systému bol formálne panovník, ktorý inicioval vydávanie zákonov a zaručoval ich dodržiavanie a uplatňovanie spravodlivosti, čo bol koncept, ktorý Egypťania nazývali "maat". V súčasnosti nie je známa žiadna staroegyptská zbierka zákonov, zo zachovaných súdnych dokumentov však vyplýva, že egyptské právo bolo založené na zdravom rozume a podľa toho bolo rozoznávané čo je správne a čo nesprávne. Preto pri riešení sporov mala prednosť dohoda pred prísnym bazírovaním na litere zákona. Základnou súdnou inštanciou v období Novej ríše boli miestne rady starších "kenbet" a riešili menšie sťažnosti a spory. Vážnejšími prípadmi, ako napr. vraždy, väčšie pozemkové spory a vykrádanie hrobiek, sa zaoberal "veľký kenbet", ktorému predsedal vezír alebo faraón. Očakávalo sa, že obe strany budú zastupovať seba a bola potrebná prísaha na česť, že budú pravdivo vypovedať. Štát v niektorých prípadoch zaujal úlohu žalobcu a sudcu. Súd mal k dispozícii útrpné právo na vynútenie priznania a identity spolupáchateľov. Viedol si dokumentáciu o každom prípade bez ohľadu na jeho závažnosť. Dokumentácia obyčajne obsahovala trestné oznámenie, svedecké výpovede, dôkazy a rozsudok, a bolo možné použiť ju v budúcnosti ako odkaz pre ďalší prípad.
Medzi tresty za malé priestupky patrili pokuty, bitie, zmrzačenie alebo vyhnanstvo a ich použitie záviselo od závažnosti činu. Vážne zločiny ako vražda alebo vykrádanie hrobov boli trestané odťatím hlavy, utopením alebo nabodnutím na kôl. Trest mohol byť rozšírený aj na rodinu zločinca. Orákulá plnili na začiatku Novej ríše dôležitú úlohu v staroegyptskom občianskom a trestnom súde. Pri takomto procese sa božstvu položila otázka formulovaná tak, aby mohlo odpovedať vo význame „áno“ alebo „nie“. Božstvo nesené kňazmi vyjavovalo svoju odpoveď rôzne, pohlo sa dopredu alebo dozadu, alebo ukázalo na jednu z odpovedí napísaných na kúskoch papyrusu, príp. na ostrakách.
Poľnohospodárstvo.
Jedným z hlavných dôvodov historického úspechu starovekého Egypta bola kombinácia niekoľkých výhodných geografických činiteľov na jeho území. Najdôležitejším boli každoročné záplavy, ktoré bohato zúrodňovali údolie rieky a Egypt bol preto schopný produkovať nadbytok potravín. To dovoľovalo obyvateľstvu venovať viac času a zdrojov rozvoju kultúry, techniky a umenia. Obrábanie pôdy malo zásadný význam pre jednotlivcov a štát, pretože daň sa vyrubovala podľa veľkosti pôdy, ktorú platca dane vlastnil.
Hospodárenie na poliach záviselo na cykloch rieky. Egypťania rozoznávali podľa toho tri ročné obdobia: "achet" – obdobie záplav, "peret" – obdobie rozpuku a "šemu" – obdobie žní. Záplavy trvali od júna do septembra a zanechávali vrstvu bahna bohatého na minerály, ktorá bola ideálna pre rast obilia. Keď voda záplav opadla, začalo sa obdobie siatia a rozpuku, ktoré trvalo od októbra do februára. Roľníci zorali polia a zasiali zrno. Polia boli zavlažované priekopami a kanálmi. Egypťania museli dodávať vlahu z rieky, pretože pršalo len zriedka. Od marca do mája roľníci žali kosákmi svoju úrodu, ktorú potom mlátili cepmi, aby oddelili zrno od slamy. Zrno zbavili pliev a to bolo pripravené na mletie. Múku potom použili alebo uskladnili na neskoršie.
Starovekí Egypťania kultivovali pšenicu, jačmeň a niekoľko ďalších druhov obilnín, z ktorých robili dva najzákladnejšie produkty – chlieb a pivo. Ľan, ktorý sa vytiahol zo zeme ešte pred kvitnutím, sa pestoval pre vlákna stonky rastliny. Vlákna sa rozdelili po dĺžke na jemnejšie a z nich sa tkali plátna a oblečenie. Papyrus rástol na brehoch Nílu. Z neho sa vyrábal materiál, na ktorý sa písalo a mohol sa uskladniť ako zvitok. Zelenina a ovocie rástli vo vyššie položených záhradách blízko obydlí a boli ručne zavlažované. Zo zeleniny konzumovali hlavne pór, cesnak, melóny, tekvice, strukoviny, hlávkový šalát a okrem nich aj hrozno, z ktorého tiež robili víno.
Zvieratá.
Starovekí Egypťania verili, že vyrovnaný vzťah ľudí a zvierat je základným prvkom vesmírneho poriadku a že ľudia, zvieratá a rastliny sú súčasťami jedného celku. Domáce a divé zvieratá boli dôležitým zdrojom duchovnej a telesnej obživy pre Egypťanov. Hovädzí dobytok bol najdôležitejšou časťou statku. Štát vyberal dane pri pravidelnom sčítavaní dobytka a veľkosť stáda odrážala dôležitosť a prestíž panstva alebo chrámu, ktorý ho vlastnil. Súčasťou staroegyptského stáda boli okrem hovädzieho dobytka aj ovce, kozy a svine. Hydinu ako kačky, husi alebo holuby chytali do sietí a chovali na hospodárstvach, kde ich vykrmovali cestom. Níl bol zdrojom množstva rôznych druhov rýb. Včely boli domestikované približne v Starej ríši a vďaka nim Egypťania mali med a vosk.
Somáre a voly sa používali ako ťažné zvieratá, ich pomocou Egypťania orali a siali polia. Porážka kŕmneho vola bola dôležitou súčasťou obetného rituálu. Kôň do Egypta prišiel až s Hyksósmi v Druhom prechodnom období a ťava, ktorú Egypťania poznali už počas Novej ríše, sa začala pomaly využívať na prácu v Neskorom období. Psi, mačky a opice boli bežné domáce zvieratá v obydliach starovekých Egypťanov. Exotickejšie tvory dovážané spoza hraníc obyčajne z Afriky, ako napr. levy, boli vyhradené príslušníkom kráľovskej rodiny. Herodotos uvádza, že Egypťania sú jediným národom, ktorý zdieľa svoje obydlia so svojimi zvieratami. Počas celého obdobia staroegyptských dejín bolo uctievanie božstiev prostredníctvom zvierat veľmi rozšírené, napr. bohyňu Bastet uctievali v podobe mačky, alebo boha Thovta ako ibisa. Takéto zvieratá boli chované vo veľkých skupinách pre neskoršie rituálne obetovanie.
Prírodné zdroje.
Územie Egypta je bohaté na ložiská stavebného a dekoratívneho kameňa, medi, olovnatých rúd, zlata a polodrahokamov. Tieto prírodné zdroje umožňovali Egypťanom stavať veľké stavby, tesať sochy, vyrábať praktické nástroje a módne šperky. Balzamovači používali pri mumifikácii soli z Wádí Natrun, z ktorého dovážali aj sadrovec. Rudonosné formácie boli dostupné vo vzdialených nehostinných údoliach Východnej púšte a na Sinaji. Tak odľahlé lokality vyžadovali veľké štátne expedície. Bohaté zlaté bane sa nachádzali v Núbii a sú zachytené na prvej známej mape. Wádí Hammamát bol významným zdrojom granitu, pieskovca (droby) a zlata. Silicit (pazúrik) bol prvým materiálom zbieraným a využívaným pre výrobu nástrojov. Pästný klin z pazúriku je prvým dôkazom osídlenia údolia Nílu. Nástroje sa vyrábali tak, že minerálne hrudy boli opracované starostlivým štiepaním do ostria alebo hrotu. Pazúrikové prvky sa používali aj v čase, keď už bola známa meď. Starovekí Egypťania boli jednými z prvých, ktorí začali používať minerály v kozmetike, napr. síru.
Egypťania ťažili olovnatú rudu galenit v Gebel Rosas na výrobu oloviek k sieťam, závaží, olovníc a malých figúrok. Meď bola najdôležitejším kovom na výrobu nástrojov a tavila sa v peciach z malachitovej rudy zo Sinaja. Zlato sa získavalo tak, že sa z usadených vrstiev vymývali nugety, alebo pomocou prácnejšieho drvenia a vymývania zlatonosného kvarcitu. Železné ložiská v Hornom Egypte sa začali využívať až v Neskorom období. Kvalitný stavebný kameň bol v Egypte hojný. Vápenec sa ťažil pozdĺž celého nílskeho údolia, granit v Aswáne, bazalt a pieskovec vo Východnej púšti v suchých korytách. Ložiská dekoratívneho kameňa ako napr. porfýru, droby, alabastru alebo karneolu sa nachádzali tiež vo Východnej púšti a boli vyhľadávané už pred 1. dynastiou. Počas grécko-rímskeho obdobia sa vo Wádí Sikait ťažil smaragd a vo Wádí el-Hudi ametyst.
Obchod.
Starí Egypťania obchodovali so susedmi, aby získali vzácne exotické komodity, ktoré nebolo možné nájsť v Egypte. V preddynastickom období začali obchodovať s Núbiou kvôli zlatu a kadidlu. Obchodovali aj s Palestínou o čom svedčia džbány na olej palestínskeho štýlu, nájdené v hroboch panovníkov 1. dynastie. Je známa staroegyptská kolónia v južnom Kanaáne, datovaná tesne pred začiatok 1. dynastie. Faraón Narmer vlastnil egyptskú keramiku vyrobenú v Kanaáne.
Egypt najneskôr od 2. dynastie získaval obchodom s Byblom dôležité kvalitné drevo, ktoré sa v Egypte nevyskytovalo. Obchod s ríšou Punt od 5. dynastie prinášal zlato, aromatickú živicu, eben, slonovinu a divé zvieratá ako paviány a ďalšie druhy opíc. Egypt bol závislý od obchodu s Anatóliou hlavne kvôli cínu a medi, pretože obe suroviny boli potrebné na výrobu bronzu. Bol záujem o lapis lazuri, ktorý bol dovážaný až z ďalekého Afganistanu. Obchod so susedmi okolo Stredozemného mora, ako bolo Grécko alebo Kréta, prinášal medzi mnohými komoditami aj olivový olej. Egypt vyvážal za suroviny a luxusný tovar na oplátku najmä obilie, zlato, plátno a papyrus a spolu s tým aj hotové výrobky, napr. sklenené a kamenné predmety.
Jazyk.
Staroegyptský jazyk patrí do severnej afroázijskej (semitskohamitskej) jazykovej vetvy, je blízky berberským a semitským jazykom. Má po sumerskom jazyku druhú najdlhšiu históriu, písalo sa ním približne od roku 3200 pred Kr. po stredovek a ako hovorový jazyk sa používal ešte v 18. storočí po Kr.
Vývoj.
Staroegyptčina mala niekoľko fáz: stará egyptčina v ranodynastickom období a Starej ríši, stredná egyptčina (klasická) Prvého a Druhého prechodného obdobia a Strednej ríše, neskorá egyptčina (novoegyptčina) používaná počas Novej ríše a Tretieho prechodného obdobia, démotická (ľudová) v Neskorom období až 4. storočí po Kr. a koptská egyptčina od 3. storočia po Kr. dodnes. Egyptské texty pred koptskou fázou nenesú stopy po dialektických rozdieloch.
Egyptčina bola v začiatkoch svojho vývoja syntetickým jazykom, postupne sa však stávala viac analytickým. V neskorej egyptčine sa objavil predložkový dokonavý a nedokonavý člen, ktorý nahradil ohýbacie prípony. Zmenil sa aj slovosled vetných členov: z poradia prísudok–podmet–predmet na podmet–prísudok–predmet. Staroegyptské hieroglyfy, hieratické a démotické písmo bolo postupne nahradené fonetickou koptskou abecedou. Koptčina sa stále používa v liturgii Koptskej ortodoxnej cirkvi a jej stopy je možné nájsť aj v modernej egyptskej arabčine.
Hlásky a stavba.
Staroveká egyptčina mala 25 spoluhlások, príbuzné spoluhláskam z iných afroázijských jazykov, vrátane faryngálnych a emfatických konsonantov, prízvučných a neprízvučných frikatív a prízvučných a neprízvučných afrikát. Mala tri krátke a tri dlhé samohlásky, ktoré sa v Neskorom období rozrástli do deviatich. Jednoduché slovo sa skladalo z dvoj- alebo trojhláskového koreňa tvoreného spoluhláskami alebo polosamohláskami, rovnako ako pri semitských a berberských jazykoch. Príponami boli odvodzované slová a časovanie slovies bolo zhodné s osobou. Napr. trojhláskový koreň bol sémantickým jadrom slova „počuť“. Jeho základným časom bolo . Ak podmet bolo podstatné meno, prípony sa nepridávali k prísudku: .
Prídavné mená sa odvodzovali z podstatných mien spôsobom podobným nisbe v arabčine. Poradie slov v slovesných a adjektívnych vetách bolo prísudok–podmet a pri nominálnych a adverbiálnych vetách podmet–prísudok. Podmet sa mohol presunúť na začiatok vety ak bol dlhší a nasledovalo za ním vzťažné zámeno. Slovesá a podstatné mená boli negované časticou , sa používalo pri adverbiálnych a adjektívnych vetách (zápor s genitívnou spojkou). Prízvuk bol na poslednej alebo predposlednej slabike, ktorá mohla byť otvorená (KV) alebo zatvorená (KVK).
Písmo.
Hieroglyfické písmo je známe už približne z roku 3000 pred Kr. a zahrňuje stovky symbolov. Znak môže vyjadrovať slovo, slabiku, hlásku alebo determinatív, ktorý sa nevyslovoval. Rovnaký symbol sa mohol v písme použiť na rôznych miestach v rôznych súvislostiach. Hieroglyfy boli formálne písmo, ktoré sa používalo na kamenných monumentoch a v hrobkách. Jednotlivé znaky mohli byť stvárnené v detailoch dosahujúcich úroveň samostatného umeleckého diela. Pisári pri každodennej práci používali rýchlejšiu a jednoduchšiu kurzívnu formu, ktorá sa nazýva hieratické písmo. Hieroglyfický text mohol byť orientovaný podľa potreby (obyčajne sprava doľava), hieratické texty boli písané vždy sprava doľava v riadkoch. Časom sa rozšírila novšia démotická forma a prebrala funkciu každodenného písma. Na Rosettskej doske je spolu s gréckym textom uverejnená práve jeho formálna hieroglyfická a bežná démotická verzia.
Približne v 1. storočí pred Kr. sa začala používať paralelne vedľa démotického písma koptská abeceda. Tú tvorila rozšírená grécka abeceda o niekoľko démotických znakov. Hieroglyfické písmo sa používalo pri slávnostných príležitostiach až do 4. storočia po Kr., ku koncu jeho histórie ho vedelo čítať už len niekoľko kňazov. Po presadení zákazu všetkých náboženstiev okrem kresťanstva bolo tradičné niekoľkotisícročné egyptské náboženské zriadenie rozpustené a znalosť hieroglyfov sa stratila. Pokusy o jeho rozlúštenie sú známe už z byzantského a neskôr islamského obdobia. Ale až v roku 1822, rok po objavení Rosettskej dosky, Thomas Young a Jean-François Champollion rozlúštili takmer celé hieroglyfické písmo.
Literatúra.
Staroegyptský text sa prvýkrát objavil na štítkoch výbavy v kráľovských hroboch ranodynastického obdobia. Za písomné zaznamenávanie informácií zodpovedali pisári, ktorí pracovali v inštitúcii nazývanej "peranch" („dom života“ – archív). V neskoršom období "peranch" zahrňoval kancelárie, knižnice („domy kníh“), laboratóriá a observatóriá.
Niektoré z najznámejších diel staroegyptskej literatúry, ako napr. "Texty pyramíd" alebo "Texty rakiev", boli napísané v klasickej staroegyptčine. Obdobie tejto jazykovej fázy trvalo približne do roku 1300 pred Kr. Neskorá staroegyptčina sa používala v období od Novej ríše. Je možné ju nájsť v oficiálnych dokumentoch 19. a 20. dynastie, ľúbostnej poézii a textoch príbehov, rovnako ako v démotických a koptských textoch. V literatúre tohto obdobia sa objavili nové formy: pohrebný životopis, ako napr. Harchufov a Veniho, alebo "sebajt" (ponaučenie), ktoré malo úlohu vysvetliť učenie a návody slávnych a vznešených postáv histórie. Napr. "Ipuetov papyrus" (P. Leiden I 344) je zbásnený nárek nad prírodnou katastrofou a spoločenskou revolúciou.
"Sinuhetov vlastný životopis", ktorý bol napísaný počas Strednej ríše, je klasickým dielom staroegyptskej literatúry. "Westcartov papyrus" (P. Berlin 3033), nazývaný aj "Ponaučenie princa Džedefhora", z rovnakého obdobia podáva príbehy o korupcii a skazenosti kňazov, ktoré rozprávajú synovia faraóna Chufua svojmu kráľovskému otcovi. "Amenemopovo ponaučenie" sa pokladá za majstrovské dielo starovekej blízkovýchodnej literatúry. Postupne ako končilo obdobie Novej ríše, pribúdalo stále viac populárnych diel napísaných bežným jazykom, napr. "Venamonov príbeh" a "Aniho ponaučenie". Text podáva príbeh aristokrata, ktorého okradnú počas cesty do Libanonu za obchodom s cédrovým drevom a o jeho návrate do Egypta. Približne od roku 700 pred Kr. sa začínajú objavovať príbehy a ponaučenia písané, podobne ako osobné a obchodné záznamy, v démotickom písme a démotickou staroegyptčinou, napr. populárna náučná "Zbierka Anchšešonkovych výrokov". Veľa textov v démotčine pochádzajúcich z grécko-rímskeho obdobia bolo v skutočnosti napísaných skôr, keď bol Egypt silnou a nezávislou ríšou, ktorej vládol slávny panovník, akým bol napr. Ramesse II.
Kultúra.
Denný život.
Väčšina Egypťanov bola roľníkmi pripútanými k pozemku a vo svojom príbytku bývali len s najbližšou rodinou. Domy boli stavané z nepálených tehál, aby interiér ostával chladný aj počas horúceho dňa. Každý dom mal kuchyňu s otvorenou strechou, kamenným mlynom na obilie a malou pecou na pečenie chleba. Steny boli natreté na bielo a mohli byť pokryté farbenými textilnými závesmi. Na dlážke ležala trstinová rohož a na nej mobiliár, ktorý tvorili drevený stôl, stoličky a posteľ odsadená od podlahy.
Hygiena a zovňajšok boli pre starých Egypťanov dôležité súčasti života. Väčšina sa kúpala v Níle a používala kašovité mydlo zo zvieracieho tuku a kriedy. Ľudia si kvôli čistote holili celé telo. Nepríjemné telesné pachy potláčali voňavkami a aromatickými olejmi, ktoré zároveň zjemňovali pokožku. Oblečenie bolo jednoduché, vyrobené z bieleného kusu plátna. Muži aj ženy z vyšších vrstiev nosili parochňu, šperky a kozmetické doplnky. Deti chodili nahé až do 12. roku. Potom boli muži obrezaní a oholili im hlavu. Matky boli zodpovedné za opatrovanie a výchovu detí, muži za rodinný príjem.
Egypťania si v priebehu histórie vybudovali kultúrne bohatstvo, ktorého súčasťou bolo množstvo sviatkov a slávností sprevádzaných hudbou a tancom. Hudba a tanec boli populárne formy zábavy pre tých, ktorí si ich mohli dovoliť. Medzi najstaršie hudobné nástroje patrili flauty a harfy, neskôr sa rozšírili aj nástroje podobné trúbkam, hobojom a píšťalám. Počas Novej ríše sa hralo na zvoncoch, čineloch, tamburínach, bubnoch a ázijských lutnách a lýrach. Sistrum bol jednoduchý hudobný nástroj patriaci medzi perkusie, ktorý sa používal pri náboženských rituáloch.
Starovekí Egypťania sa vo voľnom čase venovali rôznym aktivitám, vrátane hier a hudby. Napr. "senet" bola stolová hra, pri ktorej sa na hracej doske rôzne ťahali figúrky. "Meneh" bola podobná hra s kruhovou doskou. Medzi deťmi bolo obľúbené žonglovanie, loptové hry a zápasenie, ktoré je doložené nástennými maľbami z Beni Hasan. Zámožných Egypťanov bavil aj lov a člnkovanie.
Vďaka vykopávkam dediny remeselníkov v Dejr el-Medíne máme dnes relatívne dobre zdokumentovaný staroveký komunitný život v časovom rozsahu štyroch storočí. Nejestvuje porovnateľná lokalita, kde by bola preskúmaná v podobnom detaile organizácia, sociálne vzťahy a pracovné a životné podmienky jednotlivých obyvateľov a celej komunity, ako je v tomto prípade.
Kuchyňa.
Súčasná moderná egyptská kuchyňa si zachováva niektoré nápadné podobnosti so starovekou, nepočítajúc nápoje obsahujúce alkohol. Základom stravy bol chlieb a pivo, doplnené zeleninou akou je cibuľa a cesnak, alebo ovocím ako datle a figy. Víno a mäso konzumovali všetci obyvatelia hlavne počas sviatočných dní, vyššia spoločenská vrstva častejšie. Ryby, mäso a hydinu buď nakladali do soli alebo sušili, pripravovali ich dusením alebo pečením na rošte.
Odievanie.
Egyptský odev zostal po celé storočia nezmenený. Ako celok, tak aj časti boli do detailov premyslené a celé jeho usporiadanie bolo veľmi vyvážené. Často sa používali geometrické tvary, najmä trojuholník. Odev bol prispôsobený podmienkam, v ktorých jeho nositelia žili. Prvoradou bola funkčnosť, až potom ozdobnosť. Mužský a ženský odev boli presne určené. V období Starej a Strednej ríše nosili muži len jednoduchú bedrovú zásterku. Slúžila ako pracovný odev, časom sa však z nej stal komplikovaný kus oblečenia. Samotná zásterka sa nezmenila, len sa začala jemne riasiť a zdobiť farebnými pásmi. Ženský odev bol z tesne priliehavého plátna, tvoriaceho akýsi obal okolo celej postavy (neskôr nazývaný "kalasiris"). Odev sa delil na úzku sukňu siahajúcu do polovice lýtok, ktorá bránila v chôdzi, a na živôtik s dvoma širokými ramienkami. Oproti neskorším obdobiam sa rozdiely medzi spoločenskými vrstvami vyjadrovali len šperkami a zdobením šiat. Vidno to najmä na maľbách, kde popri odievaní bola pevne stanovená aj farba pleti postáv – muži sa zobrazovali zásadne s hnedočervenou pleťou, aby na nich vynikla belosť zásterky, a ženy a otroci mali vždy žltú farbu pleti. Ideálna žena bola v tomto období vysoká, plochá, štíhla, s úzkymi bokmi a širokými ramenami. Odev bol založený na kontraste farieb a materiálov, pričom šaty mali väčšinou biely základ a farebné zdobenie. K celkovému výzoru žien i mužov patrilo aj líčenie zvýrazňujúce oči, obočie a ústa a nosenie bohatých čiernych parochní.
Luxusnejší a farebnejší odev sa objavuje až v období Novej ríše, keď sa pôvab stal povinnosťou a pravidlom, a odevy dovtedy nosené len ženami (ako "kalasiris") začali nosiť i muži. Taktiež sa začala objavovať nová časť oblečenia – vrchný plášť v podobe šálu, ktorá bola nariasený a prekrížený na živôtiku, a tým vytváral aj krátke rukávy. Sukňa sa predĺžila a dostala zvonový strih. Pôvodné trojuholníkové tvary ostali, no miesto geometrického významu sa stali štylizáciou lotosového kvetu.
Neodmysliteľnou súčasťou módy boli aj šperky. V Egypte znikli všetky typy šperkov ako ich dnes poznáme: prstene, náušnice, brošne, náramky i čelenky. Boli vytvárané cizelovaním, tepaním alebo rytím, vo veľkej obľube bolo používanie pravých i umelých drahokamov.
Architektúra.
Medzi výtvory staroegyptskej architektúry patria niektoré najznámejšie stavby antického sveta: pyramídy v Gíze alebo chrámy v Karnaku. Stavebné projekty boli organizované a financované štátom, hlavne pre náboženskú alebo pamätnú funkciu, a panovník nimi upevňoval moc svojho úradu. Starovekí Egypťania boli zruční stavebníci, ktorí používali jednoduché ale účinné nástroje, a dokázali so starostlivosťou a presnosťou postaviť veľké kamenné objekty.
Domáce obydlia roľníkov, rovnako ako elity, boli z materiálu s dočasnou trvanlivosťou, najmä z nepálenej tehly a dreva. Roľníci žili v jednoduchých domoch, paláce vyššej spoločenskej vrstvy boli obydlia so zložitejšou štruktúrou. Ich vzácne pozostatky z Novej ríše, akými sú nálezy z Malkaty alebo Amarny, ukazujú bohato zdobené steny a podlahy s výjavmi ľudí, vtákov, jazier, božstiev alebo geometrických obrazcov. Dôležité stavby ako chrámy alebo hrobky, ktoré mali stáť večne, boli postavené namiesto tehál z kamenných blokov. Architektonické prvky niesli prírodné domáce motívy rastlín papyrusu alebo lotosu. Tento spôsob stvárnenia architektúry sa prvýkrát objavil s Necerichetovou Stupňovitou pyramídou v Sakkáre, ktorá je dnes najstaršou známou stavbou z opracovaného kameňa.
Dnes najstaršie známe chrámy, napr. v Gíze, pozostávali z jednoduchej uzatvorenej siene – svätyne, so strešnou doskou, ktorú podopierali stĺpy. V Novej ríši architekti pridali pylón, otvorené nádvorie a uzatvorenú stĺpovú sieň pred vstupom do chrámovej svätyne, ktorá patrila do štandardnej dispozície ešte aj v grécko-rímskom období. Hypostyl v Karnaku pozostáva z radov úzkych stĺpov, ktoré podopierajú stropné preklady.
Medzi najstarší a najrozšírenejší funerálny architektonický typ v Starej ríši patrila mastaba. Mala obdĺžnikový pôdorys s plochou strechou a bola postavená z nepálenej tehly a kameňa, pod ktorou sa nachádzala šachta s pohrebnou komorou. Stupňovitá pyramída v Sakkáre je v skutočnosti veľká mastaba, ktorá má na streche základného objektu navŕšené ďalšie v pôdoryse zmenšujúce sa stupne. Pyramídy sa stavali hlavne počas Starej a Strednej ríše. Neskorší panovníci tento druh pohrebného objektu opustili a nahradili ich skalnými hrobkami, ktoré neboli tak nápadné. Panovníci kušitskej 25. dynastie si tiež stavali hrobky v tvare pyramíd. Ležia na území dnešného Sudánu.
Umenie.
Umenie v starovekom Egypte podliehalo idealizácii, ktorá súvisela s jeho previazanosťou s náboženským životom. Hoci umelci boli považovaní iba za remeselníkov, dostávalo sa im väčšej úcty, pretože ich diela mali moc pretrvať večne a sprostredkovávali kontakt so svetom bohov. Egypťania verili, že umelecké predmety, obzvlášť sochy, tým, že boli vytvorené, sa stávajú živými a prislúcha im patričná nadprirodzená moc. Preto dostávala každá socha svoje meno, tak ako živá osoba, ktorú reprezentovala na tomto svete. V egyptských hrobkách jestvovala špeciálna komora – serdáb, určená pre sochu jej majiteľa. V tejto soche podľa Egypťanov sídlilo "ka", keď sa vracalo do hrobu odpočívať.
Starovekí Egypťania vytvárali funkčné umenie. Umelci počas obdobia trvajúceho viac ako 3500 rokov striktne dodržiavali umelecké formy a ikonografiu vyvinutú počas Starej ríše. Zabránili tým prieniku cudzích prvkov a vnútorným zmenám. Tieto umelecké štandardy ako jednoduché čiary, tvary a farebné plochy kombinované s charakteristickou plošnou projekciou postáv, v ktorej nebolo miesta pre hĺbku zobrazovanej scény, vytvorili kompozíciu so zmyslom pre poriadok a rovnováhu. Zobrazenia a texty sa v chrámoch, hrobkách, rakvách, na stélach a sochách vzájomne prepletali. Napr. Narmerova paleta zobrazuje postavy, ktoré je možné zároveň čítať ako hieroglyfy. Staroegyptské umenie slúžilo dôsledne a jednoznačne politickému a náboženskému účelu prostredníctvom prísnych pravidiel štylizácie a symbolizmu.
Staroegyptskí sochári používali kameň pre špičkové diela a drevo ako jeho lacnejšiu a ľahšiu alternatívu. Farebné pigmenty sa získavali z minerálov, napr. zo železných rúd červený a okrový pigment, z medených rúd modrý a zelený, zo sadzí alebo dreveného uhlia čierny a z vápenca biely. Farbivá sa miešali s arabskou gumou do hmoty, ktorá sa lisovala do koláčov. Tie mohli neskôr zarobiť s vodou a pripraviť na použitie.
Egypťania pomocou reliéfov zaznamenávali víťazstvá v bitkách, kráľovské dekréty a náboženské scény. Bežné obyvateľstvo malo prístup k drobnému pohrebnému umeniu, napr. k "vešebtom" alebo zvitkom umelecky stvárnených náboženských textov, o ktorých verili, že ich dokážu ochrániť po smrti na druhom svete. Počas Strednej ríše sa stali obľúbenou súčasťou pohrebnej výbavy drevené alebo hlinené modely výjavov z každodenného života. Pravdepodobne vyjadrovali snahu zosnulého opakovať tieto scény alebo činnosť aj v záhrobí. Modely zobrazujú robotníkov, domy, lode alebo formácie vojska a sú to pravdepodobne zmenšeniny ideálneho posmrtného života.
Hoci na hrobových maľbách vidíme, že umelci v starovekej ríši dokázali veľmi živo zobrazovať témy každodenného života, ich diela sú štylizované. Obzvlášť v prípade panovníkov a bohov podliehali témy prísnej strnulosti, akú vyžadovala formalita udalostí. Ľudia boli zobrazovaní vždy z profilu, s oboma ramenami viditeľnými a trupom stáčajúcim sa z en-face do profilu. Osoby boli vždy zobrazované v strednom alebo mladom veku a s istou dávkou idealizácie, tak ako mali byť zachované pre večnosť. Rozmery ľudí nezodpovedali skutočnosti, ale ich relatívnej dôležitosti – dôležitejší bohovia boli kreslení väčší ako menej dôležití, faraóni väčší ako ich poddaní a významní členovia rodiny väčší ako deti, sluhovia a otroci. Farby používané v egyptskom sochárstve a maliarstve mali tiež presne určený symbolický význam. Perspektíva bola nahradzovaná vzájomným prekrývaním objektov alebo ich radeniu nad seba. Čím vyššie bol objekt umiestnený, tým ďalej sa z hľadiska perspektívy nachádzal. Na niektorých hlinených črepoch, ktoré maliari používali ako skicáre, však máme zachované postavy načrtnuté realisticky a s perspektívou. Scény, ktoré nasledovali za sebou, boli radené vodorovne v tzv. registroch, pričom ich zvyčajne bolo nad sebou umiestnených niekoľko.
Staroegyptský umelecký štýl aj napriek svojej výraznej súrodosti vykazoval rozdiely v detailoch, ktoré boli prejavom zmien kultúrnych alebo politických nálad. Po invázii Hyksósov v Druhom prechodnom období sa v meste Avaris (dnes Tell el-Dab’a) našli fresky v mínojskom štýle. Najvýznamnejším príkladom ako sa politickou situáciou menili umelecké výrazové prostriedky a formy je amarnské obdobie, počas ktorého sa umelecký výraz radikálne zmenil ako odraz Achnatonových revolučných náboženských myšlienok. Tento štýl, ktorý je dnes známy ako amarnský, bol po Achnatonovej smrti rýchlo zotretý a nahradený tradičným výrazom.
Náboženstvo.
Viera v božské bytosti a posmrtný život bola v staroegyptskej civilizácii už od jej počiatkov. Kráľovská moc pramenila z božského práva panovníka. Staroegyptský panteón zapĺňali božstvá, ktoré vládli nadprirodzeným silám a mohli byť povolané na pomoc a ochranu. Bohovia ale neboli vždy ústretoví a podľa Egypťanov vyžadovali tiež uzmierovanie obetami a modlitbami. Zloženie panteónu sa stále menilo, kňazi sa ho však neusilovali žiadnym spôsobom organizovať a vytvárať z neho koherentný systém. Dokonca v niektorých prípadoch si náboženské legendy a príbehy protirečili. Viaceré božské koncepty neboli brané ako rozporuplné, skôr boli chápané ako rôzne vrstvy mnohotvárnej skutočnosti.
Božské kulty boli uctievané v chrámoch spravovaných kňazmi na kráľov pokyn. Ústredným priestorom chrámu bola svätyňa s kultovou sochou. Chrámy neboli miestami verejnej úcty a zhromaždení, len zriedka počas určitých sviatkov v niektorých dňoch roku bola socha vynesená von z chrámu pre verejnú pobožnosť. Božská sféra bola obyčajne uzavretá vonkajšiemu svetu a vstupovať mohli len predstavitelia chrámu. Obyčajný človek mohol uctievať božstvo prostredníctvom sochy, ktorú mal vo svojom obydlí. Od konca Novej ríše sa koncept kultu zmenil. Faraón už nebol jediný božský sprostredkovateľ medzi ľuďmi, nový náboženský zvyk umožňoval jednotlivcom priame uctievanie božstva. Výsledkom bol okrem iného systém orákulí, pomocou ktorého bola priamo ľuďom komunikovaná vôľa bohov.
Egypťania verili, že každá ľudská bytosť sa skladá z fyzických a duchovných častí. Každý má okrem tela svoj tieň, "ba" – osobnosť alebo dušu, "ka" – životnú silu a meno. Sídlom myšlienok a emócií nebol mozog ale srdce. Duchovné časti boli po smrti uvoľnené z tela a mohli sa naďalej pohybovať podľa vlastnej vôle. Potrebovali však ako svoj stály príbytok fyzické pozostatky, prípadne sochu, ktorá pozostatky nahradzovala. Konečným cieľom bolo spojenie "ba" a "ka", tým sa zosnulý stal „ospravedlneným“ a žil ako "anch". Musel však podstúpiť súd, pri ktorom sa jeho srdce vážilo s "maat" – pravdou. Ak jeho srdce bolo ťažšie ako "maat", mohol pokračovať vo svojom jestvovaní ako duchovná bytosť, inak bol zničený.
Božský pôvod panovníka sa zdôvodňoval niekoľkými náboženskými konštrukciami, ktoré sa stali bežnou súčasťou každodenného života spoločnosti. Tradične bol stelesnením boha Hora, vznášajúceho sa nad krajinou. Panovník bol od 5. dynastie považovaný za syna boha Rea, slnečného božstva zosobňujúceho poriadok. Ako taký bol povinný udržovať na zemi "maat" – princíp pravdy, spravodlivosti a poriadku. Okrem iného to znamenalo zabezpečovať každoročne dostatočné nílske záplavy, na ktorých záviselo egyptské poľnohospodárstvo. Ako sa vyvíjali staroegyptské filozoficko-náboženské koncepty, boh Hor (a s ním aj panovník) sa stal synom boha Usira. Hor nastúpil na kráľovský trón po pohrebe svojho zavraždeného otca a pomstení sa jeho vrahovi Sutechovi. Podobne nový egyptský faraón mohol vykonávať svoj úrad až po pohrebe svojho predchodcu. Ako Hor mal navyše úlohu ochraňovať nílske údolie pred votrelcami zosobňovanými bohom Sutechom prichádzajúcim z púšte.
Pohrebné zvyky.
Starovekí Egypťania si v priebehu dejín vytvorili zložitý systém pohrebných zvykov, ktorý, ako verili, potrebovali k zaisteniu večného života po svojej smrti. Podmienkou k úspešnému posmrtnému životu bolo zachované telo, vykonané pohrebné obrady a milodary, ktoré by zosnulý prijímal v záhrobí. Telá sa v obdobiach pred Starou ríšou ukladali do jám v púšti, v ktorých sa uchovali prirodzenou disikáciou. Suché aridné podnebie bolo pre egyptské pohrebné zvyky veľmi výhodné, vďaka čomu sa mohli zachovať aj telá chudobných, ktorí si nemohli dovoliť nákladné mumifikačné procedúry. Zámožnejší Egypťania pochovávali mŕtvych do kamenných hrobiek a umelo ich mumifikovali. Súčasťou mumifikácie bolo vybratie vnútorných orgánov a obalenie tela do plátenných ovínadiel. Potom pripravené telo uložili do kamenného sarkofágu alebo drevenej rakvy. Od začiatku 4. dynastie niektoré časti tela ukladali osobitne do kanop.
Začiatkom Novej ríše najlepší mumifikačný postup trval 70 dní a zahŕňal vybratie orgánov, odstránenie mozgu cez nos a vysušenie tela soľami nátronu. Potom bolo telo zavinuté do plátna s amuletmi vkladanými pomedzi vrstvy. Nakoniec bolo uložené do dekorovanej truhly v tvare ľudskej postavy. Múmie z Neskorého obdobia boli ukladané do maľovaných obalov. V grécko-rímskom období mumifikačné zvyky upadli a dôraz sa viac kládol na vonkajší zjav zosnulého ako na samotné zachovanie jeho telesnej schránky.
Pohreb bohatých Egypťanov obyčajne obsahoval väčšie množstvo luxusných predmetov, súčasťou všetkých pohrebov však boli milodary. Začiatkom Novej ríše sa v hrobovej výbave objavili zvitky posvätných kníh a sošky vešebtov, ktoré predstavovali služobníkov mŕtveho na druhom svete. Súčasťou pohrebu bol aj magický obrad oživenia zosnulého. Očakávalo sa, že príbuzní po pohrebe budú príležitostne prinášať potraviny do hrobky a modliť sa za nebožtíka.
Aj napriek dojmu z dokladov egyptskej kultúry, ktoré sú dnes k dispozícii, Egypťania neboli morbídne zaujatí smrťou. Na zvitkoch, reliéfoch a nástenných maľbách sa nachádzajú dôkazy o tom, ako si radi užívali život, osamote alebo pri spoločenských príležitostiach. Starí Egypťania boli už v staroveku známi svojím zmyslom pre humor.
Vojsko.
Armáda zodpovedala za obranu ríše proti vpádom cudzincov a mala za úlohu tiež udržať prevahu v oblasti Blízkeho východu. Chránila expedície na Sinajský polostrov v období Starej ríše a bojovala v občianskej vojne počas Prvého a Druhého prechodného obdobia. Starala sa o pevnosti pozdĺž dôležitých obchodných trás, akou bola napr. pevnosť na ceste na juh do Núbie neďaleko mesta Buhen. Niektoré pevnosti boli budované ako vojenské základne, napr. pevnosť pri Sile slúžila ako základňa pre operácie do Levanty. Počas Novej ríše armáda na príkaz niekoľkých faraónov zaútočila a nakoniec dobyla ríšu Kuš v Núbii a časť Levanty.
Súčasťou typického armádneho vybavenia boli luky so šípmi, kopije a štíty so zaokrúhlenými vrchmi, spevnené zvieracou kožou napnutou na drevenom ráme. Začiatkom Novej ríše za začal používať vojnový voz, ktorý priviezli Hyksósi. Zbrane a pancier sa viac zdokonalil po zavedení bronzových prvkov. Štíty boli celé z dreva spevnené v strede bronzovou puklicou, kopije mali bronzový hrot. Staroegyptské vojsko prevzalo ázijskú sečnú zbraň chopeš. Predpokladá sa na základe väčšiny vyobrazení, že faraón viedol vojsko do boja a stál na jeho čele. Je to pravdepodobné napr. v prípade faraóna Sekenenreho Taa a jeho synov, ktorí aktívne bojovali v stretoch s ázijskými Hyksósmi. Jestvujú však aj opačné názory. Vojakov odvádzali z bežnej populácie, no už počas Novej ríše a hlavne v neskôr vojsko tvorili žoldnieri z Núbie a Líbye.
Technika, medicína, matematika a astronómia.
Egypťania dosiahli v technike, medicíne a matematike relatívne vysoký štandard produkcie a majstrovstva. Kládli veľký dôraz na skúsenosť, možno vôbec ako prví v dejinách. Svedčia o tom nálezy zvitkov "Papyrusu Edwina Smitha" a "Ebersovho papyrusu" približne z roku 1600 pred Kr. Používali vlastné písmo a desiatkovú sústavu.
Fajansa a sklo.
Ešte pred obdobím Starej ríše Egypťania vynašli sklovitý materiál, ktorý je dnes známy ako egyptská fajansa a zaobchádzali s ňou ako s polodrahokamom. Fajansa je "„keramický materiál z rozdrveného kremeňa a piesku so sodno-vápenato-silikátovou glazúrou.“" Farbila sa zvyčajne meďou. Egypťania ju používali na výrobu korálikov, dlaždíc, figúrok a ďalších malých predmetov. Známe sú viaceré výrobné postupy, pri typickom sa rozmiešal práškový materiál do pasty, ktorou sa obalilo hlinené jadro a to sa vypálilo. S technikou výroby fajansy je späté farbivo nazývané egyptská modrá. Vznikala roztavením alebo spečením siliky, medi, vápna a alkaloidu, ako napr. nátronu. Výrobok sa mohol pomlieť a použiť opäť ako pigment.
Starovekí Egypťania dokázali s veľkou zručnosťou vyrobiť rôzne predmety zo skla, nevie sa však, či sami objavili techniku jeho výroby. Tiež sa nevie, či si sami vyrábali surový materiál, alebo ho už pripravený dovážali ako ingoty a neskôr ho tavili a dokončovali. Vedeli však vyrobiť predmety a hotové ich farbiť. Rozsah farebnosti, ktorý používali, sa pohyboval od žltej, cez červenú, zelenú, modrú, purpurovú až po bielu, s rôznou priehľadnosťou.
Medicína.
Zdravotné problémy starých Egypťanov súviseli so životným prostredím, v ktorom žili. Malária a schistosomóza ich ohrozovali z blízkej rieky, podobne ako krokodíly a hrochy. Celoživotná práca na poli alebo stavbách zaťažovala chrbticu a kĺby, zranenia spôsobovali úrazy pri práci alebo strety vo vojne. Malé kamenné častice, ktoré boli kvôli špalde mletej na kamenných zariadeniach prítomné v chlebe, obrusovali zuby, čím sa stávali náchylné na absces. Zubný kaz bol vzácny.
Strava zámožných Egypťanov bola bohatá na cukor, čo spôsobovalo ochorenia ďasien. Obezita dodnes viditeľná na niektorých zachovaných múmiách ukazuje, že časť spoločnosti žila v prebytku pôžitkársky život. Priemerný vek bol u mužov 35 rokov a u žien 30. Dosiahnuť dospelosť však nebolo jednoduché, až tretina populácie umierala v detskom veku.
Staroegyptskí lekári boli na Blízkom východe povestní svojimi schopnosťami a niektorí, ako napr. Imhotep, ostávali známymi dlho po smrti. Hérodotos poznamenáva, že medzi egyptskými lekármi bola vysoká miera špecializácie – jeden sa staral len o hlavu, iný o žalúdok, ďalší o oči alebo bol zubár. Egypťan obyčajne zašiel do Domu života ("peranch") a tam mu bola poskytnutá zdravotná starostlivosť. Známe sú takéto zariadenia v meste Perbastet (Bubastis, D18) počas Novej ríše, alebo v Abdžu (Abydos, H08) a Saji (Sais, D05) počas Neskorého obdobia. Lekárske zvitky ukazujú empirické poznanie anatómie, zranení a praktického liečenia.
Podľa záznamov sa zranenia ošetrovali obväzmi napr. zo surového mäsa, bieleho plátna alebo tampónmi nasiaknutými medom na zabránenie infekcie. Ópium používali ako anestetikum. Cesnak a cibuľu odporúčali na udržanie dobrého zdravia a na zmiernenie prejavov astmy. Staroegyptskí chirurgovia zašívali rany, naprávali kosti a amputovali choré končatiny. Vedeli tiež rozoznať, kedy je zranenie natoľko vážne, že jediné, čo môžu pre pacienta urobiť, je uľahčiť mu čas až kým nezomrie.
Lodiarstvo.
Egypťania vedeli stavať lode už na začiatku svojich písaných dejín, t. j. približne od roku 3000 pred Kr. Jednými z najstarších známych lodí vôbec sú tie, ktoré sa našli v lokalite mesta Abdžu (Abydos, H08) Tvorili skupinu 14 lodí postavených zo spájaných drevených fošní tkanými remeňmi, medzi ktorými bola vložená na utesnenie trstina alebo tráva. Lode boli pochované spolu v blízkosti hrobky faraóna Chasechemueja z konca 2. dynastie a predpokladá sa, že až na jednu patrili práve jemu. Ostatná je staršia a podľa keramiky, ktorá s ňou súvisí, je z obdobia okolo roku 3000 pred Kr. Pravdepodobne patrila faraónovi Ahovi zo začiatku 1. dynastie.
Staroegyptskí lodiari poznali spôsob, ako drevenými klinmi spojiť dosky lodnej konštrukcie. Škáry zatierali smolou. Vedeli tiež spájať drevené súčasti pomocou čapov a drážok. Dodnes sa zachoval exemplár 44-metrov dlhej lode faraóna Chufua približne z roku 2500 pred Kr., ktorý bol ešte nedávno uložený v podzemnom priestore pri základni Veľkej pyramídy. Pravdepodobne loď mala faraónovi slúžiť ako slnečná bárka, ktorá by ho po smrti odviezla na druhý svet. O námorných aktivitách ríše a schopnostiach staroegyptských lodníkov sa vie len veľmi málo napriek tomu, že Egypt dokázal postaviť aj veľké plavidlá. Plaviť sa v prehľadnom prostredí rieky Níl vyžadovalo iný druh majstrovstva ako námorná plavba cez Stredozemné alebo Červené more, kadiaľ viedli námorné obchodné cesty k partnerom, s ktorými Egypt obchodoval.
Matematika.
Prvý známy doklad matematických výpočtov pochádza z preddynastického obdobia z Horného Egypta, v ktorom vidieť úplne vyvinutý číselný systém. Predstava o dôležitosti matematiky pre vzdelaného Egypťana vyplýva zo „satirického listu“ z obdobia Novej ríše, v ktorom autor učiteľ Hori vyzýva vojenského pisára Amenemopa, aby dokázal svoje schopnosti v každodenných matematických úlohách, napr. v prepočtoch súvisiacich s evidenciou pôdy, pracovnej sily a obilia. Podľa "Rhindovho" a "Moskovského matematického papyrusu" Egypťania poznali štyri matematické operácie – sčítanie, odčítanie, násobenie a delenie. Používali zlomky, vedeli vypočítať objem kvádra a pravidelného štvorbokého ihlana a plochu obdĺžnika, trojuholníka a kruhu. Rozumeli jednoduchým princípom aritmetiky, algebry a geometrie a vedeli riešiť jednoduché rovnice s jednou a dvoma neznámymi.
Číselná sústava bola desiatková, vyjadrená hieroglyfickými znakmi pre každý číselný rád od jednotky po milión. Každý zo znakov mohol byť zaznamenaný toľkokrát, koľko bolo treba, aby počet dosiahol požadovanú hodnotu. Napr. pre hodnotu 80 sa opakoval osemkrát znak pre 10, pre 800 osemkrát znak pre 100. Staroegyptský matematický systém nevedel narábať s väčšinou zlomkov, ktorých čitateľ bol väčší ako 1, zložitejšie zlomky sa preto písali ako súčet jednoduchších. Napr. ²⁄₅ počítali ako ¹⁄₃ + ¹⁄₁₅. Jestvovali tabuľky s hodnotami zlomkov, ktoré urýchľovali výpočty. Pre najbežnejšie zlomky boli vyhradené špeciálne hieroglyfické znaky.
Starovekí Egypťania prakticky využívali princíp, ktorý dnes popisuje Pytagorova veta. Vedeli napr., že trojuholník má uhol protiľahlý k prepone pravý, ak pomer odvesien a prepony bol 3:4:5. Približnú plochu kruhu vypočítali tak, že odčítali ¹⁄₉ z jeho priemeru a výsledok umocnili na druhú:
formula_1, čo je rozumná aproximácia rovnice formula_2.
V neskorších démotických matematických textoch sa objavili zložitejšie úlohy, napr. pre geometrické obrazce a telesá ako výpočet kruhovej úseči alebo vpísaných obrazcov. "„V textoch sa používali postupy, ktoré neskôr všeobecne definovali a dokázali grécki matematici – Pytagorova veta a Horonov postup pre aproximáciu iracionálnej odmocniny.“" Aj keď časovo egyptské texty vznikli pred gréckymi, nie je možné dokázať, či zdrojom gréckych matematikov bola egyptská alebo grécka matematika.
Zdá sa, že Egypťania poznali zlatý rez (φ). Odráža sa v mnohých staroegyptských stavbách, vrátane pyramíd. Je však možné, že toto poznanie je náhodným výsledkom využívania špagátov s pravidelnými uzlami, ktorými Egypťania vymeriavali dispozície, a intuitívneho zmyslu pre proporciu a harmóniu.
Astronómia.
Egypťania vnímali okolité prírodné deje ako prejavy jedného celku, preto sa podľa oblohy a nebeských telies snažili zosúladiť náboženské a štátne aktivity. Uvedomovali si rozdiel v rýchlosti pohybov objektov a ich periodicitu. Porovnávali astronomické javy, napr. cyklus Mesiaca alebo východy najjasnejších hviezd, s každoročnými nílskymi záplavami. Rozoznávali lineárny čas "džet" a cyklický "neheh". Množstvo sviatkov bolo založených na opakujúcich sa astronomických dejoch, ktoré prebiehali napr. každý rok. Podobne každodenné chrámové rituály boli vyvolané určitou denne sa opakujúcou astronomickou udalosťou. Niektoré astronomické objekty boli vďaka svojej dôležitosti v bežnom a sviatočnom živote zbožštené, napr. Slnko ako boh Re alebo hviezda Sírius ako bohyňa Sopdet. Takto personifikované sa dostali do legiend a náboženských a mytologických príbehov.
Chrámoví astrológovia počas dejín starovekého Egypta generáciami zhromažďovali praktické informácie z pozorovaní, vďaka ktorým "„sa naučili merať čas, zostavovať kalendáre, správne orientovať svoje budovy a mapovať oblohu. Praktické využitie ich astronomických znalostí patrí medzi to najvýznamnejšie, čím prispeli modernému svetu: … Starí Egypťania ako prvá civilizácia na svete zaviedla rok s 365 dňami, ktorý sa stal základom Juliánskeho kalendára. … Egypťania tiež ako prví rozdelili deň a noc na dvanásť dielov, dostali tým dvadsaťštyrihodinový deň.“" Počítali čas na hodiny, dni, týždne, mesiace, sezóny a roky, čo sú jednotky súvisiace s astronomickými javmi a používame ich dodnes.
Nebeská klenba (a podľa novších hypotéz Mliečna cesta) bola personifikovaná bohyňou Nut, ktorá sa nahá klenula z východu na západ ponad zem predstavovanou bohom Gebom. Medzi nimi stál vzduch ako boh Šu. Starovekí Egypťania poznali okrem Slnka a Mesiaca Merkúr, Venušu, Mars, Jupiter a Saturn a zobrazovali ich minimálne od Strednej ríše. Oblohu so súhvezdiami delili ekliptickou rovinou na severnú a južnú. Konkrétne súhvezdia však väčšinou ostávajú stále neidentifikované. Jediné súhvezdie, ktoré sa podarilo s určitosťou stotožniť s názvom „predná noha býka“ je Veľká medvedica. Najstaršie známe kompletné zobrazenie oblohy je v Senenmunovej horbke z 18. dynastie. Jediné známe kruhové zobrazenie schémy oblohy z Egypta je svetoznámy „zvieratník“ z Dendery z neskorého ptolemaiovského obdobia.
Pri stálom pozorovaní nočnej oblohy si egyptskí astronómovia uvedomili prítomnosť cirkumpolárnych hviezd na oblohe a jej severného pólu. Ten sa kvôli precesii v preddynastickom období nachádzal pri hviezde Thuban (α Dra) a okolo roku 1900 pred Kr. pri Kochabe (β UMi). Egypťania určovali nočný čas pomocou radu východov niekoľkých južných hviezd, ktoré sa v ptolemaiovskom období nazývali „dekany“. Dnes sú známe mená niektorých pozorovaných hviezd, s určitosťou je však stotožnený len Sírius (α CMa) – "Sopdet" a súhvezdie Orión – "Sah". Sírius bol pre staroegyptskú civilizáciu najdôležitejšou hviezdou, ktorá prinášala nílske záplavy a nový rok. Okrem toho niektorí bádatelia sa domnievajú, že boha Sopdua je možné spojiť s hviezdou Canopus (α Car), ktorá je po Síriu druhou najjasnejšou hviezdou na nočnej oblohe.
V súčasnosti najstaršou známou staroegyptskou pamiatkou spätou s astronómiou je lokalita Nabta Playa, ktorú tvorí niekoľko megalitických štruktúr. Leží v Západnej púšti od Abú Sumbulu a jej vznik sa kladie do obdobia približne medzi rokmi 5300 a 3400 pred Kr. Napr. jedna zo štruktúr sa nazýva „kalendárový kruh“ a pomocou nej bolo možné určiť príchod obdobia dôležitých letných dažďov.
Dedičstvo.
Kultúra a pamiatky starovekého Egypta znamenajú pre svet dedičstvo s trvalou hodnotou. Kult bohyne Eset sa v starovekej Rímskej ríši stal populárnym. Záujem Rimanov bol stále veľký a z Egypta boli do Ríma privezené napr. niektoré obelisky. Dovážali tiež stavebný materiál určený pre objekty, ktoré napodobňovali svojím stvárnením egyptský štýl. Antickí dejepisci, ako Hérodotos, Strabón a Diodoros Sicílsky, sa o Egypt zaujímali a písali o ňom, vďaka čomu Rimania o ňom vedeli a vnímali ho ako záhadný kraj.
Egyptské pohanské kulty koncom staroveku dožívali, ich miesto zastalo kresťanstvo a neskôr islam. Záujem o Egypt však pretrvával, o čom svedčia diela stredovekých učencov, napr. súfiho Dhúl-Núna al-Misrího alebo dejepisca al-Makrízího. Európski cestovatelia v 16. a 17. storočí prinášali starožitnosti a písali príbehy zo svojich ciest, čím vyvolali v Európe módnu vlnu zvanú „egyptománia“. Obnovený záujem prinútil zberateľov ísť do Egypta a priviesť množstvo významných artefaktov.
Európska koloniálna okupácia zničila časť egyptského historického dedičstva, niektorí cudzinci však zanechali pozitívnu stopu. Napr. Napoleon Bonaparte vo svojej výprave zhromaždil 150 vedcov a umelcov, aby skúmali a dokumentovali prírodu a dejiny Egypta. Výsledky publikovali v známom diele "Description de l’Égypte".
V 21. storočí si egyptská vláda uvedomuje celosvetový význam staroegyptskej histórie a kultúry, a tým aj dôležitosť jej komplexného odkrývania. Najvyššia rada pre pamiatky Egypta (SCAE) schvaľuje a dozoruje všetky vykopávky, ktorých prvoradým cieľom nie je hľadať poklady, ale nájsť vedecké informácie. Rada spravuje múzeá a reštaurátorské projekty, ktoré naďalej uchovávajú historické dedičstvo starovekého Egypta.

</doc>
<doc id="44669" url="https://sk.wikipedia.org/wiki?curid=44669" title="Voľné dielo">
Voľné dielo



</doc>
<doc id="44670" url="https://sk.wikipedia.org/wiki?curid=44670" title="Synonymá">
Synonymá



</doc>
<doc id="44677" url="https://sk.wikipedia.org/wiki?curid=44677" title="Cieva (anatómia)">
Cieva (anatómia)

Cieva v zoológii a medicíne je všeobecné označenie pre kanálik, v ktorom prúdi kvapalina zabezpečujúca látkovú výmenu v telesných tkanivách. Cievny systém sa líši podľa živočíšneho druhu. Najdokonalejší je u človeka.
Spolu so srdcom tvoria uzavretú srdcovocievnu sústavu (kardiovaskulárny systém). 
Delenia.
Podľa druhu kvapaliny, ktorá v cieve prúdi:
Delenie krvných ciev podľa zloženia stien a funkcie:
Choroby.
Chorobami ciev sa zaoberá medicínsky odbor angiológia. Najzávažnejšie ochorenia ciev sú:

</doc>
<doc id="44678" url="https://sk.wikipedia.org/wiki?curid=44678" title="Sapfo">
Sapfo

Sapfo alebo Sapfó (starogréc. Σαπφώ - Sapfó, v aiolskom dialekte Ψάπφω, * asi 627 pred Kr., Mytiléna – † asi 568 pred Kr., Lesbos) bola starogrécka lyrická poetka. 
O jej živote sa vie len málo. Pochádzala z bohatej rodiny z Lesbosu, hoci mená jej rodičov nie sú isté. Staroveké zdroje hovoria, že mala troch bratov; Charaxos (Χάραξος), Larichos (Λάριχος) a Eurygios (Εὐρύγιος). Dvoch z nich, Charaxos a Larichos, spomína aj vo svojej tzv. Bratovskej básni, objavenej v roku 2014. Okolo roku 600 pred Kristom bola vyhostená na Sicíliu a mohla pokračovať v práci až do roku 570 pred Kristom. Podľa legendy sa zabila skokom z leukadských útesov kvôli láske k prievozníkovi Faónovi. 
Sapfo pravdepodobne zložila okolo 10 000 veršov. Jej poézia bola známa a veľmi obdivovaná počas veľkej časti staroveku a patrila medzi deviatich lyrických básnikov, ktorých si učenci z helenistickej Alexandrie najviac vážili. Jej poézia je stále považovaná za mimoriadnu a jej diela naďalej ovplyvňujú iných spisovateľov. Okrem poézie je známa aj ako symbol lásky a túžby medzi ženami, pričom anglické slová sapphic a lesbian sú odvodené z jej vlastného mena a názvu jej rodného ostrova. Zatiaľ čo jej význam ako poetky je potvrdený od najstarších čias, všetky interpretácie jej diela boli ovplyvnené diskusiami o jej sexualite.
Život.
Narodila sa v aristokratickej rodine na ostrove Lesbos. Desať rokov prežila so svojou rodinou v emigrácii na Sicílii a na svoj rodný ostrov sa vrátila až približne v roku 580 pred Kr.. Na ostrove si otvorila školu, ktorá sa zaoberala výchovou mladých dievčat z vyššej spoločnosti. Jej nový domov bol v tom období strediskom kultúry, a tak ich vzdelávala v speve, tanci, hudbe a poézii.
Tvorba.
Ako námety na jej literárne diela slúžili udalosti z každodenného života (odchody alebo svadby jej žiačok či rodinné zážitky), ale tiež mýty, krásy prírody alebo spomienky. Svoje diela písala v aiolskom nárečí. Jej diela sú preniknuté priateľstvom, láskou a krásou, čo zosilňuje aj jazyk, v ktorom písala, nakoľko mal vyhovujúcu štylistickú a lexikálnu štruktúru. Napísala deväť kníh poézie, ktoré sa spomínajú v gréckych dokumentoch, a Gréci ich aj veľmi radi čítali, no vďaka tomu, že v neskoršom období jej dielo spálili byzantskí spisovatelia, sa zachovala len jediná kompletná óda („Modlitba k Afrodite“) a mnoho zlomkov z jej básní. 
Odkaz.
Hoci väčšina z jej poézie je dnes stratená, vo svojej dobe mala nesmiernu reputáciu, o čom svedčí i to, že ju sám Platón označil za desiatu múzu. Jej dielo bolo síce zničené, no neprestalo byť napodobňované (napr. v staroveku boli napodobňované jej svadobné piesne, epithalamiá). Bola neprekonateľná svojou hĺbkou citov, ktoré opisovala vo svojich básňach a stala sa múzou i pre rímskych básnikov, ako napr. Gaius Valerius Catullus alebo Quintus Horatius Flaccus. Obľúbeným námetom a múzou sa stala i pre umelcov v období romantizmu.
Ukážka zo Sapfinej tvorby: Vyznanie.
Sapfo považovala lásku za silu prírody, ktorej nič nemôže vzdorovať, a tiež za Afroditin dar, ktorý dokáže úplne precítiť len ženská senzibilita. Takto napríklad Sapfo spomína na milovanú dievčinu:
&lt;Poem class = "odsadia" style = "font-style: italic"&gt;
Niekto má rád pechotu, niekto jazdu,
niekto lode na čiernej zemi najviac
obdivuje; pre mňa je krásne všetko,
po čom kto túži.&lt;br&gt;
Objasním to každému celkom ľahko:
Helena, čo kedysi vídavala 
toľko slávnych hrdinov, oddala sa
ľahtikárovi&lt;br&gt;
- veď on zničil kvitnúce mesto Tróju -
od dieťaťa, od milých rodičov sa 
odvrátila; na bludnú cestu lásky
zviedla ju Kypris.&lt;br&gt;
Tak vše sklame rozmarné srdce ženy,
ktorá myslí jedine na prítomnosť.
Tak aj mne už odišla milá družka
Anaktoria,&lt;br&gt;
ktorej pružnú chôdzu a rozžiarený
pôvab tváre videla by som radšej
ako lýdske vozy a bojovníkov,
rinčiacich kovom. 
&lt;/Poem&gt;

</doc>
<doc id="44679" url="https://sk.wikipedia.org/wiki?curid=44679" title="Jozef Kardinál Tomko">
Jozef Kardinál Tomko



</doc>
<doc id="44680" url="https://sk.wikipedia.org/wiki?curid=44680" title="Wilhelm Röntgen">
Wilhelm Röntgen

Wilhelm Conrad Röntgen (často aj William Conrad Roentgen; * 27. marec 1845, Lennep, Nemecký spolok – † 10. február 1923, Mníchov, Nemecká ríša) bol nemecký fyzik, pôsobiaci na univerzite vo Würzburgu, kde 8. novembra 1895 vytvoril a zaznamenal elektromagnetické vlnenie, ktoré je dnes známe ako „lúče X“ alebo röntgenové žiarenie.
V novembri 2004 po ňom Medzinárodná únia pre čistú a aplikovanú chémiu (IUPAC) pomenovala novoobjavený prvok röntgénium.
Mladosť a vzdelanie.
Narodil v nemeckom mestečku Lennep (dnes je súčasťou mesta Remscheid) obchodníkovi so súknom. Keď mal 3 roky, rodičia sa presťahovali do holandského mesta Apeldoorn, kde prežil detstvo. Prvé vzdelanie získal v Inštitúte Martinusa Hermana van Doorna. Neskôr nastúpil na Technickú školu v Utrechte, z ktorej bol pre nakreslenie karikatúry jedného z učiteľov neskôr vylúčený (sám tvrdil, že s týmto činom nemal nič spoločné). Nezískal preto maturitné vysvedčenie. V roku 1865 nastúpil na Utrechtskú univerzitu, potom začal študovať na polytechnike v Zürichu strojné inžinierstvo. V roku 1869 získal titul doktora filozofie z univerzity v Zürichu.
Kariéra.
V roku 1867 sa Röntgen stáva odborným asistentom na univerzite v Štrasburgu a v roku 1871 profesorom na poľnohospodárskej akadémii v Hohenheime. V roku 1876 sa vracia do Štrasburgu ako profesor fyziky a v roku 1879 je zvolený za vedúceho katedry fyziky na univerzite v meste Giessen. V roku 1888 získava miesto vedúceho katedry fyziky na univerzite vo Würzburgu, a v roku 1900 na Mníchovskej univerzite (na osobitnú žiadosť Bavorskej vlády). Röntgen mal rodinu v Spojených štátoch (v štáte Iowa) a v určitom období uvažoval o emigrácii. Hoci prijal miesto na Columbijskej univerzite v New Yorku a mal kúpený lístok na cestu cez Atlantický oceán, vypuknutie I.svetovej vojny zmenilo jeho plány – zostal v Mníchove po celý zvyšok svojej vedeckej kariéry. Röntgen umiera v roku 1923 na karcinóm hrubého čreva. Toto ochorenie pravdepodobne nemalo súvis s jeho prácou s ionizujúcim žiarením, pretože jeho výskum trval len krátky čas a on sám bol jedným z mála vtedajších výskumníkov, ktorí pri práci s ním používali pravidelne ochranné štíty.
Objav „lúčov X“.
Počas roku 1895 Röntgen používal vybavenie vyvinuté jeho kolegami Hertzom, Hittorfom, Crookesom a Lenardom na výskum účinkov vysokonapäťových elektrických výbojov v sklenených vákuových bankách. Koncom roka 1895 títo výskumníci začali skúmať vlastnosti elektrónových lúčov mimo baniek. Na začiatku novembra Röntgen opakoval experiment s jednou z Lenardových baniek, do ktorej bolo pridané tenké hliníkové okienko, umožňujúce elektrónovým lúčom opustiť banku. Banku obalil kartónom, aby chránil hliník pred poškodením silným elektrostatickým poľom, ktoré je potrebné na vytvorenie samotných lúčov. Röntgen si všimol, že neviditeľné elektrónové lúče vyvolali efekt fluorescencie na malom kartónovom obrázku, namaľovaného platinokyanidom bária, ktorý bol položený neďaleko hliníkového okienka. Röntgena napadlo, že Hittorf-Crookesova banka, ktorá mala oveľa hrubšie sklo ako Lenardova banka, by mohla tiež vyvolávať rovnaký efekt.
Neskoro večer, 8. novembra 1895 sa Röntgen rozhodol tento nápad otestovať. Starostlivo zhotovil čierny kartónový kryt, podobný tomu, ktorý použil na Lenardovej banke. Prikryl ním Hittorf-Crookesovu banku a pripojil elektródy k Ruhmkorffovej cievke, aby získal elektrický náboj. Pred samotným testom s platňou natretou platinokyanidom bária Röntgen zatemnil miestnosť, aby otestoval nepriepustnosť svojho kartónového obalu pre viditeľné svetlo. Keď pustil cez banku elektrický prúd, potvrdil si, že jeho kryt je spoľahlivý a pokračoval ďalším krokom svojho experimentu. To bol okamih, kedy si všimol slabé mihotanie na laboratórnom stole, vzdialenom asi meter od banky. Aby získal istotu, spustil viacero výbojov, no zakaždým mihotanie videl. Zisťuje, že zdrojom mihotania je platňa s platinokyanidom bária, ktorú hodlal v ďalšej fáze pokusu použiť.
Röntgen uvažoval, že príčinou by mohol byť nový druh lúčov. 8. november bol piatok, takže využil výhodu voľného víkendu, aby svoje pokusy zopakoval a urobil prvé poznámky. V nasledujúcich týždňoch jedol i spal v laboratóriu a preskúmal mnoho vlastností nových lúčov, ktoré pracovne nazval „lúče X“, použijúc matematické označenie pre niečo neznáme.
Röntgenov objav „lúčov X“ nebola náhoda, ani nepracoval sám. So svojimi výskumami a výskumom svojich kolegov v rôznych krajinách, bol tento objav „na spadnutie“. V skutočnosti boli „lúče X“ vytvorené a prvý ich „záznam“ na film urobený na Pensylvánskej univerzite o dva roky skôr. No výskumníci si neuvedomili dôležitosť svojho objavu, založili film pre neskoršie posúdenie a preto stratili príležitosť na rozpoznanie jedného z najväčších objavov fyziky.
Keď Röntgen skúmal schopnosť rôznych materiálov zastaviť „lúče X“, vložil do cesty lúčom drobný kúsok olova. V tej chvíli uvidel prvý skiaskopický obraz – mihotajúce sa kosti svojej vlastnej ruky na platni s platinokyanidom. Neskôr uviedol, že to bola chvíľa, kedy sa rozhodol udržať svoje pokusy zatiaľ v tajnosti. Bál sa totiž o svoju profesionálnu reputáciu, ak by sa ukázalo, že jeho pozorovania sú chybné.
Röntgenov pôvodný článok, „O novom druhu lúčov X,“ bol publikovaný o 50 dní neskôr – 28. decembra 1895. 5. januára 1896 oznámili rakúske noviny Röntgenov objav nového typu radiácie. 13. januára 1896 sa konalo zasadanie Würzburgskej Spoločnosti pre fyziku a medicínu, kde on sám demonštroval svoj objav i jeho možné praktické využitie v medicíne. Na tomto zasadnutí bol prijatý návrh anatóma R.A.Köllikera (18171905), aby boli „lúče X“ pomenované po svojom objaviteľovi. Röntgen bol po svojom objave ocenený univerzitou vo Würzburgu čestným titulom doktor medicíny. O lúčoch X publikoval celkovo 3 články, v období medzi rokmi 1895 a 1897. Žiadne z jeho záverov neboli potvrdené ako chybné. Dnes je Wilhelm Conrad Röntgen považovaný za otca diagnostickej rádiológie – medicínskeho odboru, ktorý používa zobrazovacie metódy na diagnostiku ochorení.
V roku 1901 bola Röntgenovi udelená vôbec prvá Nobelova cena za fyziku. Ocenenie bolo oficiálne „"za uznanie mimoriadneho prínosu, ktorý vykonal objavom pozoruhodných lúčov, následne pomenovaných podľa neho"“. Röntgen daroval finančnú sumu, ktorá k cene patrila, svojej univerzite. Podobne ako Pierre Curie o niekoľko rokov neskôr, si z morálnych dôvodov odmietol patentovať čokoľvek, čo sa vzťahovalo k jeho objavu. Dokonca ani nechcel, aby sa ním objavené žiarenie volalo podľa neho; vždy dával prednosť označeniu „lúče X“.

</doc>
<doc id="44693" url="https://sk.wikipedia.org/wiki?curid=44693" title="Zoroastrizmus">
Zoroastrizmus

Zoroastrizmus (iné názvy: zarathuštrizmus, zaratuštrizmus, zarathustrizmus, zaratustrizmus, pre územie Indie aj parsizmus či pársizmus; pozri aj mazdaizmus) je monoteistická a dualistická náboženská sústava, ktorej zakladateľom bol prorok Zarathuštra (Zarat(h)ustra, Zoroaster).
Dejiny.
Obdobie založenia zoroastrizmu je sporné. Ešte donedávna sa predpokladalo, že bol založený okolo roku 600 pred Kr. na území strednej Ázie. Filologický rozbor najstarších posvätných textov ukazuje, že jeho počiatky siahajú až do druhého tisícročia pred Kr., prípadne ešte ďalej. To činí zo zoroastrizmu najstaršie monoteistické náboženstvo. Zoroastrizmus sa najúspešnejšie ujal v Iráne a v niektorých častiach Afganistanu. Tieto územia boli obývané Protoiráncami, ktorí tu zostali pri presune kmeňov do Indie. O ich pôvodnom náboženstve sa nezachovalo veľa poznatkov, ale z podobností védskeho náboženstva so zoroastrizmom sa dá usúdiť, že védy, ako aj zoroastrizmus čerpajú z rovnakého prameňa. Do zoroastrizmu prenikajú mená niektorých pôvodných božstiev, ibaže zohrávajú inú úlohu. Napríklad protoiránske označenie pre bohov, dévovia, nadobúda v posvätnom spise Avesta význam pre označenie démonov.
Zaratustrova reforma.
Slovo Zaratustra slúžilo na označenie pre recitátora posvätných textov. Zaratustru pravdepodobne nenapĺňalo poslanie texty iba recitovať. Túžil po dosiahnutí vlastnej mystickej skúsenosti, po videní vlastných vízií. Tieto vízie sa mu skutočne podarilo dosiahnuť, a tak ich začal sám zapisovať v hymnických veršoch, Avestách (napomenutiach). Autentické Avesty, spísané Zaratustrom sa nám nedochovali celé. Za Zaratustrovi vlastné sa považujú iba dve najstaršie, a síce Jasna a Gáthy. Zaratustrova reforma spočíva v tom, že vyhlásil staré protoiránske božstvo Ahura-mazdá, ktorý v starom náboženstve zastával funkciu múdreho, spravodlivého vládcu života, za jediné, najvyššie božstvo, Ahura Mazdu. Zaratustra tvrdil, že sa mu zjavil vo vízii ako dobré, spravodlivé božstvo, ktoré odmeňuje dobro a trestá zlo. Ahura Mazda je zároveň najvyššou pravdou, je nesmrteľný a nedeliteľný. Má teda základné božské atribúty.
Dualizmus dobra a zla.
Pri takejto koncepcii najvyššej bytosti sa Zaratustra musel nutne stretnúť s problémom ako vysvetliť zlo vo svete. Ahura Mazda, ako najvyššie dobro, spravodlivý a múdry Boh, nemohol byť pôvodcom zla. Na počiatku tvorí Ahura Mazda dve bytosti, dvojčatá Spenta Mainju a Angra Mainju, ktoré sú výronom jeho mysle. Spenta Mainju sa rozhodne konať dobro, stáva sa Ahura Mazdaovým duchom, (obdobu nájdeme v Kresťanstve v podobe Ducha Svätého) Angra Mainju je predstaviteľom a pôvodcom zla. Nie preto, že jeho povaha by bola zlá, ale preto, že sám si zvolil takú cestu. Spenta Mainju a Angra Mainju sú dve sily, ktoré so sebou neustále bojujú. Treba im však porozumieť v ich celistvosti, nemôžu existovať oddelene. Spolu predstavujú svetlo a tmu, deň a noc. Tento dualizmus okolo spôsobuje, že sa do zoroastrizmu začleňujú nové pozitívne i negatívne sily, ktoré stoja buď na strane Spenta Mainju alebo Angra Mainju a navzájom so sebou zápasia. Dobrí duchovia sú súborne nazývaní "améša spentovia", (svätí nesmrteľní) ktorí sú zosobnením Ahura Mazdových vlastností. Po boku Angra Mainju bojujú "daévovia" (démoni). Zoroaster nabáda, aby sa ľudia rozhodli konať dobro. Ak konajú neprávosti, spolupracujú tak s Angra Mainjom a opakujú jeho voľbu. Dôležitým momentom je v zoroastrizme práve možnosť, priam až nutnosť slobodnej voľby. Človeku sa tak dostáva Morálnej zodpovednosti za svoje konanie.
Členenie síl dobra a zla.
 Ahura Mazda (najvyššie božstvo)
 Spenta Mainju Angra Mainju
 (svätý duch Ahura Mazdu) (zlý duch)
 Améša spentovia Daévovia
 * Kšathra Vairja - duch moci * Aka Manah - démon zlej mysle
 * Aša Vahišta - duch práva * Indra - démon vojny
 * Haurvatád - duch zdravia * Saurva - démon deštrukcie
 * Vohu Manah - duch dobrej mysle * Náonhaitja - démon nájazdníctva
 * Spenta Ármaiti - duch zbožnosti * Tauru - démon temnoty
 * Ameretát - duch nesmrteľnosti * Zairi - démon opilstva
 * Jazatovia - nižšie božské bytosti * nižší daévovia
Eschatológia.
V zoroastrizme sa život človeka delí na telesný a duševný. Duša (urván) prežíva telesnú schránku človeka. Po telesnej smrti čaká dušu údel, ktorý si zaslúži podľa toho, aký žila život, ako volila medzi dobrom a zlom. Spravodlivý človek môže prejsť cez most súdu (čhinvad-púl), do domu hymnov (garó-demána). Ten obývajú spolu s Ahurom Mazdom aj ostatní spravodliví. Do domu hymnov je sprevádzaný Daéná, krásnou sprievodkyňou, tvorenou z jeho dobrých myšlienok. Duša nespravodlivého človeka bude naopak odvádzaná škaredou dievčinou, ktorá je podobne výtvorom jeho myšlienok. Daéná predstavuje človekovo svedomie, či už dobré alebo zlé, reprezentuje vlastné Ja. Oddelenie dobrých od zlých sa má odohrať na moste, cez ktorý sú prevádzaní. Utrpenie alebo blaženosť sú priamoúmerné skutkom, vykonaným počas života. Ak sú tieto skutky v rovnováhe, je tento stav blaženosti a utrpenia neutrálny. Z dochovaných prameňov nie je jasné či duša zomrelého bude v tomto stave zotrvávať večne.
Mesianistická vízia a posledný súd.
V zoroastrizme nájdeme tiež opis posledného súdu (obdobne ako je tomu v kresťanstve), ktorému bude predchádzať súboj síl dobra, zastúpených spasiteľom Saošjantom so silami zla. Po Saošjantovom víťazstve dôjde k vzkrieseniu všetkých mŕtvych, spravodlivých i nespravodlivých. Nespravodliví budú očistení ohňom, aby mohli vstúpiť spolu so spravodlivými do stavu blaženosti. V zoroastrizme sa vraví až o štyroch spasiteľoch, ktorí majú postupne konať svoje dielo. Spasenie zavŕši až posledný z nich, ktorý sa má narodiť z panny oplodnenej Zoroastrovým semenom uloženým v istom jazere, pri tom ako sa panna bude kúpať vo vode.
Učenie zoroastrizmu.
Učenie zoroastrizmu je v najpôvodnejšej forma podané v knihách Avesty. Praskutočnosťou, ktorá dala počiatok všetkému súcnu, je praprincíp chápaný ako čisto duchovná bytosť, ale zároveň rozdvojený v sebaafirmácii (Ahura Mazda) a sebanegácii (Angra Mainju). Su to dva zabsolutizované protiklady a rozpory, z ktorých vyplýva pôsobenie praprincípu a ktorými je v ňom podmienená existencia pohybu. Ahura Mazda alebo Ormazd podmieňuje jestvovanie, Angra Mainju alebo Ahriman stelesňuje jeho popretie, proti čomu sa stavia Ormazd, a z negácie popretia vyplýva ďalšie jestvovanie, proti ktorému znovu pôsobí Ahriman, a tak sa donekonečna zrážajú protiklady, udržujúc jestvovanie bezosobnej - neskôr personifikovanej - praskutočnosti. Celý tento proces neskoršie náboženské prúdy v rámci zoroastrizmu predstavujú ako odveký boj protikladných božstiev - dobrého a zlého.
V dôsledku týchto imanentných protikladov sa v prvotnom praprincípe spoluformujú druhotné praprincípy, ktoré sú takisto bez počiatku ako abolútne prvotný praprincíp sám. Tieto praprincípy sú tiež dôsledkom nevyhnutných zrážok protikladov. K druhotným praprincípom ako ďalší existenciálny prejav Ormazda patrí neobmedzené trvanie čiže čas a nikdy nehasnúce svetlo; existenciálnou negáciou zo strany Ahrimana je znovu nijakou mierou nepostihnutý priestor a bez počiatku a bez konca ho vyplňujúce temnoty. Svetlo i temnoty - ako dva neodlučné protiklady - tvoria prahmotu vypĺňajúcu
neobmedzený priestor, v ktorom v dôsledku pozitívneho pôsobenia času sa v cykloch rokov formuje mnohorako diferencovaná konkrétna skutočnosť. Všeskutočnosť tvorí relatívnu jednotu, v ktorej nič nie je skôr ani neskôr, ale jedno sprevádza druhé; afirmácia negáciu a negácia afirmáciu, a to nevyhnutne a bezprostredne, bez počiatku a bez konca, v pozitívnom i v negatívnom vzájomnom zrážaní sa a v nepretržitom pohybe. Hoci praprincíp sám bol vo svojej najprvotnejšej podstate personifikovaný, aj tak jeho všetky odveké imanentné prejavy ostávajú v hraniciach takých všeobecných pojmov, ako je pohyb, hmota, čas a priestor.

</doc>
<doc id="44699" url="https://sk.wikipedia.org/wiki?curid=44699" title="Mizéria (román)">
Mizéria (román)

Mizéria (vyšlo ako "Misery" 1987; slovensky "Mizéria" v 1991) je hororový román spisovateľa Stephena Kinga.
Dej.
Paul Sheldon je autor série úspešných historických románov s hlavnou hrdinkou Misery Chastain. V poslednej, nedávno vydanej knihe "Misery's Child" však necháva hlavnú hrdinku umrieť. Z hotela v Colorade, kde práve dokončil rukopis nového románu s inom témou, vyrazí autom do Los Angeles, aby ho doručil agentovi. Cestou ho zastihne snehová búrka, havaruje a nájde ho Annie Wilkesová, bývalá zdravotná sestra.
S ťažkou zlomeninou nohy ho odvezie ho do svojho domu, kde ho lieči, ale jeho prítomnosť pred vonkajším svetom utajuje. Z Annie sa vykľuje obrovský Paulov fanúšik a obdivovateľ, ktorý zbožňuje predovšetkým jeho diela o postave Misery. Annie práve začala čítať posledne vydanú knihu Misery's Child a zároveň si od Paula vymôže aj prečítanie nového rukopisu. Keď sa dočíta o Miserinej smrti, zanechá ležiaceho Paula dva dni bez jedla, vody a tabletiek proti bolesti.
Po návrate ho donúti rukopis spáliť a napísať novú knihu, kde Misery oživí. K písaniu mu zaobstará starý písací stroj s vypadnutým klávesom N a invalidný vozík, v ktorom Paul sedáva a začne písať "Misery's Return". Annie dovolí čítať postupujúci príbeh a zároveň do textu ručne dopisovať vynechané písmeno. Paulovi však dochádza, že s Annie nie je všetko v poriadku a pravdepodobne ho nenechá po dokončení len tak odísť, ako sľubuje.
Paulovi sa počas ďalšej Annienej neprítomnosti podarí odomknúť izbu a s cieľom doplniť si zásoby liekov, na ktorých sa medzičasom stal závislý, snorí po dome. Pri hľadaní tabletiek natrafí na "knihu spomienok", ktorá odhalí, že Annie je neodhalený sériový vrah. V zošite Annie uchováva výstrižky z novín o svojich obetiach. Od otca, cez spolubývajúcu až po početné úmrtia nevyliečiteľne chorých, resp. starých ľudí, alebo batoliat počas jej kariéry zdravotnej sestry. Snorenie po dome ešte zopakuje, no Annie to zistí a mysliac si, že sa vie pohybovať bez vozíka a chce ujsť, ho zmrzačí tým, že mu odsekne sekerou jedno chodidlo.
Jarné topenie snehu odhalí havarované Paulovo auto, polícia obchádza okolité usadlosti a zisťuje, či niekto nevidel Paula Sheldona. Policajta, ktorý sa zastaví v dome však Annie zabije. Udalosti dostávajú rýchlejší spád, Annie si je vedomá, že k pátraniu po zmiznutom spisovateľovi sa pridruží aj pátranie po zmiznutom policajtovi a ona, vďaka svojej minulosti, bude medzi podozrivými. Tak sa snaží "motivovať" Paula k rýchlejšiemu písaniu tým, že mu odreže prst.
Nakoniec Paul román dopíše a Annie chystá oslavu. Paul požiada o cigaretu s tým, že je to jeho rituál po dokončení písania. Annie ho nechá v izbe, odíde pre tortu, a kým sa vráti, Paul naaranžuje rôzne papiere ako rukopis. Ako prichádza s tortou do izby, Paul kopu papiera podpáli. Annie sa snaží horiaci román zachrániť, Paul ju zasiahne písacím strojom a unikne z domu, kde ho nájde polícia.
Kniha Misery's Return sa stane bestsellerom, čiastočne vďaka dramatickým okolnostiam, za ktorých bola vznikla. Paul odoláva návrhu napísať o svojich vlastných zážitkoch. Učí sa chodiť s protézou, ale zápasí s nočnými morami o Annie a trpí abstinenčnými príznakmi z liekov proti bolesti, alkoholizmom a spisovateľským blokom. Keď Paul konečne nájde inšpiráciu na napísanie nového príbehu, plače, smúti za svojím zničeným životom, ale aj od radosti, že konečne môže znova písať.
Adaptácia.
V roku 1990 bol nakrútený film "Misery nechce zomrieť" podľa knižnej predlohy. Režisérom bol Rob Reiner a hlavné postavy hrali James Caan ako "Paul Sheldon" a Kathy Batesová ako "Annie Wilkesová". Kathy Batesová získala za stvárnenie postavy ocenenie Academy Awards ako najlepšia herečka. Americký filmový inštitút zaradil film na 12. miesto v kategórii najhrôzostrašnejší film. Annie Wilkesová obsadila 17. miesto v rebríčku záporných postáv.

</doc>
<doc id="44700" url="https://sk.wikipedia.org/wiki?curid=44700" title="Cieva">
Cieva

Cieva môže byť:

</doc>
<doc id="44702" url="https://sk.wikipedia.org/wiki?curid=44702" title="Cieva (botanika)">
Cieva (botanika)

Cieva v botanike je rad cievnych článkov spojených perforovanými koncovými stenami do tvaru trubice. Slúži na prenos vody a v nej rozpustených výživných solí z koreňa do stonky. Spolu so sitkovicami tvorí vodivé pletivo. U vyšších rastlín cievy a sitkovice tvoria cievne zväzky.

</doc>
<doc id="44706" url="https://sk.wikipedia.org/wiki?curid=44706" title="Jacques Chirac">
Jacques Chirac

, (* 29. november 1932, Paríž, Francúzsko† 26. september 2019, Paríž, Francúzsko) bol francúzsky politik a v rokoch 19952007 prezident Francúzskej republiky. Zvolený bol v roku 1995 a opätovne v roku 2002. Volebné obdobie mu skončilo v roku 2007. Ako prezident zastával aj "ex officio" post spoluknieža Andorry a Veľmajstra čestnej légie.
Životopis.
Narodil sa ako jediný syn bankového úradníka (neskôr sa jeho otec stal manažérom pre leteckú spoločnosť). Do roku 1950 navštevoval Lýceum Ľudovíta Veľkého, neskôr študoval na prestížnom Inštitúte politických štúdií (19541957 odbor štátna služba a politika), čo ovplyvnilo jeho budúcnosť, a jeden letný semester v roku 1953 absolvoval na Harvardovej univerzite v USA. Štúdium ukončil roku 1957. Potom prešiel výcvikom pre poddôstojníkov a nastúpil do služby v prestížnej Akadémii kavaleristov (obrnená kavaléria) v Saumure. Napokon bol povolaný do alžírsko-francúzskej vojny, kde bol ľahko zranený. Oženil sa s Bernadette Chodron de Courcel, s ktorou má dve dcéry.
Už ako osemnásťročný sa podpísal pod Štokholmskú výzvu proti jadrovému zbrojeniu, k čomu ho viedlo jeho ľavicové zmýšľanie. Neskôr sa však z neho stal zapálený gaullista, podporujúci znižovanie daní, privatizáciu služieb, voľný trh a tvrdé bezpečnostné opatrenia.
V roku 1959 po skončení štúdia na Škole národnej administratívy vstúpil do služieb štátu ako člen kabinetu premiéra Georgesa Pompidoua na poste poradcu pre otázky Alžírska. Neskôr pôsobil ako štátny tajomník viacerých ministerstiev (19671968 štátny tajomník pre otázky zamestnanosti na ministerstve sociálnej starostlivosti, 19681971 štátny tajomník ministerstva hospodárstva a financií). Smrť Charlesa de Gaulla mu v roku 1969 otvorila cestu do Elysejského paláca. V rokoch 1971/1972 pracoval ako minister v úrade ministerského predsedu pre styk s parlamentom. V roku 1972 sa stal ministrom poľnohospodárstva, kde tvrdo hájil záujmy farmárov. Od roku 1974 viedol ministerstvo vnútra a pol poverený prípravou prezidentských volieb, ktoré sa mali konať o dva roky neskôr, avšak náhla smrť Georgesa Pompidoua to urýchlila.
Víťazom predčasných volieb sa v roku 1974 stal Valéry Giscard d’Estaing, ktorý si za premiéra zvolil práve Chiraca. Ten však po vnútorných nezhodách v roku 1976 dobrovoľne odstúpil.
V roku 1977 ho zvolili za starostu Paríža, kde zotrval až do roku 1995. Presadzoval programy starostlivosti o starých, chorých a slobodné matky, čo mu vynieslo vysokú popularitu a moc. V roku 1979 sa stal poslancom Európskeho parlamentu. 
V roku 1981 prvý raz kandidoval v prezidentských voľbách, no miesto neho ich vyhral Francois Mitterrand, ktorý si ho vybral za svojho premiéra. Bol to historický krok, pretože vo Francúzsku dovtedy nevládli premiér a prezident, ktorí by pochádzali z odlišných krídel politického spektra (tzv. „divoké manželstvo“). Tento fakt však nespôsoboval medzi nimi žiadne problémy, nakoľko Chirac sa staral predovšetkým o domácu scénu a Mitterrand mal na starosti medzinárodné dianie.
Druhý pokus o prezidentské kreslo mu v roku 1988 opäť nevyšiel, hoci tentokrát ho porážka čakala až v druhom kole, a tak ostal naďalej starostom Paríža. Tento post opustil až v roku 1995, kedy ho konečne zvolili za prezidenta. Vďačil za to svojmu programu, v ktorom sľuboval zníženie daní a vytváranie pracovných miest, hoci sa mu to nikdy veľmi nedarilo. Miesto toho na seba upozornil celý svet tým, že povolil testy jadrových zbraní v Tichomorí, no pod tlakom voličov o toho musel o rok neskôr upustiť.
V roku 1997 rozpustil parlament a vyhlásil predčasné voľby, v ktorých jeho Hnutie za republiku utrpelo prehru a zvyšné strany ho donútili prijať za premiéra Lionela Jospina, ktorý pochádzal z opozície, a zostalo to tak nasledujúcich päť rokov. Toto usporiadanie ho ako prezidenta pripravilo o mnoho právomocí, pretože mu ostala právomoc rozhodovať len v zahraničnej a vojenskej politike, nemal však dosť síl na to, aby vyhlásil nové voľby, ktoré by mohli situáciu zmeniť v jeho prospech.
V roku 2002 sa jeho oponentom v prezidentskej kampani stal kontroverzný politik Jean-Marie Le Pen. Chirac horlivo vystupoval proti jeho extrémizmu, čo zrejme podnietilo 14. júla 2002 jedného z priaznivcov ultrapravicovej strany (Maxime Brunerie), ktorí vystupovali pri príležitosti osláv dobytia Bastily, aby ho postrelil. Stalo sa tak skôr, než ho stihol dav zneškodniť, no Chirac tento útok našťastie prežil.
Hoci jeho pôsobenie na poste prezidenta nebolo práve úspešné, nedokázala otriasť jeho stoličkou ani vysoká nezamestnanosť (jedna z najvyšších v rámci Európskej únie), ani útoky arabských teroristov či niekoľko obvinení z korupcie na parížskej radnici. Práve naopak. 
Dnes je vnímaný ako hlavný odporca voči vojne v Iraku. Spolu s nemeckým kancelárom Gerhardom Schröderom a ruským prezidentom Vladimirom Putinom volali po diplomacii miesto po vojenskom zásahu, čo mu len prihráva sympatie francúzskej verejnosti. Tento postoj mu vyniesol ostrú kritiku zo strany USA, ale aj rešpekt mnohých moslimských krajín. A nielen to. Zásluhu na jeho popularite má aj jeho charizma, dávne milostné aféry, milujúca žena a deti či záľuba v zápasoch sumo. Práve jeho manželka Bernadette sa rozhodujúcou mierou zaslúžila o jeho posledné víťazstvo, keď upútala pozornosť verejnosti vlastnou kampaňou na podporu manžela.
Externé odkazy.
 

</doc>
<doc id="44708" url="https://sk.wikipedia.org/wiki?curid=44708" title="Pedagogika v Starovekom Grécku">
Pedagogika v Starovekom Grécku



</doc>
<doc id="44709" url="https://sk.wikipedia.org/wiki?curid=44709" title="Vodič (elektrotechnika)">
Vodič (elektrotechnika)

Vodič je zariadenie, ktoré slúži na vedenie (prenos) elektrickej energie. Obvykle ide o plný materiál, alebo súčiastku z izolantu s vodivým jadrom – či už kovovým jadrom (drôt, kábel, lanko atď.) alebo nekovovým jadrom (vodič na báze grafitu). Vodiče rozdeľujeme podľa spôsobu vedenia elektrického prúdu na vodiče prvej triedy (kovy a nekovy), vodiče druhej triedy (roztoky a taveniny) a vodiče tretej triedy (plazma).
Nekovové vodiče.
Vodiče s vodivým jadrom na báze grafitu sa používajú na výrobu vysokonapäťových káblov (automobily), na výrobu tzv. „plastových“ vodičov nazývaných tiež „vodivá guma" (do plastu je primiešaný grafit alebo sadze), na pružné prepojenie vodivých plôch (LCD displeje medzi sklom a elektronikou, tlačidlá diaľkového ovládania, klávesnice ...), grafit sa používa tiež na výrobu vodivých lakov a pást. Ako vodič sa používajú tiež grafitové tyče (elektródy) a grafitové kontakty (zberacie uhlíky elektromotorov) vzhľadom na svoju odolnosť voči chemickým vplyvom a samomazanie (grafit je suché mazivo - s výhodou na komutátorové zberače). Pre svoje zlé mechanické vlastnosti sa grafitové vodiče používajú len na prenos elektrickej energie na krátke vzdialenosti. Do tejto kategórie vodičov zahŕňame aj vodiče na báze zlúčenín kovov (oxidy ...).
Kovové vodiče.
Vodičom je súčiastka vyrobená z kovu. Vodič môže byť holý - jadro bez obalu (izolácie) alebo izolovaný (potiahnutý vrstvou izolantu (nevodiča) zabraňujúcim elektrickému kontaktu s vodivým jadrom). Elektrická izolácia je nevodivá vrstva dielektrika (plast, lak ...). Izolácia chráni vodič elektricky a mechanicky a zároveň môže slúžiť na farebné odlíšenie vodičov v kábli medzi sebou. Jadro vodiča môže tvoriť drôt (plné jadro) alebo lanko (viacero drôtov omotaných okolo seba bez vzájomnej izolácie). Lanko má lepšiu mechanickú odolnosť (ohýbanie, ťahanie, krútenie) než plný drôt. Viacero vodičov spojených dohromady (obalom alebo zakrútením) nazývame kábel.
Vodivosť a elektrický odpor.
Schopnosť vodiča viesť elektrický prúd vyjadruje veličina elektrická vodivosť, čo je prevrátená hodnota elektrického odporu. Jednotková vodivosť vodiča alebo tiež merná vodivosť (vodivosť 1m vodiča s prierezom 1m²) nazývame konduktivita vodiča, jeho prevrátená hodnota je potom jednotkový odpor vodiča (merný odpor) - rezistivita vodiča.
Vodivosť "G", resp. odpor "R" vodiča vypočítame formula_1 , resp. formula_2 , kde "σ" je konduktivita vodiča, "ρ" je rezistivita vodiča, "S" je obsah prierez vodiča, "l" je dĺžka vodiča.
Vodivosť a teplota.
Vodivosť (a tým odpor) vodiča je závislý od jeho teploty. So stúpajúcou teplotou klesá vodivosť a rastie odpor. Fyzikálne tento jav vysvetľujeme tepelným pohybom tých častíc vo vodiči, ktoré sa nezúčastňujú vedenia elektrického prúdu, ale bránia voľným nabitým časticiam v ich pohybe.
Zmenu odporu "ΔR" na teplote popisuje vzťah formula_3, kde "R0" je počiatočný odpor vodiča, "α" je teplotný súčiniteľ odporu, "Δt" je rozdiel teplôt.
Extrémne - pri ochladení vodiča na teplotu blízku absolútnej nule dochádza k javu supravodivosti - vodič nekladie elektrickému prúdu žiaden odpor - vzniká supravodič.
Zahrievanie vodičov.
Keďže každý vodič (okrem supravodičov) kladie elektrickému prúdu odpor, spotrebováva elektrickú energiu. Takto spotrebovaná elektrická energia sa mení na teplo, ktoré nazývame Joulovo teplo. Množstvo tepla "Q" sa vypočíta vzťahom formula_4 , kde "R" je odpor vodiča, "t" je čas, počas ktorého preteká elektrický prúd "I" vodičom. V extrémnom prípade pri nedostatočnom dimenzovaní vodiča a jeho zlom chladení dochádza k prehrievaniu vodiča spätnou väzbou (vyššia teplota znamená vyšší odpor a tým vyššie zahrievanie ...) a môže dôjsť k roztaveniu vodiča a tým k skratu, alebo ku zahriatiu vodiča na zápalnú teplotu jeho izolácie, alebo okolia vodiča.
Materiál kovového vodiča.
Na výrobu elektrických vodičov sa používajú kovy ktoré sú "dobrými vodičmi" čiže kladú prechádzajúcemu elektrickému prúdu nízky odpor, ale zároveň sú cenovo dostupné a majú vhodné mechanické vlastnosti a odolnosť voči korózii. Najčastejšími kovmi používaným na výrobu elektrických vodičov sú meď, hliník, striebro, zlato, platina. Kovy sa obvykle používajú v zliatinách, ktoré vylepšujú ich mechanické vlastnosti. Prakticky - hlavne pre cenovú dostupnosť a nekorozívnosť sa používa hlavne meď (vo forme elektrotechnickej medi). Hliník donedávna veľmi používaný sa už používa veľmi obmedzene. Má síce nižšiu cenu, a len mierne horšiu vodivosť ako meď, ale je krehký, koroduje a hlavne pri zaťažení tlakom má tendenciu „odtiecť“ z miesta vyššieho tlaku (z prípojnice alebo svorkovnice) čo má za následok zvýšenie prechodového odporu v mieste pripojenia vodiča. Spoje sa musia priebežne kontrolovať a doťahovať (jeden z problémov panelákových bytov, kde sa hliníkové vodiče často používali).
Izolácia vodiča.
Izolácia vodiča ho chráni pred koróznymi a mechanickým poškodením, zároveň bráni kontaktu s vodivým jadrom (živou časťou), slúži aj ako rozlišovací znak vodiča. Tak ako sa elektrické vodiče používajú v najrôznejších oboroch a podmienkach, tak sa aj izolácia musí vyrovnať s týmito podmienkami. Typ izolácie záleží od použitia (priorita je ochrana zdravia), pracovného napätia vodiča (bezpečné napätia, signálové napätia, vysoké napätia), pracovných teplôt (pre chladné prostredia, pre horúce prostredia), mechanického zaťaženia (prívodné šnúry, pevné pripojenie), chemického zaťaženia (oleje, prach, UV žiarenie, voda).
Sledované vlastnosti izolácie vodiča:
Ako materiál sa používajú bežné plasty (PVC, PE, XLPE, PP, PTFE...), laky, smalt, opradenia bavlnou ...
Tabuľka prierezov vodičov.
Elektrické vodiče sa vyrábajú v priemeroch podľa vyvoleného číselného radu. Ak vypočítaný prierez vodiča (podľa predpokladaného maximálneho prúdu) v elektrotechnickej konštrukcii nie je presne hodnota z radu, použijeme najbližší vyšší vyrábaný prierez.
Elektrický vodič sa vyrába z plného drôtu, alebo lanka (prameňového alebo pružného). Podľa STN/IEC 60228 poznáme Triedu 1 (plný prierez – jednojadrový vodič), Trieda 2 (prameňový - lanko zložené z viacerých hrubších drôtov) , Trieda 5 a 6 (ohybný - zakrútené lanko z drôtov menšieho priemeru). Pozri lanko. Trieda 1 a 2 sú určené len pre pevné (nepohyblivé) prívody. Triedy 5 a 6 sú určené pre pohyblivé prívody (napájacie šnúry elektrospotrebičov, predlžovacie káble ...).
Tabuľka vyvoleného radu vodičov (STN/IEC 60228), s maximálnymi dovolenými priemermi holého (neizolovaného) Cu vodiča pre jednotlivé triedy.
Farebné označovanie.
Farebnému označovaniu holých a izolovaných vodičov sa venuje norma:
STN 330165 (Označovanie vodičov farbami alebo číslicami), STN/IEC 60446 (330165) (Označovanie vodičov farbami alebo číslicami). STN 347411 (Označovanie žíl v kábloch a ohybných šnúrach).
Farebné označovanie holých vodičov:
Farebné označovanie izolovaných vodičov
 Izolácia ochranného vodiča musí mať po celej dĺžke zeleno-žlté pruhy !
Kódové označovanie vodičov.
Kód označujúci druh vodiča obsahuje číslicu určujúcu celkový počet žíl a písmeno určujúce druh žíly.
Najčastejšie používané kombinácie vodičov v elektrickom kábli
Označovanie vodičov podľa harmonizovaných noriem.
1. Súvis s harmonizovanou normou:
2. Menovité napätie:
3. Materiál izolácie:
4. Kovové obaly:
5. Nekovový plášť:
6. Konštrukcia vodiča:
7. Materiál jadier:
8. Tvar jadra:
9. Číselné označenie počtu žíl vo vodiči
10. Ochranný vodič
11. Číselné označenie prierezu žily vo vodiči

</doc>
<doc id="44710" url="https://sk.wikipedia.org/wiki?curid=44710" title="IEEE-488">
IEEE-488

IEEE-488 (HP-IB, GPIB) je štandardné rozhranie pre prepojenie meracích prístrojov s počítačom pre účely automatizácie merania.
História.
Hewlett-Packard pôvodne vyvinul rozhranie pre počítačmi riadené meracie systémy v roku 1960. Nazývalo sa HP-IB (Hewlett-Packard Interface Bus). HP-IB sa rýchlo stalo veľmi populárnym, preto z neho (normotvorná organizácia) organizácia IEEE (Institute for Electrical and Electronics Engineers) vytvorila štandard s označením GPIB (General Purpose Instrumentation Bus). Norma bola prevzatá aj v krajinách RVHP pod názvom IMS-2, avšak so zmeneným konektorom.
IEEE 488 bolo prvýkrát zavedené v roku 1978. Neskôr v roku 1980 bola pridaná do štandardu IEEE-488 nová vrstva a stará norma IEEE 488 bola premenovaná na "IEEE 488.1", nová dostala označenie IEEE 488.2.
"IEEE 488.2" zahrňuje minimálne požiadavky pre ovládače (kontroléry) a možnosti (funkcie) zariadení (rozpravac, posluchac, kontrolér). Takisto je v novej špecifikácii (oproti IEEE 488.1) podrobnejšie definovaný formát a kódovanie údajov, štruktúra komunikačného protokolu a správ medzi kontrolérom a zariadením.
Črty.
24 zbernicových vodičov sa delí na 4 skupiny:
Zariadenia môžu byť zapojené v zbernici do hviezdy alebo sériovo (sekvenčne) za sebou. V praxi je možné zapojiť maximálne 3 konektory jeden na druhý.

</doc>
<doc id="44716" url="https://sk.wikipedia.org/wiki?curid=44716" title="Január 2006">
Január 2006



</doc>
<doc id="44719" url="https://sk.wikipedia.org/wiki?curid=44719" title="Alojz Hanúsek">
Alojz Hanúsek

Alojz Hanúsek (* 9. apríl 1939, Bratislava – † 31. marec 2000, Bratislava) bol slovenský kameraman.
Od roku 1957 pracoval ako asistent kamery v Štúdiu dokumentárnych filmov. V roku 1972 absolvoval štúdium filmovej a televíznej kamery na FAMU v Prahe. Od roku 1968 samostatne nasnímal desiatky hraných, dokumentárnych a televíznych filmov, pracoval s mnohými slovenskými režisérmi. Najvýznamnejšou je najmä jeho spolupráca s režisérom Dušanom Hanákom, kde prejavil citlivý prístup svojho obrazového videnia. Bol členom Slovenskej filmovej a televíznej akadémie, členom Slovenského filmového zväzu.

</doc>
<doc id="44722" url="https://sk.wikipedia.org/wiki?curid=44722" title="Niagarské vodopády">
Niagarské vodopády

Niagarské vodopády (, ) sú známe vodopády na hranici Kanady a USA. Ležia na rieke Niagara v dvojmestí Niagara Falls v kanadskej provincii Ontário a Niagara Falls v americkom štáte New York. Rieka Niagara je dlhá iba 56 km a odvádza vodu z Erijského jazera do Ontárijského jazera. Niagarské vodopády majú tri navzájom oddelené časti: "Horseshoe Falls" (Konská podkova, kanadská časť vodopádov) a "American Falls" (Americké vodopády, americká časť vodopádov) a priľahlé "Bridal Veil Falls" (Svadobný závoj, americká časť vodopádov). Niagarské vodopády nie sú významné svojou výškou, ale mohutnosťou. S priemerným ročným prietokom /s sú najmohutnejšími vodopádmi v Severnej Amerike. Jazerá navštívi približne 10 miliónov turistov ročne.
Opis.
Horseshoe Falls sú vysoké 53 m, no American Falls sú vysoké iba 21 m, a to kvôli hromade skál, ktorá sa tam zosunula v roku 1954. Väčšie Horseshoe Falls sú široké 790 m, menšie American Falls 320 m. Najväčší zaznamenaný prietok v Horseshoe Falls bol 6 370 m³/s. Najväčší prietok býva na jar, alebo začiatkom leta. V letných mesiacoch je prietok najmenej 2 800 m³/s, z ktorých najmenej 90% ide cez Horseshoe Falls. V noci sa prietok znižuje asi na polovicu a mimo hlavnej turistickej sezóny a v zimných mesiacoch dosahuje minimálny prietok 1 400 m³/s. 
Vznik.
Za svoj vznik vďačia Niagarské vodopády ľadovej dobe, ktorá sa skončila asi pred 10 tisíc rokmi. Mohutný ľadovec, ktorý sa vtedy plazil z východnej Kanady až do okolia dnešných vodopádov, sa posúval po teréne ako obrovský buldozér, drvil pôdu a skaly a rozhŕňal ich navôkol. Prehlboval korytá riek a vytváral priehlbiny pre budúce jazerá, iné zase zahŕňal rozdrveným materiálom a nútil rieky hľadať si nové korytá. Potom, ako sa ľadovec začal topiť, voda z Veľkých kanadských jazier si po zahrnutí bývalého odvodňovacieho kanála začala hľadať novú cestu a vytvorila sa dnešná rieka Niagara. Keď novovytvorená rieka narazila na odolné vrstvy vápenca, tieto erodovali oveľa pomalšie ako nižšie položené mäkšie horniny, hlavne bridlica. Pretože spodná mäkká vrstva erodovala oveľa ľahšie, rieka podomlela hornú odolnú vrstvu a vytvorila vodopády. Pôvodne boli vodopády o niečo severnejšie, ale erózia ich postupne posunula o niekoľko kilometrov na juh. V súčasnosti tesne nad vodopádmi rozdeľuje rieku Niagaru ostrov Goat Island a vodopády sa tak delia na tri časti. Hoci erózia bola v tomto storočí inžinierskymi zásahmi spomalená, vodopády sa budú neustále približovať k Erijskému jazeru. Technici sa snažia tento proces čo najviac spomaliť. 

</doc>
<doc id="44723" url="https://sk.wikipedia.org/wiki?curid=44723" title="Vladimír Holloš">
Vladimír Holloš

Doc. Vladimír Holloš (* 10. marec 1941, Žilina) je slovenský kameraman.
V rokoch 19621967 študoval na Katedre kamery na pražskej FAMU.

</doc>
<doc id="44725" url="https://sk.wikipedia.org/wiki?curid=44725" title="Vladimír Ješina">
Vladimír Ješina

Vladimír Ješina (* 16. máj 1927, Čepí – † 13. november 2020, Praha) bol slovenský kameraman.

</doc>
<doc id="44728" url="https://sk.wikipedia.org/wiki?curid=44728" title="Fernet">
Fernet

Fernet alebo horký likér je liehovina s rebarborou, myrhou a rumančekom a s nízkym obsahom cukru pôvodom z Talianska.
Základným alkoholom je vínny destilát ktorý sa prichucuje zmesou bylín a tmavú farbu získava od karamelu. Konkrétna receptúra sa líši od výrobcu k výrobcovi.
V bývalom Česko-Slovensku bol známy najmä fernet od firmy Stock z Plzne. V posledných rokoch pridalo fernet do ponuky viacero českých a slovenských likérok.

</doc>
<doc id="44730" url="https://sk.wikipedia.org/wiki?curid=44730" title="Lawrence Hugh Aller">
Lawrence Hugh Aller

Lawrence Hugh Aller (* 24. september 1913, Tacoma, Washington, USA – † 16. marec 2003) bol americký astronóm, ktorý sa zaoberal teoretickým a spektroskopickým výskumom atmosféry Slnka a hviezd, plynovými hmlovinami a určovaním obsahu chemických prvkov v kozmických telesách.
Narodil sa v meste Tacoma v štáte Washington. Nikdy nedokončil strednú školu a istý čas pracoval v bani na zlato. Ph.D. z astronómie získal v roku 1943 na Harvardovej univerzite. Do roku 1960 bol profesorom astronómie na Michiganskej univerzite a potom na UCLA, kde pomohol vybudovať Astronomickú katedru.

</doc>
<doc id="44732" url="https://sk.wikipedia.org/wiki?curid=44732" title="Lawrence Aller">
Lawrence Aller



</doc>
<doc id="44733" url="https://sk.wikipedia.org/wiki?curid=44733" title="Vlasta Burian">
Vlasta Burian

Vlasta Burian, vlastným menom Josef Vlastimil Burian (* 9. apríl 1891, Liberec – † 31. január 1962, Praha), podľa matriky "Josephus Wlastimil Burian", známy ako "„Kráľ komikov“", bol český divadelný herec, spevák, divadelný riaditeľ, športovec, podnikateľ, filmový herec, filmový režisér, spisovateľ a imitátor, ktorý sa vďaka svojej usilovnosti, pracovitosti, odhodlanosti a nebojácnosti vypracoval medzi skutočné hviezdy českej filmografie a divadla. Bol jedným z najpopulárnejších hercov za prvej republiky a jeho obľúbenosť trvá dodnes, o čom svedčia víťazstvá v ankete o „Kráľa komikov“.
Život.
Vlasta Burian sa narodil do rodiny libereckého krajčíra a ochotníka Antonína Buriana. V Liberci prežil prvých desať rokov svojho života. V roku 1900 sa jeho rodina presťahovala do Prahy, kde sa neskôr vyučil za obchodníka na obchodnej škole. V Prahe v Žižkove pozoroval svet plný krčiem a komikov zo šantánov a kabaretov, od ktorých sa mnohému naučil. Vystupoval na večierkoch pre kamarátov, kde imitoval a improvizoval rôzne kabaretné čísla. Svoje zabávačské nadanie spočiatku uplatňoval prevažne na večierkoch svojich priateľov. Postupne mu však otvorilo cestu aj k verejnému vystupovaniu.
Najprv skúšal šťastie vo veľkých divadlách na Vinohradoch a vo Švandovom divadle, ale všade bol iba jedným z členov zboru. Potom si ho všimol Karel Hašler a zaistil mu angažmán v kabarete Rokoko, kde sa stal doslova miláčikom publika a zoznámil sa tu so svojím prvým partnerom, klaviristom Daliborom Vtákom, s ktorým sa preslávil paródiou talianskych opier.
Všetci sa museli učiť texty, scenáre, len on nemusel. Improvizoval. Preto ho tiež pomerná väčšina kolegov-hercov nemala rada.
Počas 1. svetovej vojny bol povolaný do armády, odkiaľ dezertoval, potuloval sa po českom vidieku a živil sa svojimi výstupmi. Potom sa vrátil do Prahy.
V roku 1925 založil vlastné divadlo, vytvoril okolo seba takmer stály súbor hercov a preslávil sa ako kráľ komikov, ale s množstvom chýb a nedostatkov. Základom jeho komiky bola improvizácia ako v divadle, tak aj v rozhlase a vo filmoch. Natočil spolu 4 nemé filmy (Tu ten kámen, Falošná mačička, Lásky Kačenky Strnadovej a Milenky starého kriminálnika).
Súkromie.
Zatiaľ čo na javisku vystupoval ako ľudový zabávač, v súkromí bol melancholický, trpel mániodepresívnymi stavmi a bol veľmi náladový. Z pomeru s tanečnicou Annou Emíliou Pírkovou mal za slobodna dcéru Emilku Burianovú (8. apríl 1912 – 25. máj 1996). V roku 1919 sa oženil s Ninou Červenkovou-Burianovou. Tá mu bola najväčšou oporou v tých najťažších dobách, mala ho veľmi rada a bola jeho najväčšou obdivovateľkou. Musela byť na každom Burianovom predstavení. Ak sa oneskorila, Vlasta nezačal predstavenie, kým Nina nebola vo svojej lóži. Alebo v prípade, že bola Nina chorá, dal zaviesť mikrofón na javisko a Nina potom jeho výkon počúvala cez telefón. V roku 1944 sa jeho dcére narodil syn Vlastimil Kristl.
Býval vo vile v Dejviciach, ktorú mal elegantne a luxusne zariadenú. Každodenne športoval, preto mal vo svojej vile veľkú telocvičňu a pri nej postavený bazén, tenisový kurt a bohato vybavenú kuchyňu. Mal najlepšieho českého kuchára svojej doby, Jaromíra Trejbala. Vždy ráno jazdil na bicykli a bežne organizoval priateľské tenisové zápasy aj mimo Prahy – na pražskej Klamovke si napríklad zahral niekoľko tenisových zápasov s dvojnásobným majstrom sveta Karlom Koželuhom. Bol tiež veľkým mecenášom športovcov – ako profesionálnych (sponzoroval aj národné cyklistické mužstvo), tak amatérskych. Dnes už takmer neznáma je spomienka jednej pamätníčky, ktorá ho videla, ako hádže nezamestnaným robotníkom, ktorí hrali futbal so starou roztrhanou loptou, novú loptu, aby mohli lepšie športovať. V rokoch 1914 až 1920 aktívne hral za AC Sparta ako prvoligový futbalový brankár.
Črty ,burianovstva“.
Výzor, kostýmy a doplnky.
Azda najdôležitejšou a najikonickejšou súčasťou Burianovej schémy sú letmo odstávajúce uši, nos, výrazné fúzy a vlasy uhladené dozadu. Naprieč filmografiou Vlastu Buriana je možné vysledovať udržiavanie pomerne stáleho výzoru na úrovni doplnkov, ale aj úpravy fúzov a čiastočne i vlasov. V podstate existujú len štyri príklady, keď boli fúzy zo schémy vypustené. Podobne je to aj s kostýmami, keď sa aplikácia a úprava schémy v priebehu tridsiatych rokov odvíja v tóne opakovania, ale zároveň čiastočnej variácie. Napríklad vo filme "Ducháček to zařídí", kde je možné vidieť prevládajúci spôsob úpravy. 
Hoci sa napríklad strih fúzov pod nosom mierne líši, hlavne hrúbkou, veľkosťou alebo šírkou, v zásade môžeme hovoriť, že si vo všetkých variáciách drží tvar. Tento obmeňujúci sa rys získava v naratíve funkciu. Zmena v schematickej úprave fúzov sa pritom stáva jedným zo znamení, ktoré indikujú, že postava na seba prevzala falošnú identitu.
Kostýmy, ktoré Vlasta Burian využíval, takisto majú svoj odkaz. Možno ich rozdeliť na súdobé oblečenie, ktoré sa skladá z obleku, vesty a kravaty, ojedinele motýlika alebo uniformy, rôzneho typu. Postavy skrývajúce svoju identitu do obleku je možné nájsť vo filme "Nezlobte dědečka", "Milenky starého kriminálníka", "On a jeho sestra" a čiastočne aj "Tři vejce do skla". A naopak, vo filmoch ako "C. a k. polní maršálek", ale aj "Lelíček ve službách Sherlocka Holmesa" sa František/Lelíček prezliekajú z oblekov do uniforiem, ktoré už neopustia. "Funebrák" tiež obsahuje zmenu identity, kde sa postava Pletichu (Vlasta Burian) vydáva za staršieho pána, ale tu sa motív prechodu medzi dvoma variantmi kostýmu v rámci schémy nevyužije; postava tu napriek tomu zostáva v uniforme. Skôr za modifikáciu než za súčasť schémy môžeme považovať aj okrúhle okuliare s tenkými rámikmi a klobúky, ktoré už nemajú taký vplyv, ako je to v prípade kostýmov a fúzov.
Vyjadrovacie prostriedky.
Burianove interpretácie rolí sa viditeľne odlišujú od tých, ktorí hrajú po jeho boku. Táto odlišnosť súvisí so silnou expresivitou, ktorá vo výraze burianovskej postavy dominuje. Burianove vyjadrovanie je totiž pri interpretácii schémy ,burianovstva“ omnoho komplexnejšie a kombinované s umením pantomímy. Vo filmoch však nie sú pre rozvíjanie expresívnej schémy dôležité iba Burianove vyjadrovacie prostriedky, ale aj prostriedky ďalších hercov, ktorí zvyčajne volia menej výrazné pohyby tela i tváre, čím sa ešte viac zvýrazňujú charakteristické črty burianovskej postavy. Analýza scén filmu "Ducháček to zařídí" poslúži ako pomenovanie základných rysov spojených s Burianovým herectvom pri interpretácii expresívneho stvárnenia dramatickej postavy, ale zároveň ako dôkaz k jednotlivým načrtnutým argumentom.
Film sa začína detailným záberom, ktorý prejde pohybom kamery do polocelku. Zameriava sa na postavu Ducháčka, ktorú stvárňuje Vlasta Burian. Vďaka centralizácii získava pozornosť postava a zachytáva všetky pohyby, ktoré vykonáva. Ducháček sedí za stolom, pracuje a sťažuje sa v samovrave. Burian intenzívne prikyvuje hlavou do rytmu jeho prehovoru. Výrazne dvíha obočie a otvára doširoka oči. Občas nimi pretočí. Podobná mimika sprevádza postavu Ducháčka v priebehu celého filmu. Napríklad pri komunikácii s manželmi Rabasovcami v tretej minúte alebo pri vybavovaní telefonátov v 45. minúte. Mimiku vždy dopĺňa gestikulácia rukami. Tie sú v jeho vyjadrovaní aktívne takmer stále. Či už ide o celé ruky, alebo len o prsty. Ich pohyb sa spomaľuje iba v momente, keď je potrebné upútať pozornosť na niečo iné. Každý jeden pohyb prstami a rukami je prudký až kŕčovitý.
Za neodmysliteľnú súčasť vyjadrovacích prostriedkov sa považuje aj rétorika, ktorá je v prípade aplikácie schémy opäť najvýraznejšia cez kontrast oproti ostatným hercom. Užitočné postrehy o rétorických schopnostiach sa nachádzajú v knihe od Vladimíra Justa, ktorá opisuje „komikův měkký, pseudovědecký klaunský hlas, který se doslova mazlí s každou slabikou, než ji definitivně propustí z ‚ohrady zubů‘, hlas, který s uvedeným textovým 16 podkladem zacházel velmi neuctivě a svévolně“. Alebo vysvetľuje prácu s „čistě zvukovými, fonetickými prostředky (vulgárně protažené, zupácky otevřené ‚é‘, s nímž řečník vyslovuje například ‚Vážení kolegové!‘ a pod.) a fonetickými šumy a pazvuky“. Burian za pomoci aplikácie týchto rysov schémy odovzdáva postavám podobné rétorické vlastnosti a chyby vo výslovnosti. Opätovne je možné hľadať príklady vo filme "Ducháček to zařídí", kde podobným naťahovaním vysloví Ducháček „artérie sklerózis“, kedy natiahne všetky dlhé slabiky a nechá ich doznieť. Ďalšími príkladmi môžu byť slová: „takovejhle“, „votohle“, „mortuj“, „per qua?" a „uctivá poctivec“. Zlepeniny slov, ale aj vymýšľanie prirovnaní, fonetizovanie českých alebo cudzích slov do prízvukov rôznych jazykov, to všetko sú typické črty.
Falošné identity.
Kráľ, kriminálnik, prednosta stanice, revízor, strýc, zranený občan. Všetky z nich sú existujúce identity iných dramatických postav, ktoré boli ukradnuté a adaptované do naratívu Burianovou dramatickou postavou s aplikovaním burianovskej schémy. Rovnako tak všetky z falošných identít prepisujú ich skutočné verzie – formujú sa na základe burianovskej schémy, aj vďaka čomu je ich možné chápať ako vyjednávajúcu techniku. Využívaním striedania identít sa otvárajú v naratívoch možnosti pre postavu jednak vytvoriť priestor pre nový typ charakteru alebo na zapájanie už fungujúceho charakteru do iného fiktívneho sveta. Vo filme sa tieto identity vyskytujú v dvoch formách. Na jednej strane sú to veľmi krátke krádeže identít. V týchto momentoch sa dostáva na povrch burianovská schéma a dopĺňa dramatickú rolu. Ako sa ukáže, môže ísť o plnenie potrebných udalostí, ktoré ďalej posúvajú kauzalitu. Ďalšou formou je dlhodobé preberanie identity. Väčšinou ide už o samotné naratívne rozhodnutie, ktoré je vedome zapojené, aby došlo k využitiu dramatickej postavy s burianovskou schémou (pridať postave kompozičné motivácie). Zmenou identity môže dramatická postava preberať silu nad kauzálnymi udalosťami. Možno je až prekvapujúce, koľko filmov uplatňuje jednu z týchto dvoch foriem. Prostredníctvom niekoľkých príkladov bude možné pochopiť, prečo je to tak. V prípade filmov ako "On a jeho sestra", "Pobočník Jeho Výsosti" či "Falešná kočička" je možné spozorovať krátku formu preberania falošných identít. Ide často o využitie falošnej identity skrz jednu scénu, ktorá sa už potom nikdy nevracia – „umiera“ v momente, ako sa končí jej funkčné využitie.
Povojnové obdobie.
Máj 1945 zasiahol aj do fungovania divadla Vlastu Buriana. Výbor tejto scény ustanovil tzv. Divadlo kolektívnej tvorby. Bývalý člen Divadla Vlastu Buriana Radovan Lukavský spomína: ,Nad vchodom strhli pôvodný nápis a bolo tam napísané – Divadlo kolektívnej tvorby. Všetci tí, ktorých tam Burian ako dobrodej vzal, boli zhromaždení a písali žiadosť, aby bol potrestaný ako kolaborant.“ Vladimír Just v knihe Vec: Vlasta Burian udáva, že vedúcim závodnej milície sa stal František Plodr. Futbalista a podradný herec, ktorého Burian prijal zo súcitu nad jeho neslávnou športovou kariérou. Petícia v prospech Buriana, v ktorej jeho verní spolupracovníci dosvedčili jeho morálnu bezúhonnosť, vyznela naprázdno. K vyvlastneniu divadla došlo takmer hladko, nesúhlas niektorých umlčala výpoveď. Kolektív nových tvorcov v deň Burianovho uväznenia vyhlasuje: ,Divadelný súbor, ktorý po roky živoril v tieni hviezdy, vzal svoj osud do vlastných rúk.“
Bude tvoriť pod názvom Divadlo kolektívnej tvorby. Za umeleckého šéfa si závodná rada ustanovila člena Mestských divadiel Zdeňka Podlipného, ​​bývalého člena D 41 E. F. Buriana, známeho ako robotník v Moravskej Ostrave a v Kladne ako revolučný pracovník a herec. Za administratívneho riaditeľa zvolila Karla Němca, dlhoročného dôverníka divadla. Po ,vyčistení" od nespoľahlivých a skorumpovaných členov sa dal súbor do usilovnej práce. V texte spomínaný Zdeněk Podlipný patril za Protektorátu k hojným prispievateľom do Árijského boja. Dokonca sa spoločne s režisérom Salzerom podieľal na silne antisemitskej rasistickej fraške E. W. Millera Rothschild víťazí pri Waterloo. V priestoroch bývalého Burianovho divadla pôsobil ako šéfrežisér, autor a herec. 
Obvinenie.
Po Burianovom zadržaní 24. mája 1945 dochádza k vytvoreniu jeho novej mediálnej podoby. Tvár kedysi najpopulárnejšieho občana republiky nadobúda démonický výzor kolaboranta. Zásluhu na tom nesie najmä komunistický spisovateľ a publicista J. Štefánek. Podľa neho sa Burianovo kolaborantstvo začalo ešte dávno pred príchodom Nemcov. Spočívalo vraj v hmotnom a duchovnom ochudobňovaní národa. Svoju plamennú kritiku na bezmocného Buriana ukončuje verdiktom: ,Už nikdy sa nesmie pripustiť k práci podobná z vôle jednotlivca! Takýto príklad musí viesť k poučeniu o nevyhnutnosti prísnej kontroly každej činnosti pre duševnú hygienu ľudu.“ Burian uväznený spoločne s nacistami a ďalšími kriminálnymi živlami zažíva nesmierne poníženie. Až na intervenciu Jana Masaryka je prepustený z pankráckej väzby a vyšetrovaný na slobode. Tu sa dostáva k slovu disciplinárna komisia Zväzu filmových pracovníkov. Materiály s vypočúvaním hercov posudzovali disciplinárne zložky. Podľa ich rozhodnutia bol jedinec stíhaný podľa Malého alebo Veľkého dekrétu. Funkcia obidvoch dekrétov udávala akúsi normu uplatňovanú pri stíhaní konkrétnych jedincov v období rokov 1938 až 1945. 
Išlo teda o Veľký retribučný dekrét – Dekrét prezidenta republiky č. 16 z 19. 6. 1945 a nový retribučný dekrét č. 138 z 27. 10. 1945 o potrestaní niektorých previnení proti národnej cti. Prvýkrát bol Vlasta Burian súdený podľa Veľkého dekrétu prezidenta republiky. V týchto prípadoch išlo o popravu alebo dlhodobé uväznenie. Vlastu Buriana súd nakoniec oslobodil. Druhýkrát už proces zinscenovala Štátna bezpečnosť. Obvinenie pozostávalo z troch bodov: 
Po prepustení už divadlo nesmel obnoviť, bol mu zabavený prakticky všetok majetok (aj vila v Dejviciach) a nasledujúcich päť rokov nesmel vystupovať. Mal veľmi podlomené zdravie. V jeho vile bola zriadená školka. Traduje sa, že keď Burian išiel navštíviť deti v svojej bývalej vile, neprišiel nikdy s prázdnymi rukami. Zo začiatku mal tvrdú manuálnu prácu, pracoval v severočeských baniach, potom ako poslíček na horských chatách, kam jazdil autom pre rekreantov ROH. Pracoval aj v kuchyni. Tu začal ilegálne vystupovať.
Návrat a koniec.
Burian sa za tých päť rokov, keď nesmel hrať, zmenil: bol skromnejší, zo športovca s výbornou fyzickou kondíciou sa stal starček – zostarol tak o desať rokov. Väzenie a prenasledovanie mu zničilo zdravie. Až v roku 1950 mu bol herecký dištanc zrušený, po skúšobnom predstavení v Mestskom divadle v Kladne Burian začal hrať v divadle v Karlíne, na príhovor Jiřího Frejku a Jána Wericha. Od roku 1953, keď ho vyhodili, začal vystupovať na rôznych estrádach, ktoré mu zdravotný stav ešte zhoršili – mal problémy so žilami a opúchali mu nohy, preto nemohol chodiť a musel pri predstavení sedieť. Napriek tomu bavil desiatky ľudí.
Vtedy mu bolo tiež povolené natáčať filmy. Prvou rolou bol záškodnícky kostolník Kodýtek vo filme režiséra Oldřicha Lipského a Jána Strejčka "SLEPICE A KOSTELNÍK". Potom prišli tri roly, v ktorých sa ešte miestami priblížil svojim skorším výkonom: poštmajster Plíšek v komédii "NAJLEPŠÍ ČLOVEK" Václava Wassermana, radca Atakdále v rozprávke "BOL RAZ JEDEN KRÁĽ"... Poslednou rolou bol účtovný Dušek v satirickom filme "ZAOSTRIŤ, PROSÍM!" režiséra Martina Friča.
Jeho humor aj komika boli ešte stále na dobrej úrovni, ale už stratili podstatnú časť istej výbušnosti a osobitosti, ktoré im predtým dodávali svetovú úroveň, čo neváhal priznať aj sám Burian. Známa je jeho smutná poznámka určená fanúšikovi, ktorý chcel, aby sa mu podpísal na fotografii ako „Vlasta Burian, Kráľ komikov“: „Kráľ? Teraz už len králiček...“ Aby sa uživil, musel hrať aj vtedy, keď bol chorý. Posledné predstavenie svojho života odohral s ťažkým zápalom pľúc. Nakoniec umrel na pľúcnu embóliu. Doma, v blízkosti svojej vernej družky Niny Burianovej. Zomrel 31. januára 1962 v Prahe vo veku nedožitých 71 rokov. Nina potom zomrela o deväť týždňov neskôr, podľa pamätníkov na manželovom hrobe...

</doc>
<doc id="44735" url="https://sk.wikipedia.org/wiki?curid=44735" title="Náboženstvo Slovanov">
Náboženstvo Slovanov

Písomných zmienok o slovanskom náboženstve je len veľmi málo. Tie, ktoré sú k dispozícii, sú až z obdobia kresťanstva. Rozlišujeme medzi viacerými prameňmi, z ktorých je možné čerpať:
Panteón.
Najstaršia správa o slovanských bohoch je zo 6. storočia. Na pomenovanie boha slúži slovo bog, ktoré súvisí so sanskrtským bhaga, čiže „ten, ktorý udeľuje“. Podľa neskorších prameňov je Perún hlavným slovanským bohom. Panteón všetkých Slovanov ale nebol jednotný. Môžeme rozlíšiť dva základné panteóny. Prvý sa vytvára okolo východných a juhozápadných Slovanov, druhý na polabsko-pobaltskom území. 
Panteón východných a juhozápadných Slovanov:
Polabsko-pobaltský panteón:
V oboch panteónoch majú okrem božstiev svoje miesto aj bytosti nižšieho rádu, ako víly, rusalky, vodníci, Baba Jaga, Šťastena, Poludnica, strigy a strigôni, permoníci, Svetlonos a iné bytosti.
Mýtus o vzniku sveta.
Slovanské mýty o počiatku sveta poznávame až z novovekého folklóru. Preto predstavujú zmes pôvodných tradícií, spolu s tradíciami kresťanskými. Sú artikulovateľné prostredníctvom dualistických obrazov. Na počiatku pôsobia dve protikladné sily, dobra (zastúpeného bohom) a zla (zastúpeného diablom). Ide o myšlienku súčinnosti boha a diabla pri tvorení sveta. Na počiatku všetko pozostáva z akvatického chaosu. Keď sa boh rozhodne stvoriť Zem, potrebuje k tomu bahno až z dna praoceánu. Keďže boh predstavuje pozitívnu, dobrotivú bytosť, je príliš ľahký na to, aby sa mohol na dno ponoriť, preto tam posiela diabla, ktorého ťažoba jeho zlej duše ľahšie stiahne až na dno. Podarí sa mu to až na tretíkrát. Vynesie na povrch bahno, no trochu z neho si ukryje v ústach a počas toho ako boh tvorí Zem, diabol toto bahno vypľúva. Božie dielo predstavuje dokonalosť a dobro, pokým bahno vypľuté diablom reprezentuje zlo a nedokonalosť vo stvorení.
Eschatológia.
Rekonštrukcia predstáv o posmrtnom živote je pomerne zložitá. Je známe meno bohyne Nyji, ktorá vládla v zásvetí nazvanom Nav, čo znamenalo „byť zmorený“. Popri Nave je doložená aj predstava o existencii ďalšej ríše pre zosnulých, Vyraj. Mŕtvym sa pri pohrebe dávali do úst mince, pre prevodcu na druhý svet, Didka. Slovania boli vyznávačmi kultu mŕtvych. Mŕtvi sa pochovávali buď spopolňovaním alebo dvojakým spôsobom, čo znamená, že ich kosti boli po niekoľkých rokoch znovu vybrané z hrobu a zabalené do obrusu. Verilo sa, že obrus nadobudol zo styku s mŕtveho lebkou zvláštnu moc. Ten bol potom uložený na posvätné miesto v izbe, pod ikony.
Názory.
Podľa Komorovského je náboženstvo Slovanov zložitý komplex prežitkov hlbokého dávnoveku aj novších foriem náboženských predstáv (prelínajúcich sa s mytologickými predstavami Slovanov). Najstaršia správa o predkresťanskom náboženstve Slovanov pochádza od
Prokopia Cézarejského.
Slovanské novopohanstvo.
Takmer vo všetkých slovanských krajinách v súčasnosti pôsobia skupiny, ktoré sa snažia revitalizovať náboženstvo Slovanov. Tieto snahy o oživenie predkresťanského náboženstva a kultúry Slovanov sa v súčasnosti zaraďujú medzi nové náboženské hnutia. Neexistuje jednotný názov, ani štruktúra týchto hnutí. Medzi frekventované názvy patria Jazyčníctvo, Staroverie, Rodnoverie. Niektoré skupiny požívajú svoj vlastný názov na znak odlíšenia od iných, typickým príkladom je tzv. Védizmus, alebo védické slovanstvo, ktoré má korene v ruskom Inglizme, alebo tzv. Vedomectvo.

</doc>
<doc id="44736" url="https://sk.wikipedia.org/wiki?curid=44736" title="Vladimir Alexandrovič Aľbickij">
Vladimir Alexandrovič Aľbickij

Vladimir Alexandrovič Aľbickij (Владимир Александрович Альбицкий) (* 16. jún 1891 – † 15. jún 1952) bol ruský astronóm, ktorý sa venoval štúdiu radiálnych rýchlostí hviezd a výskumu premenných hviezd. Pracoval v astronomickom observatóriu v Odese a od roku 1922 v seizmickom oddelení Pulkovského observatória. Bol spoluautorom veľmi presného katalógu radiálnych rýchlostí 800 hviezd, objavil veľa spektrálnych dvojhviezd a desať planétok.

</doc>
<doc id="44745" url="https://sk.wikipedia.org/wiki?curid=44745" title="ISight">
ISight

iSight je názov externej webovej kamery vyrábanej spoločnosťou Apple Computer od roku 2003 do roku 2006 a od roku 2005 i internej kamery, ktorá je súčasťou nových počítačov Apple; v súčasnosti sú ňou vybavené modely Cinema display, iMac, MacBook Air, MacBook a MacBook Pro.
Externá kamera iSight používa pripojenie k počítaču prostredníctvom FireWire a je ju možné pripojiť ku ktorémukoľvek zo súčasných prenosných a stolných počítačov, ako i monitorov firmy Apple. Kamera iSight je využívaná programom iChat AV (program pre instant messaging), a prípadne i programom iMovie pre nahrávanie videa. Pracuje aj s ďalšími aplikáciami, ako napr. Skype.
iSight disponuje snímačom CCD s uhlopriečkou 1/4 palca a rozlíšením 640x480 bodov, objektívom s clonou f/2.8 s troma optickými členmi, z toho dvoma asférickými. Objektív má automatické zaostrovanie od vzdialenosti 50 milimetrov a dokáže zachytávať video rýchlosťou 30 obrázkov za sekundu s 24-bitovou farebnou hĺbkou. Súčasťou iSight je zabudovaný mikrofón potláčajúci nežiaduci šum.
Externá kamera iSight je výnimočná svojim priemyselným dizajnom a podľa Apple i svojou vysokou kvalitou. Je kompatibilná s operačnými systémami Mac OS X, Microsoft Windows a GNU/Linux. Vstavaný mikrofón je však funkčný len v Mac OS X (kvôli použitému proprietárnemu audio protokolu). Interná kamera iSight pracuje plnohodnotne aj v operačných systémoch Windows XP a Windows Vista, keďže Apple poskytuje prostredníctvom Boot Camp ovládače pre tieto systémy.

</doc>
<doc id="44746" url="https://sk.wikipedia.org/wiki?curid=44746" title="FireWire">
FireWire

FireWire (tiež známy ako i.Link alebo IEEE 1394) je štandard rozhrania vysokorýchlostnej sériovej zbernice pre osobné počítače (a digitálne audio a video) s možnosťou asynchrónneho prenosu v reálnom čase. FireWire je de facto nástupcom zastaranej technológie paralelného SCSI. Paralelne môže byť prostredníctvom FireWire prepojených až 63 zariadení.
Prakticky všetky moderné digitálne videokamery s technológiou miniDV, DV, DVCAM a DVPRO vyrobené od roku 1995 používajú pripojenie k počítaču prostredníctvom FireWire. Rovnako všetky osobné počítače spoločností Apple Computer, Sony (ako i mnohé ďalšie) disponujú zabudovanými zásuvkami FireWire. V minulosti bolo FireWire aj štandardným rozhraním pre osobné prehrávače iPod, keďže umožňovalo nahranie piesní na prehrávač v pribehu niekoľkých sekúnd a tiež súčasné dobíjanie iPodu.
Štandard a verzie.
Rozhranie FireWire bolo vytvorené spoločnosťou Apple v roku 1995 na základe prác organizácie IEEE na pomalšom štandarde z osemdesiatych rokov 20. storočia. Tento štandard bol navrhnutý IEEE ako náhrada pre zbernicu SCSI. Rozhranie vypracované Apple bolo prijaté ako štandard IEEE 1394 a ten dnes pozostáva z troch dokumentov: pôvodného štandardu 1394 z roku 1995 a príloh 1394a (z roku 2000) a 1394b (z roku 2002). Sony implementovalo IEEE 1394 pod názvom i.Link a používa iba štyri signálne kontaktné kolíky miesto zvyčajných šiestich. Dva vypustené konektory slúžia na napájanie zariadenia, teda zariadenia používajúce štvorkolíkové pripojenie musia disponovať osobitným napájaním.
Systém sa bežne využíva na pripojovanie úložísk dát ako sú externé pevné disky, videokamery, ale tiež pre pripojenie priemyselných videosystémov a profesionálnych audiosystémov. Výhodou použitia FireWire oproti bežnejšiemu pripojeniu prostredníctvom USB je vyššia efektívna rýchlosť FireWire (i keď nominálna rýchlosť USB 2.0 je mierne vyššia, v praxi je takmer nedosiahnuteľná), výrazne lepší rozvod napájania a možnosť práce bez hostiteľskeho počítača. Čo je však pravdepodobne najdôležitejšie, FireWire naplno využíva potenciál SCSI a na rozdiel od vysokorýchlostného USB 2.0 dosahuje vyšší trvalý, neprerušovaný dátový tok, čo je kriticky dôležité pre aplikácie strihu zvuku a obrazu.
Na druhej strane, malé licenčné poplatky pre Apple Computer a ďalších držiteľov patentu (približne 25 amerických centov za jeden systém) a pôvodne drahší hardvér (1 – 2 doláre) znemožnili masové rozšírenie FireWire na úkor USB.
FireWire môže spojiť až 63 zariadení v acyklickej sieťovej štruktúre (ako rozbočovač, čo je rozdiel oproti lineárnej štruktúre prepojenia prostredníctvom SCSI). Umožnuje komunikáciu zariadení na princípe peer-to-peer, napríklad medzi skenerom a tlačiarňou, bez potreby využitia systémových prostriedkov a procesora počítača. FireWire tiež podporuje viacero hostiteľských zariadení na jednej zbernici. USB potrebuje na rovnakú funkciu špeciálny čipset, čo v praxi značí, že potrebuje špeciálny (a drahý) kábel, pričom FireWire postačuje bežný kábel so správnym počtom vodičov (pinov) (štandardne 6). FireWire podporuje plug-and-play a pripánie bez reštartu (tzv. hot swap). Kábel so šiestimi vodičmi (pinmi) dokáže napájať porty až 45 wattmi, čo umožňuje energeticky stredne náročným zariadeniam pracovať bez ďalšieho napájacieho kábla. Zariadenia Sony i.Link zvyčajne využívajú len štvorvodičové pripojenie, čo značí, že napájanie musí byť zabezpečené osobitným adaptérom.
Bežný kábel FireWire, známy tiež ako FireWire 400, prenáša dáta medzi zariadeniami rýchlosťami 100, 200 alebo 400 Mbit/s (presne je to 98,304, 196,608, alebo 393,216 Mbit/s, no bežne sú tieto rýchlosti označované ako S100, S200 a S400). Napriek tomu, že USB 2 je nominálne schopné rýchlejšieho prenosu (480 MBit/s), v praxi je pripojenie cez FireWire rýchlejšie. Dĺžka kábla je obmedzená na 4 a pol metra, ale až 16 káblov môže byť vzájomne naviazaných, čím maximálna dĺžka pripojenia môže dosiahnuť až 72 metrov.
FireWire 800, čo je názov spoločnosti Apple pre deväťpinovú verziu FireWire založenú na štandarde IEEE 1394b a používanú od roku 2003, dosahuje rýchlosť až 786,432 Mbit/s a je spätne kompatibilný so šesťpinovými konektomi FireWire 400.
Sieťové pripojenie prostredníctvom FireWire.
FireWire, s prispením softvéru, je vhodný na vytváranie ad hoc sietí (medzi dvoma počítačmi, bez prítomnosti smerovačov). Operačné systémy GNU/Linux, Windows XP a Mac OS X podporujú sieťové prepojenie počítačov prostredníctvom FireWire. Sieť medzi dvoma počítačmi môže byť vytvorená podobne ako prepojenie skenera a tlačiarne spomenuté vyššie. Prepojením cez FireWire môžu byť dáta prenesené veľmi rýchlo, len s minimálnou konfiguráciou počítačov.
Otázky bezpečnosti.
Zariadenia pripojené cez FireWire medzi sebou dokážu komunikovať prostredníctvom priameho prístupu do pamäte. Protokol SBP ("serial bus protocol") používaný FireWire diskami využíva túto vlastnosť na minimalizovanie prerušení. V prostredí osobných počítačov (s Microsoft Windows alebo Mac OS X a s použitím OHCI) je prepojenie počítača s externým FireWire zariadením riadené na hardvérovej úrovni, bez zásahu operačného systému. Na jednej strane to umožňuje extrémne rýchly prenos dát s minimálnou latenciou, táto vlastnosť však môže byť i potenciálnym bezpečnostným rizikom, v prípade, že sú k zbernici pripojené aj ďalšie (nedôveryhodné) zariadenia.
Vzhľadom na túto vlastnosť FireWire, moderné počítače, ktoré vyžadujú maximálnu bezpečnosť používajú mapovanie virtuálnej pamäte pre časť fyzickej pamäte vyhradenej FireWire (typický prístup počítačov s procerom PowerPC G5 alebo pracovné stanice SUN Microsystems), nepoužívajú hardvérové prepojenie použitím OHCI, fyzicky odstavia rozhranie FireWire, alebo ho v počítači vôbec nepoužijú.
Spomenutá vlastnosť FireWire môže poslúžiť na opravu počítača, ktorého operačný systém sa zrútil, a tiež na niektoré operácie prostredníctvom vzdialenej konzoly.
Hierarchia uzlov.
FireWire zariadenia sú prepojené na zbernici v stromovej štruktúre. Každé zo zariadení si automaticky priradí identifikačné číslo (ID); jeden z uzlov je určený ako koreňový, a má najvyššie ID. Ostatné zariadenia si samostatne priradzujú ID na základe svojej vzdialenosti od koreňového uzla.
Opatrnosť pri pripájaní bez reštartu (hot swap).
Hoci FireWire zariadenia môžu byť pripájané a odpájané bez vypnutia alebo reštartu, vyskytlo sa niekoľko reportov o zničení videokamier pri náhodnom skratovaní kontaktov zásuvky FireWire pri pripájaní a odpájaní. Problémy sa vyskytovali najmä s ranými FireWire zariadeniami v minulosti, následné generácie FireWire zariadení tento problém eliminovali. FireWire 800 je v tomto ohľade ešte omnoho bezpečnejšie. Napriek tomu však užívateľ pre istotu môže, najmä ak nejde o profesionálnu techniku, vypnúť pred prepojením rovnako počítač i videokameru.
Z histórie.
Podľa Michaela Johasa Teenera, pôvodného predsedajúceho a redaktora tímu, ktorý vytvoril štandard IEEE 1394, a neskoršieho šéfa tímu FireWire v Apple z rokov 1996 – 1998, pôvodný názov pre FireWire mal byť „ChefCat“, čo bol názov jeho obľúbenej šálky kávy .
Štandardné konektory používané FireWire vychádzajú z konektorov, ktoré sú použité na GameBoyi spoločnosti Nintendo. Tieto konektory boli totiž spoľahlivé, pevné, jednoducho sa zasúvali a boli imúnne voči násiliu zo strany malých detí.
Od roku 1993 je FireWire obchodnou známkou spoločnosti Apple Computer a v tom istom roku FireWire získalo ocenenie časopisu Byte Magazine ako najdôležitejšia nová technológia na veľtrhu Comdex.

</doc>
<doc id="44747" url="https://sk.wikipedia.org/wiki?curid=44747" title="Viktor Amazaspovič Ambarcumjan">
Viktor Amazaspovič Ambarcumjan

Viktor Amazaspovič Ambarcumjan (po arménsky: Վիկտոր Համբարձումյան, po rusky: Виктор Амазаспович Амбарцумян) (* 18. september 1908 – † 12. august 1996) bol arménsky astrofyzik, akademik (AV ZSSR od roku 1953 a AV Arménskej SSR od roku 1943), zakladateľ a riaditeľ Biurakanského astrofyzikálneho observatória v Arménsku (od 1946). 
Zaoberal sa najmä fyzikou planetárnych hmlovín, problémom vývoja hviezd a hviezdnych sústav, v roku 1947 objavil hviezdne asociácie. Významné sú jeho práce z oblasti štúdia aktivity jadier galaxií, fyziky hviezd a plynových hmlovín, dynamiky hviezdnych sústav a kozmogónie. Je autorom významnej učebnice teoretickej astrofyziky. V rokoch 1961-1964 bol prezidentom Medzinárodnej astronomickej únie, 1968-1972 prezidentom Medzinárodnej rady vedeckých únií (ICSU).

</doc>
<doc id="44749" url="https://sk.wikipedia.org/wiki?curid=44749" title="Hviezda hlavnej postupnosti">
Hviezda hlavnej postupnosti



</doc>
<doc id="44753" url="https://sk.wikipedia.org/wiki?curid=44753" title="Tomáš Janovic">
Tomáš Janovic

Tomáš Janovic (* 22. máj 1937, Bratislava – † 14. december 2023, Bratislava) bol slovenský spisovateľ, novinár, textár, básnik, autor rozhlasových, televíznych, divadelných hier a autor literatúry pre deti a mládež.
Životopis.
Narodil sa v rodine úradníka a vzdelanie získaval v Bratislave a Košiciach, napokon však znovu v Bratislave, kde vyštudoval filozofickú fakultu Univerzity Komenského, odbor slovenčina a dejepis. Po ukončení štúdia nastúpil do redakcie satirického časopisu Roháč, kde pracoval v rokoch 19601991. Od roku 1991 sa profesionálne venoval literatúre. Tomáš Janovic zomrel 14. decembra 2023.
Tvorba.
Svoje diela začal publikovať v časopise Roháč už v roku 1954; knižný debut mu vyšiel v roku 1959. Venoval sa témam ako generačné problémy, obdobie vojny, rasové prenasledovanie a ďalšie. Taktiež však tematicky vychádzal zo spomienok na vlastné detstvo a mladosť, ktoré sa snažil zachytiť. Používal veľmi jednoduchý jazyk, voľný verš a najmä výborný rozprávačský talent a satirické myslenie.

</doc>
<doc id="44757" url="https://sk.wikipedia.org/wiki?curid=44757" title="Anton Krajčovič">
Anton Krajčovič

Anton Krajčovič (* 23. jún 1928, Malé Bielice – † 13. január 2002, Bratislava) bol slovenský filmový a televízny scénograf, zakladateľ slovenskej filmovej scénografie. 
Začínal vo Filmovom studiu Barrandov Praha v roku 1949 ako asistent architekta. Od roku 1952 pracoval na Kolibe, v roku 1956 začal spolupracovať so Slovenskou televíziou. Spolupracoval takmer so všetkými slovenskými režisérmi.

</doc>
<doc id="44759" url="https://sk.wikipedia.org/wiki?curid=44759" title="2062 Aten">
2062 Aten

2062 Aten je planétka s priemerom približne 6 km, ktorú objavila Eleanor Francis Helinová 7. januára 1976.

</doc>
<doc id="44762" url="https://sk.wikipedia.org/wiki?curid=44762" title="Sergej Kozlík">
Sergej Kozlík

Sergej Kozlík (* 27. júl 1950, Bratislava) je slovenský ekonóm a politik, bývalý minister financií a podpredseda vlády Slovenskej republiky a poslanec Európskeho parlamentu zvolený za Ľudovú stranu – Hnutie za demokratické Slovensko. Zakladateľ strany NÁRODNÁ KOALÍCIA.
Ocenenia.
V roku 1998 mu prezident Michal Kováč prepožičal štátne vyznamenanie Rad Ľudovíta Štúra I. triedy.

</doc>
<doc id="44763" url="https://sk.wikipedia.org/wiki?curid=44763" title="Bratislava Business Center V">
Bratislava Business Center V

Bratislava Business Center 5 alebo BBC 5 je kancelárska budova na Plynárenskej ulici č. 7 v Bratislave, v mestskej časti Ružinov, v lokalite Prievoz. Situované je do troch vzájomne prepojených blokov s rozlohou takmer 31 000 m2. V bezprostrednej blízkosti budovy sa nachádza 80 vonkajších parkovacích miest, ďalších 635 je na dvoch garážových podlažiach pod budovou. Návštevníci môžu tiež využiť ďalších 250 parkovacích miest v parkovacom dome na Plynárenskej ulici.
Charakteristika.
Dizajn budovy s presklenou fasádou spája účelovosť a čisté línie, zároveň sa dobre začleňuje do rázu okolitého prostredia. 
Investor.
Investorom je realitná investičná správcovská spoločnosť Heitman. Súčasťou jej slovenského portfólia sú aj Bratislava Business Center 3 a 4, CEOP a Aupark Tower.

</doc>
<doc id="44764" url="https://sk.wikipedia.org/wiki?curid=44764" title="Absolute Business Center">
Absolute Business Center



</doc>
<doc id="44765" url="https://sk.wikipedia.org/wiki?curid=44765" title="BBC V ABC">
BBC V ABC



</doc>
<doc id="44767" url="https://sk.wikipedia.org/wiki?curid=44767" title="Peoplemeter">
Peoplemeter

Peoplemeter (doslovný preklad "človekometer") je zariadenie, ktoré meria koľko divákov pozerá televízor v domácnosti. Peoplemetre slúžia na meranie sledovanosti televíznych programov. Sú rozmiestnené v niekoľkých tisícoch domácnostiach. Domácnosti sú vybrané tak, aby štatisticky zodpovedali zloženiu obyvateľstva. Vďaka peoplemetrom vedia televízie okamžite po odvysielaní programu aká bola jeho sledovanosť a aká bola sledovanosť programov konkurencie. Na základe toho potom upravujú štruktúru vysielaných programov.
Na Slovensku sa peoplemetre používajú od 15. októbra 2004 na vzorke 1200 domácností. Meranie v súčasnosti vykonáva spoločnosť TNS Slovensko, zadávateľom je PMT s.r.o. v ktorej majú zastúpenie televízie Markíza, JOJ, STV a TA3.

</doc>
<doc id="44768" url="https://sk.wikipedia.org/wiki?curid=44768" title="Ján Procner">
Ján Procner

Ján Procner (* 13. január 1943, Vyhne) je slovenský umelecký rezbár.
Svoj život prežil v Handlovej, pracoval 33 rokov v handlovských baniach. Jeho diela zaznamenali úspech na výstavách, sú zastúpené v galerijných zbierkach (napr: Slovenské banské múzeum, Slovenské národné múzeum, Slovenská národná galéria – Banícky šach), získali mnohé ocenenia.
Celé cykly Procnerových diel čerpajú z hlbokého poznania baníckej práce. Často vedome volí prostriedky grotesky a irónie, zostreným pohľadom satirika si všíma ľudské slabosti, ktoré v tvrdých podmienkach hnedouhoľnej bane sú o to viditeľnejšie (dielo "Rekordéri"). Inokedy s láskou a humorom rozpráva o živote v bani (cyklus "Banícke desiaty", "Neznámy pach sa šíri zo steny"). Zaoberá sa aj ľudovou tematikou. V roku 1978 sa po prvýkrát predstavil na rezbárskom sympóziu vo Východnej, ktoré pod názvom „Kresané do dreva“ organizoval scénograf, architekt a folklorista Viliam Ján Gruska.
Práve od Grusku dostával Procner nevšedné objednávky. Pre filmovú rozprávku "Mahuliena zlatá panna" vytvoril päťmetrovú plastiku Zlatovlada a pre filmový prepis opery Eugena Suchoňa – "Svätopluk", monumentálnu plastiku Peruna (výška 12 m, priemer 90 cm). Pre filmovú rozprávku režiséra Juraja Jakubiska – "Perinbaba" vytvoril viacero umelecko-úžitkových predmetov napr: izbový svietnik v podobe svätej, žezlá prencipála, feruľu richtára, drevené lyžice a pod.
V roku 2001 založil súkromné múzeum a galériu, ktoré sa nachádzajú v jeho dome v Handlovej. Exponáty mapujú vývoj baníctva na Hornej Nitre a galéria obsahuje viac ako 70. drevorezieb majstra Procnera. Pamätník obetí banskej činnosti na Hornej Nitre, ktorého autorom je J. Procner a ktorý je umiestnený na cintoríne v Handlovej sa v roku 2010 stal Národnou kultúrnou pamiatkou. V roku 2016 získal Ján Procner ocenenie Senior roka. V roku 2022 sa Ján Procner, za celoživotný prínos v oblasti udržovania banských tradícií, reprezentáciu mesta doma i zahraničí prostredníctvom jeho umeleckej tvorby stal čestným občanom mesta Handlová.

</doc>
<doc id="44778" url="https://sk.wikipedia.org/wiki?curid=44778" title="Brigitte Irrgangová">
Brigitte Irrgangová

Brigitte Irrgangová (* 10. február 1943, Handlová – † 29. september 1954, Loitz, Nemecko) bola nemecká mučenica. Na prelome tisícročia, takmer 50 rokov po smrti Brigitte Irrgang, sa jej dostalo cti, že bola prijatá do zoznamu „mučeníkov Kristových“. Ten bol vytvorený na podnet Svätého Otca, pápeža Jána Pavla II. preto, aby ľudia čerpali dôveru a nádej zo spomienok na tieto vzory. Jej životnému príbehu venoval skladateľ Nikolaus Schapfl (* 1963) oratórium BRIGITTE.
Život.
Brigitte Maria Juliana Irrgang sa narodila v Handlovej na strednom Slovensku, v obci osídlenej Nemcami. Jej otec, Wilhelm Irrgang (1907-1990) pochádzajúci z Gelnice, bol riaditeľ školy v Handlovej a podporoval nadregionálny kultúrny život. Brigittina matka, Jolanta Irrgang Paull (1907-1998), pochádzala zo starousadlíckej handlovskej rodiny. Brigittin rodný dom je škola na námestí, ktorú vybudoval jej otec. Pokrstená bola 14. februára 1943 vo farskom kostole svätej Kataríny. Bola piatym zo šiestich detí a jediným dievčaťom. 
Po evakuácii a následnom vyhnaní z vtedajšieho Československa sa rodina v lete 1946 dostala do mestečka Loitz v Prednom Pomoransku. Aj v novom prostredí žila rodina Irrgangová verne jej katolíckemu vierovyznaniu, čo v tamojšej diaspóre znamenalo nielen dlhé chodenie do 12 km vzdialeného kostola, ale najmä nezlomnosť tvárou v tvár režimu NDR a jeho udavačom. Brigitte bola dievča tešiace sa zo života, také „slniečko“. 
Brigitta postupne vrastala do miestneho cirkevného spoločenstva. Od leta 1954 sa pripravovala na prijatie sviatosti birmovania. V roku 1952 bola na prvom sv. prijímaní. Za svoju birmovnú patrónku si zvolila Máriu Goretti, ktorá bola niekoľko rokov predtým vyhlásená za svätú. Brigitte Irrgang si vzala túto malú sväticu za svoj vzor. 29. septembra 1954, na sviatok sv. Michala archanjela, - dobré dva týždne pred jej birmovkou- padla Brigitte Irrgang pred školou, len niekoľko metrov od dverí jej rodičovského bytu, za obeť sexuálnemu vrahovi. Celé mesto Loitz prežívalo túto tragédiu. Brigitta Irrgangová bola pochovaná na evanjelickom cintoríne v Kampu v Loitzi. Jednoduchý náhrobný kameň zdobí biblický úryvok z Kázania na vrchu: "Blahoslavení čistého srdca" (Mt 5, 8). 
Katolícky kňaz Heinrich Wessels (1906-1994) z Demmína už koncom roka 1954 v správe označil Brigittu Irrgangovú za "mučeníčku čistoty". Nazval ju "malou Máriou Goretti zo severu".V deň jej pohrebu dostal po rokoch márneho úsilia od úradov NDR povolenie postaviť v Loitzi malý katolícky kostol. Na pamiatku Brigitty bola pomenovaná Kaplnka svätej Márie Goretti. Táto kaplnka postavená v roku 1955 bola v roku 2013 opustená. Pamätná tabuľa pred objektom na Schwedenstraße cituje z farskej kroniky a spomína históriu kaplnky a jej vzťah k Brigitte Irrgangovej.
Následky.
Svedectvo viery 20. storočia.
Na prelome tisícročí, takmer 50 rokov po smrti Brigitty Irrgangovej, bola spolu s približne 700 nemeckými mučeníkmi 20. storočia zaradená do zoznamu "Svedkovia Krista", ktorý bol zostavený na podnet pápeža Jána Pavla II. Ľudia by mali čerpať dôveru a nádej do budúcnosti zo spomienky na tieto vzory, ktoré minulé storočie vytvorilo napriek svojim veľkým temnotám. 7. mája 2000 si týchto svedkov viery z celého sveta verejne uctil pápež pri slávnostnom akte v rímskom Koloseu. Neskôr im v Rime na ostrove na rieke Tiber zasvätil kostol San Bartolomeo. 
Zachované písomné svedectvá o Brigitte Irrgangovej boli publikované v roku 2003. Tieto písomnosti vrhajú mimoriadne svetlo na jej život a okolnosti jej smrti. Predovšetkým dobové svedectvá Brigittiných učiteľov, kňaza, priateľa a ďalších rodinných priateľov prinášajú dojmy o jej jasnej, srdečnej a zároveň hlboko náboženskej povahe. 
V októbri 2004 oslávilo mesto Loitz 50. výročie Brigittinej smrti spolu s katolíckymi a evanjelickými farnosťami a karpatskými Nemcami z Handlovej a rôznych častí Nemecka. Kázeň na ekumenickej bohoslužbe v protestantskom Kostole svätej Márie mal berlínsky kardinál Georg Sterzinsky. Hlavný príhovor predniesol kolínsky prelát Helmut Moll, ktorý podrobne vysvetlil, prečo bola Brigitta napriek svojmu mladému veku zaradená medzi mučeníkov. Brigittin odkaz formuloval takto: "Ani tento život, ktorý sa skončil mladý, nebol márny, zanechal trvalú stopu a dáva nádej. Brigittin osud je pripomienkou mnohých detí a mladých ľudí, ktorí boli zavraždení podobným spôsobom a v zastúpení vytrháva aj ich zo zabudnutia." Slávnosť sa skončila koncertom členov medzinárodne oceneného speváckeho zboru Permoník z Karvinej (Česko) pod vedením Isy Stojanovej, rodenej Paullová z Handlovej, hlasovej pedagogičky zboru a Brigittinej sesternice. 
Brigittino rodisko na Slovensku.
Pri príležitosti 50. výročia Brigittinej smrti umiestnilo mesto Handlová dvojjazyčnú pamätnú tabuľu na "Škole na kruhu", ktorú založil Brigittin otec a ktorú slávnostne odhalili spolu s farnosťou a Karpatskonemeckou miestnou skupinou.
Dňa 10. februára 2018 sa tu konala oslava 75. narodenín Brigitty za účasti detského speváckeho zboru Permoník. Zúčastnil sa na ňom primátor mesta, ako aj predseda Karpatskonemeckého spolku na Slovensku Ondrej Pöss. Regionálna televízia odvysielala úryvok z osláv. 
Oratórium BRIGITTE.
Oratórium BRIGITTE v siedmich scénach pre miešaný zbor, sóla, rozprávača a klavír skomponoval Nikolaus Schapfl k 60. výročiu smrti Brigitty Irrgangovej a venoval ho jej mladíckemu umučeniu. Nikolaus Schapfl napísal libreto v spolupráci s Petrom H. Irrgangom. 
Oratórium malo premiéru 11. augusta 2017 v evanjelickom kostole svätej Márie v Loitzi v podaní speváckeho zboru Permoník, Karviná, pod vedením Martiny Juríkovej. Priamy prenos a DVD pripravila katolícka televízia EWTN-TV. Ďalšie premiéry nasledovali v Greifswalde a v Berlíne. 
Vtedajší starosta mesta Loitz Michael Sack opisuje význam oratória takto: "Aj z temných udalostí môže vychádzať svetlo a nádej. Je to perspektíva, ktorá presahuje hranice nášho mesta a zároveň je zameraná do budúcnosti." 
Pomník Brigitty v Loitzi.
V tesnej blízkosti miesta, kde Brigitta žila so svojou rodinou, kde chodila do školy a hrala sa s ostatnými deťmi, kde nakoniec musela položiť svoj život, vzniklo pamätné miesto. Tento pamätník nestojí priamo na mieste zločinu, ale kúsok od neho pri malom moste a zvyškoch starých mestských hradieb. Nepripomína sa hrozný zločin, ale Brigitttin život v Loitzi ako mladej spoluobčianky, na ktorej radosť zo života a charizmu sa v Loitzi spomína dodnes. 
Dielo navrhol a realizoval kamenársky majster Joachim Feilhaber (1946-2013), Jarmen. Malé červené dlažobné kocky a sú položené v tvare kríža. V priesečníku ramien kríža sa týči guľa z červeno-antracitovej halmstadskej žuly. Guľa je vyrezaná smerom k slnku a škole. Do brúseného povrchu je vložená sklenená guľa, do ktorej boli laserovou technológiou vyryté kontúry diamantu. Svetelné lúče sa v ňom lámu a fascinujú pozorovateľa. 
Na rezanom povrchu žulovej gule je tento nápis: 
"Birgitta Irrgangová: znamenie nádeje, svedok viery, svetlo v našom temnom svete. Narodená 10. februára 1943 v Handlovej (Slovensko), v roku 1946 vyhnaná do Predpomoranska, od roku 1949 bytom v Loitzi, žiačka školy v Diesterwegu, násilná smrť 29. septembra 1954. Svojou radosťou zo života a láskavou ochotou si získala srdcia obyvateľov Loitzu. Obľúbili sme si ju v jej jasnosti, odvahe a dobrosrdečnosti." 
Charakter miesta dotvárajú lavičky a stoličky z rovnakej žuly, ktoré podnecujú k nutkavému sedeniu, pozeraniu, premýšľaniu a rozprávaniu. 
Brigitte Irrgang v rozhovore.
V roku 2011 bola založená organizácia Spolok priateľov Brigitte-Irrgang so sídlom v Loitzi. Jej predsedom bol až do svojej smrti bývalý starosta mesta Loitz Johannes Winter, ktorého starý otec, superintendant Carl Winter, svojho času otvoril kostol svätej Márie, kde sa konalo katolícke rekviem ako súčasť pohrebu Brigitty. 
Spolok priateľov venoval svoje iniciatívy Brigittinej pamiatke. Spočiatku sa objavil smútok a zdesenie nad zločinom, ktorého obeťou sa Brigitta stala. Od prvej verejnej prednášky o Brigitte v septembri 2001 na ostrove Rujana sa pozornosť vždy sústredila na Brigittino posolstvo pre dobré spolužitie ľudí s rôznymi svetonázormi. Nálada sa zmenila. "S takýmito ľuďmi by som chcel budovať budúcnosť - v cirkvi i vo svete," vyznal sa po desiatich rokoch biskupský vikár, berlínsky prelát Dr. Stefan Dybowski. Brigittu odporúčal ako príťažlivý vzor kresťanského svedectva v sekularizovanej spoločnosti. 
Na Svetových dňoch mládeže 2005 v Kolíne nad Rýnom prejavilo veľa mladých ľudí záujem dozvedieť sa o Brigitte. Letáky o nej poskytovali informácie v ôsmich jazykoch. 
Prelát Helmut Moll predstavil 10. apríla 2019 v Demmine siedme vydanie dvojzväzkového nemeckého martyrológia 20. storočia. Predložil zoznam so "žiadosťou o začatie procesu blahorečenia Brigitty Irrgangovej". Odvtedy sa k tejto žiadosti pripojilo mnoho ľudí svojimi podpismi. Kolínska arcidiecéza udelila 4. marca 2020 povolenie na tlač a súkromné používanie modlitebného lístka o Brigitte Irrgangovej.

</doc>
<doc id="44789" url="https://sk.wikipedia.org/wiki?curid=44789" title="Sledovanosť">
Sledovanosť

Sledovanosť je miera sledovania televízneho alebo rozhlasového programu. Môže byť vyjadrená v absolútnych alebo relatívnych číslach. Relatívna sledovanosť môže byť vztiahnutá ku všetkých potenciálnym divákom alebo vzhľadom ku počtu všetkých divákov, ktorí v danom čase sledovali nejaký program. Sledovanosť sa meria štatistickým odhadom, buď pomocou dotazníkov alebo priebežne pomocou peoplemetrov. Na základe sledovanosti sa stanovuje cena reklamného času.

</doc>
<doc id="44792" url="https://sk.wikipedia.org/wiki?curid=44792" title="Ložisko">
Ložisko

Ložisko môže byť:

</doc>
<doc id="44794" url="https://sk.wikipedia.org/wiki?curid=44794" title="Chiara Lubichová">
Chiara Lubichová

Chiara Lubichová (* 22. január 1920, Trident, Taliansko – † 14. marec 2008, Rocca di Papa) bola zakladateľka a prezidentka Hnutia fokoláre (Diela Máriinho), hnutia laikov katolíckej cirkvi založeného na princípe jednoty.
Biografia.
Chiara (vlastným menom Silvia, meno Chiara prijala podľa sv. Kláry z Asissi) sa narodila v Tridente (Trento) v chudobnej rodine. 
V roku 1939 išla na púť do Loreta, pútnického miesta, v ktorom sa nachádza údajný dom svätej rodiny, prenesený podľa legendy na konci 13. storočia z Nazaretu. Tam mala údajne prvé videnie o budúcnosti Hnutia fokoláre.
Začiatkom 40. rokov bola Chiara Lubichová mladou učiteľkou, učila v rodnom meste na základnej škole. Na univerzite v Benátkach sa zapísala na filozofickú fakultu, ktorú kvôli vojne nedokončila.
Hnutie fokoláre.
Počas vojny získala presvedčenie, že Boh je pre ňu jediný ideál, ktorý sa nezrúti. Začali sa rodiť dejiny Hnutia fokoláre.
7. decembra 1943 mala údajne videnie, v ktorom sa jej údajne prihováral Boh. Tento dátum je dnes považovaný za oficiálny začiatok Hnutia fokoláre. Začínalo ako čisto katolícke hnutie, ale v roku 1958 začalo prijímať za svojich členov aj nekatolíkov.
Dom, kde bývala s rodičmi a súrodencami, bol zničený počas bombového útoku na Trident 13. mája 1944. Jej rodina sa išla ukryť do hôr, ale Chiara ostala v meste pomáhať obetiam. Počas náletov sa ukrývala spolu so svojimi prvými družkami v úkryte a tam, pri svetle sviečky si čítali z Evanjelia. Prvé fokoláre - komunita priaznivcov Chiarinych myšlienok, bolo v malom byte na Piazza Cappuccini 2, v Tridente.
V roku 1948 sa Chiara zoznámila v talianskom parlamente s poslancom, spisovateľom, žurnalistom a priekopníkom ekumenizmu Iginom Giordanim, ktorý sa stal spoluzakladateľom Hnutia fokoláre. V súčasnosti prebieha v rámci Katolíckej cirkvi proces jeho beatifikácie.
V roku 1949 Chiara spoznala Pasquala Foresiho, mladého seminaristu, ktorý po vysvätení za kňaza daroval Hnutiu fokoláre veľké pozemky v Rocca di Papa pri Ríme, kde vzniklo centrum Diela Máriinho. 
Od roku 1956 sa Hnutie fokoláre rozrastalo a získavalo dobrovoľníkov z rôznych oblastí spoločenského života: politiky, ekonómie, umenia, učiteľstva, atď., ktorí sa ako laici snažia priniesť odkaz Ježiša Krista do spoločnosti.
Chiarin brat inicioval vznik časopisu Nové mesto. V rámci Hnutia Fokoláre vychádzali zbierky klasikov antickej kresťanskej literatúry a diela sv. Augustína.
V 1964 založila mestečko Loppiano, prvé zo série mestečiek Hnutia fokoláre v rôznych štátoch sveta. V 1966 navrhla mladým, ktorí chceli radikálne žiť evanjelium, vznik Hnutia Gen (Nová Generácia).
14. marca 2008 o druhej hodine nadránom vo veku 88 rokov zomrela vo svojom dome v Ríme. Po mesačnom pobyte v nemocnici kvôli problémom s dýchaním bola na vlastnú žiadosť prepustená domov.
Ocenenia.
V roku 1977 dostala v Londýne Templetonovu cenu za rozvoj náboženstva.
Biedne pomery v chudobných štvrtiach „favelas“ v Brazílii ju v roku 1991 viedli k spusteniu program Ekonomiky spoločenstva (Economia di Comunione), čím zaviedla novú ekonomickú teóriu a prax. V roku 1996 v Paríži jej UNESCO udelilo Cenu za vzdelanie a mier, za výchovu k mieru.
V roku 1997 zahájila novú perspektívu medzináboženského dialógu návštevou 800 budhistických mníchov a mníšok v Thajsku. V New Yorku prednášala 3 000 čiernym moslimom zo štvrte Harlem a v Argentíne navštívila židovskú komunitu v Buenos Aires.
V septembri 1998 dostala v Štrasburgu Cenu ľudských práv Rady Európy. Chiara bola ocenená rôznymi ďalšími čestnými titulmi a je čestnou občiankou mnohých miest nielen v Taliansku, ale aj v zahraničí.
Dielo.
V slovenčine diela Chiary Lubichovej publikuje Vydavateľstvo Nové mesto.

</doc>
<doc id="44800" url="https://sk.wikipedia.org/wiki?curid=44800" title="Hnutie fokoláre">
Hnutie fokoláre

Hnutie fokoláre, známe aj pod názvom Dielo Máriino, je laické cirkevné hnutie, ktoré vzniklo 7. decembra 1943 v Taliansku. Založila ho Chiara Lubichová.
Členovia hnutia sa snažia svojím spôsobom života osloviť okolie. Chce sa venovať všetkým oblastiam života: mládeži, rodinám, politike, masmédiám, ekonomike a pod.
Vzhľadom na široký záber nie je jednoduché hnutie Fokoláre stručne charakterizovať. Medzi hlavné charakteristiky patria jednota, vzájomná láska, láska k ukrižovanému Ježišovi, život z Božieho slova a Eucharistie, mariánska spiritualita, podiel na Mystickom tele Kristovom, inšpirácia Duchom Svätým.
Na Slovensku vychádzal časopis Nové mesto spoločne pre Česko a Slovensko od roku 1990, od roku 1998 vznikli však už dva časopisy – v českom a v slovenskom jazyku. Ide o informačno-formačný dvojmesačník.

</doc>
<doc id="44803" url="https://sk.wikipedia.org/wiki?curid=44803" title="Hnutie Fokolare">
Hnutie Fokolare



</doc>
<doc id="44805" url="https://sk.wikipedia.org/wiki?curid=44805" title="Chiara Lubich">
Chiara Lubich



</doc>
<doc id="44817" url="https://sk.wikipedia.org/wiki?curid=44817" title="Piezoelektrický jav">
Piezoelektrický jav

Piezoelektrické javy alebo piezoelektrina alebo piezoelektrickosť sú javy, pri ktorých v kryštalických dielektrikách (napr. kremeni) vzniká mechanickou deformáciou elektrický náboj. Naopak, elektrické pole v týchto dielektrikách vyvoláva mechanické deformácie. Piezoelektrický jav vykazuje mnoho látok. V dvadsiatych rokoch minulého storočia vypracovali E. Geibe a A. Scheibe dynamickú metódu zisťovania, či je látka piezoelektrická - takzvanú Click metod. Takto bolo objavených množstvo látok, v ktorých bol pozorovaný piezoelektrický jav. Okrem kremeňa a turmalínu sú to napr. niektoré fosforečnany, arzéničnany, kandizovaný cukor, kolagén a celý zoznam ďalších látok. Používajú sa napríklad na výrobu piezoelektrických meničov.
Popis.
Objavenie piezoelektrického javu.
Piezoelektrický jav objavili bratia Pierre Curie a Jacques Curie v roku 1880 pri pokusoch s osovo nerovnomernými kryštálmi tzv. Siegnettovej soli. Keď tieto kryštály namáhali tlakom, ťahom, ohybom, alebo krútením, nabili sa ich protiľahlé plochy elektrinou. Touto vlastnosťou sa prejavujú zvlášť iónové kryštály. Ukázalo sa, že pôsobením tlaku alebo ťahu dochádza k posunutiu iónov a preto sa povrchové plochy kryštálu javia ako elektricky nabité. Elektrine, ktorá vzniká na úkor premeny mechanickej práce, sa začalo hovoriť piezoelektrina a jav bol podľa nej pomenovaný ako piezoelektrický. Vzniknutá elektrina je priamo úmerná pôsobiacej sile, konštanta úmernosti dostala názov piezoelektrická konštanta.
Využitie piezoelektrického javu.
Využíva sa najmä pri elektrických snímačoch tlakov a vibrácií. Do praxe sa rozšírila napríklad v podobe piezoelektrických snímačov (prenosiek) gramofónov. Ihla kmitajúca podľa zvlnenia drážok platne prenáša svoj mikropohyb na plochý výbrus kryštálu - obvykle Seignettovej soli alebo titanátu bária. Z jeho protiľahlých polepov sa sníma elektrické napätie, ktoré je nositeľom zvukového signálu. Piezoelektrické prenosky dávajú pomerne vysoké napätie (0,2 až 0,6 V), ktoré už netreba korigovať ďalšími obvodmi. Výstupná impedancia je tiež pomerne vysoká, od 0,5 až 3 MΏ.
Pri silnom stlačení nových piezoelektrických materiálov (na báze pevných roztokov titaničitanov a zirkóničitanov olovnatých) sa uvoľní krátkodobý potenciál rádovo až desiatky kilovoltov. Na tomto princípe vyrábané piezoelektrické zapaľovače vydržia v prevádzke najmenej desať rokov.
Elektrostrikcia je "obrátený" piezoelektrický jav. Keď sa na polepy kryštálu privádza striedavé napätie alebo sa jednoducho vloží do toho elektrického poľa, ktorého frekvencia súhlasí s vlastnou frekvenciou kryštálu (ten závisí od jeho mechanických rozmerov), kryštál sa rozkmitá s mimoriadnou presnosťou (Quartz). Keď kryštál kmitá, rozochvieva aj vzduch alebo tekutinu, do ktorej je vložený. Tak možno zostrojiť generátory zvuku a ultrazvuku až do 300 MHz. Elektrostrikcia sa využíva v tlačiarenských hlavách. Poslednou najnovšou novinkou je využitie elektrostrikcie na vibračný ultrazvukový pohon rotorov. Účinnosť takýchto "motorov" sa pohybuje od od 50 až do 90 %. Účinnosť závisí od dobrého trecieho styku hriadeľa s piezomeničom, čo je problém, ktorý bráni rozšírenému využitiu v praxi. Výhoda takého pohonu je silný krútiaci moment pri plynulej regulácii otáčok bez potreby prevodu.

</doc>
<doc id="44818" url="https://sk.wikipedia.org/wiki?curid=44818" title="Oscilátor">
Oscilátor

Oscilátor môže byť:

</doc>
<doc id="44820" url="https://sk.wikipedia.org/wiki?curid=44820" title="Svetová meteorologická organizácia">
Svetová meteorologická organizácia

Svetová meteorologická organizácia (po angl. World Meteorological Organisation, WMO) je medzinárodná organizácia pre spoluprácu v oblasti siete meteorologických a hydrologických staníc, meteorologických pozorovaní a pre rýchlu výmenu meteorologických informácií.
Bola založená v roku 1950 ako následník Medzinárodnej meteorologickej organizácie (angl. International Meteorological Organisation - IMO, 1872) a je pridružená k OSN. Sídli v Ženeve vo Švajčiarsku. Súčasný prezident je Alexander Bedritsky a generálnym tajomníkom je Michel Jarraud. Svetová meteorologická organizácia sa stala špecializovaným orgánom Spojených národov pre meteorológiu (počasie a klimatológiu), operačnú hydrológiu a príslušné geofyzikálne vedy. Má 187 členov.
Svetový deň meteorológie je určený na 23. marec.

</doc>
<doc id="44824" url="https://sk.wikipedia.org/wiki?curid=44824" title="Všetko je možné">
Všetko je možné

Všetko je možné je zbierka 14 poviedok Stephena Kinga, strašidelných, ale i zábavne humorných. V origináli sa volá "Everything´s eventual. 14 dark tales" ("Všetko je možné. 14 temných príbehov".) V slovenčine vyšla v rokoch 2002 a 2003 v dvoch dieloch. Obsahuje nasledujúce poviedky:
Po česky:

</doc>
<doc id="44825" url="https://sk.wikipedia.org/wiki?curid=44825" title="WMO">
WMO



</doc>
<doc id="44828" url="https://sk.wikipedia.org/wiki?curid=44828" title="Ladislav Kraus">
Ladislav Kraus

Ladislav Kraus, známy ako Laco Kraus (* 10. február 1943, Bratislava) je slovenský kameraman.

</doc>
<doc id="44829" url="https://sk.wikipedia.org/wiki?curid=44829" title="Benedikt Krivošík">
Benedikt Krivošík

Benedikt „Beňo“ Krivošík (* 4. marec 1933, Sereď† 27. november 1992, Bratislava) bol slovenský kameraman.

</doc>
<doc id="44832" url="https://sk.wikipedia.org/wiki?curid=44832" title="Ministerstvo financií SR">
Ministerstvo financií SR



</doc>
<doc id="44842" url="https://sk.wikipedia.org/wiki?curid=44842" title="František Lukeš (kameraman)">
František Lukeš (kameraman)

František Lukeš (* 29. január 1921, Kunovice – † 28. január 2003) bol slovenský kameraman.
Študoval na fotografickej škole v Prostějove. Od roku 1949 bol kameramanom Spravodajského filmu v Bratislave, neskôr Dokumentárneho filmu. Natočil 25 krátkych a viacero dlhometrážnych filmov. Najčastejšie spolupracoval s režisérom Vladimírom Bahnom.

</doc>
<doc id="44849" url="https://sk.wikipedia.org/wiki?curid=44849" title="Carl David Anderson">
Carl David Anderson

Carl David Anderson (* 3. september 1905, New York, New York, USA – † 11. január 1991, San Marino, Kalifornia) bol americký experimentálny fyzik.
Preslávil sa objavom pozitrónu pri štúdiu kozmického žiarenia. Za tento objav získal v roku 1936 Nobelovu cenu, ktorou zdieľal s Victorom Hessom, ktorý ju získal za objav kozmického žiarenia.
Životopis.
Carl David Anderson sa narodil v New Yorku švédskym prisťahovalcom. Študoval fyziku a techniku na Caltechu v Kalifornii v USA (titul B.S. získal v roku 1927; titul Ph.D. v roku 1930). Pod dohľadom Roberta A. Millikana začal študovať kozmické žiarenie pomocou fotografií z hmlovej komory. Počas tohto výskumu nečakane objavil novú časticu s hmotnosťou elektrónu, avšak s opačným elektrickým nábojom, ktorú nazval pozitrón (Andersonov návrh premenovať elektrón na „negatrón“ sa neujal). Objav pozitrónu, publikovaný v roku 1932, potvrdil teoretickú predpoveď Paula Diraca o existencii antičastice k elektrónu.
Carl David Anderson tiež ako prvý získal priamy dôkaz existencie pozitrónu tak, že vytvoril elektrón-pozitrónové páry dopadom žiarenia gama na rôzne materiály.
V roku 1936, v ktorom získal Nobelovu cenu za objav pozitrónu, objavil so svojím študentom Sethom Neddermeyerom ďalšiu novú časticu. Táto častica pri prechode magnetickým poľom stáčala pod väčším uhlom ako elektróny, ale menším ako protóny. Anderson a Neddermeyer predpokladali, že nová častica má rovnakú veľkosť náboja ako elektrón a hmotnosť medzi elektrónom a protónom (zhruba 207-krát väčší ako elektrón). Preto sa domnieval, že ide o mezón (vtedy nazývaný „mezotrón“ či „mú mezón“), ktorý mal byť podľa Yukawovej teórie z roku 1935 časticu sprostredkujúcu silnú interakciu medzi protónom a neutrónom. Neskôr sa ukázalo, že táto častica neinteraguje silne a patrí teda medzi leptóny. Dnes ju nazývame mión.
Carl David Anderson pracoval väčšinu svojho života na Caltechu. Počas druhej svetovej vojny riadil výskum raketovej techniky. Zomrel v roku 1991 a je pochovaný vo Forest Lawne, Hollywood Hills Cemetery v Los Angeles.

</doc>
<doc id="44852" url="https://sk.wikipedia.org/wiki?curid=44852" title="Čembalo">
Čembalo

Čembalo alebo klavičembalo je historický hudobný nástroj. Zaraďuje sa rovnako medzi klávesové (má klávesnicu), ako aj medzi strunové nástroje (tóny vznikajú rozochvievaním strún).
Úderom na kláves čembala sa rozochvieva struna na princípe brnkania brnkadlami upevnenými v mechanike nástroja. Po uvoľnení klávesu sa struna zatlmí tlmiacou plsťou.
Prvé zmienky o používaní čembala sú zo začiatku 14. storočia, rozmach a pokrok vo vývoji nástroja nastal koncom 16. storočia. Koncom 18. storočia v súvislosti s nástupom používania klavíra začalo čembalo postupne strácať na význame. Dnes sa (s výnimkou interpretácie starej hudby) takmer vôbec nepoužíva.
Okrem čembala typickej veľkosti existovali aj menšie podobné nástroje, najmä spinety a virginaly.

</doc>
<doc id="44854" url="https://sk.wikipedia.org/wiki?curid=44854" title="Igor Luther">
Igor Luther

Igor Luther (* 5. august 1942, Banská Bystrica-Jakub – † 7. jún 2020, Rijeka, Chorvátsko) bol slovenský kameraman. Brat režiséra Miloslava Luthera a bratranec kameramana Doda Šimončiča.
Životopis.
V roku 1967 ukončil štúdium na FAMU, 1969 emigroval do SRN. Prvé filmy natočil na Slovensku ("Kristove roky", 1967; "Vtáčkovia, siroty a blázni", 1969). V práci kameramana pokračoval v Nemecku.

</doc>
<doc id="44856" url="https://sk.wikipedia.org/wiki?curid=44856" title="Virtuálna pamäť">
Virtuálna pamäť

Virtuálna pamäť je označenie pre schému správy pamäte v multitaskových operačných systémoch. Lineárny adresný priestor sa mapuje podľa potreby do fyzickej pamäte. Rieši zvyčajne problém obmedzenia veľkosti fyzickej pamäte (v systémoch so stránkovaním a swapovaním).
Efektívne použitie virtuálnej pamäte je závislé na podpore procesora. MMU (jednotka pre správu pamäte) vykonáva samotný preklad logickej (virtuálnej) adresy na fyzickú. Pre procesy je proces mapovania transparentný, operačný systém im ponúka model lineárnej pamäte.
Úvod.
Virtuálna pamäť alebo adresovanie virtuálnej pamäti je technika riadenia pamäti, používaná bežne viacúlohovými (multitasking) operačnými systémami, kde rôzne druhy nesusediacej pamäte sú prezentované aplikácii ako súvislá pamäť. Táto pamäť je označovaná ako virtuálny adresný priestor.
Virtuálna pamäť je technika dovoľujúca vykonanie procesov, ktoré sa nenachádzajú v operačnej pamäti celé. Výhodou tejto techniky je, že poskytuje používateľovi veľký pamäťový priestor pri využití malého množstva fyzickej pamäte. Zjednodušuje prácu programátora, pretože nie je potrebné vytvárať segmenty pre prekrytie a plánovať ich poradie zavedenia do pamäte. Tieto úlohy preberá správa pamäte.
Virtuálna adresná pamäť je typicky implementovaná v stránkovej pamäti systému (paged memory) často v kombinácii s pamäťovým swapovaním (anonymous memory paging). Pamäťové stránky uložené do primárneho pamäťového priestoru sú prepisované do sekundárneho pamäťového priestoru (stránkovací súbor, swapovací súbor, swapovacia partícia), čím systém uvoľňuje primárny pamäťový priestor pre načítanie ďalších procesov. Virtuálna pamäť dovoľuje aplikácii využívať väčší pamäťový adresný priestor, ktorý nie je pevne viazaný na fyzickej pamäti.
Pozadie.
Väčšina počítačov obsahuje štyri základné druhy pamäte: registre v procesore a cache pamäť procesoru (priamo spojené s procesorom), operačnú pamäť (umožňujúcu procesoru zapisovať a čítať pomerne rýchlo) a diskový odkladací priestor (zápis a čítanie je rádovo pomalšie, ale priestor je väčší). 
Použitie registrov procesora je zvyčajne ovládané kompilátorom. Rozhodnutie kedy bude použitá cache pamäť a kedy hlavná operačná pamäť je ovládané zväčša hardvérom počítača, pretože obidva druhy pamäte sú považované za fyzickú pamäť.
Veľa aplikácií však požaduje prístup k informáciám (kód alebo dáta), ktoré nemôžu byť uložené vo fyzickej pamäti. Toto je častý jav pri operačných systémoch, ktoré dovoľujú súčasný viacnásobný beh procesov (multitasking). Existuje viacero spôsobov, ako zabezpečiť riešenie tohto problému:
Virtuálna pamäť robí prácu programátorov oveľa jednoduchšou. Nezáleží na tom, koľko pamäte aplikácia potrebuje, bude sa správať ako keby mala prístup k hlavnej pamäti požadovanej veľkosti a jej dáta budú uložené do virtuálneho pamäťového priestoru. Programátor môže kompletne ignorovať potrebu správy presunu dát medzi rôznymi druhmi pamäte. Ak však programátor chce zabrániť častému swapovaniu, mal by venovať pozornosť minimalizáciu počtu blokov, ku ktorým sa pristupuje často.
Virtuálna pamäť býva zvyčajne implementovaná dvoma spôsobmi:
Stránkovanie na žiadosť.
Virtuálna pamäť je zvyčajne implementovaná použitím stránok. Procesy sú umiestnené na disku. Keď chceme vykonávať proces, presunieme ho do pamäte, nemusíme ho však do pamäte presúvať celý, ale len jeho časť. Za tento proces je zodpovedný tzv. stránkovač – pager. Stránkovač predpokladá, ktoré stránky budú pre beh procesu potrebné a presunie ich do pamäti, čím sa zníži réžia potrebná na výmenu procesov v pamäti. 
Ku správnej implementácii virtuálnej pamäte je potrebné zabezpečiť mapovanie (prepojenie) virtuálnej pamäte k fyzickej pamäti, a to tak, aby bolo možné rozpoznať, ktoré dáta patria do fyzickej pamäte, aby ich bolo možné rozlíšiť a swapovať. Operačný systém ukladá adresnú prekladaciu tabuľku, mapovanú z virtuálnych čísiel stránok na fyzickú, v dátovej štruktúre známej ako stránková tabuľka. Vo väčšine počítačov, sú tieto prekladacie tabuľky uložené vo fyzickej pamäti.
V stránke najnižšie poradie bitov virtuálnej adresy je zachované a užívané priamo ako najnižšie poradie bitov aktuálnej fyzickej adresy. Najvyššie poradie bitov je považované za kľúče jednej alebo viacerých adries prekladacej tabuľky, ktoré poskytujú vysoké poradie bitov aktuálnej fyzickej adresy. Pre tento dôvod rozsah za sebou idúcich adries vo virtuálnom adresnom priestore, bude prekladaný v odpovedajúcom rozsahu súvisiacich fyzických adries. Pamäť zodpovedajúca takémuto rozsahu je nazývaná stránka. Veľkosť stránky je obyčajne v rozsahu 512 B až 8192 B (v súčasnosti je často používaná veľkosť 4kB), aj keď na špeciálne účely môžu byť použité aj 4MB alebo i väčšie stránky.
Pre rozlíšenie, ktoré stránky sa nachádzajú v pamäti sa používa systém validačného bitu. Keď je nastavený do stavu platná, znamená to, že stránka je uložená v pamäti. V opačnom prípade je stránka buď neplatná (nepatrí do adresného priestoru procesu) alebo nie je v pamäti. Položka v tabuľke stránok pre stránku, ktorá je v pamäti je nastavená ako obyčajne, ale položka stránky, ktorá nie je v pamäti, je označená ako neplatná, alebo obsahuje adresu stránky na disku.
Ak sa proces nikdy neobráti na stránku, ktorá je označená ako neplatná, teda potrebuje len tie stránky, ktoré sú skutočne obsiahnuté v pamäti, prebehne tak, ako keby bol celý obsiahnutý v pamäti.
Ak sa proces obráti na stránku, ktorá nie je v pamäti a je označená ako neplatná, spôsobí výpadok stránky – page fault. Prerušenie spôsobí presunutie požadovanej stránky do pamäte v nasledovných krokoch:
Takýmto spôsobom je možné odštartovať i proces, ktorý nemá v pamäti žiadnu stránku. Vtedy ide o čisté stránkovanie na žiadosť, stránka sa nikdy nepresúva do pamäte, pokiaľ nie je požadovaná.
Hardvérové prostriedky, ktoré sú potrebné pre realizáciu stránkovania na žiadosť sú:
Pri zvýšenom počte procesov, ktoré sú naraz spustené môže nastať situácia, keď niektorý z procesov požaduje zavedenie stránky z odkladacieho priestoru do pamäte, ale v pamäti nie je žiadny voľný rámec. Táto situácia sa zvyčajne rieši metódou nahradzovania stránok. Myšlienkou je, že v prípade, že v pamäti nie je voľný žiadny rámec, nájdeme rámec, ktorý sa momentálne nevyužíva, jeho obsah zapíšeme do odkladacieho priestoru a nahradíme ho načítanou stránkou. Týmto sa však zvyšuje počet prenosov stránok, čo znižuje efektivitu činnosti celého systému. Zlepšenie prináša využitie tzv. bitu modifikácie, ktorý sa nastavuje ak sa na stránku v pamäti zapisuje. V prípade, že nahradzujeme stránku, ktorá nemá nastavený bit modifikácie, nie je potrebné ju zapisovať na disk, čím sa ušetrí jeden diskový prenos. Je však potrebné riešiť problémy výberu algoritmov pre prideľovanie voľných rámcov a nahradzovanie stránok.
Dôležitým problémom je voľba algoritmu, ktorým sa bude vyberať stránka, ktorá sa má nahradiť. Existuje viacero algoritmov, ktoré je možné použiť: 
Algoritmus FIFO prideľuje každej stránke čas jej príchodu do pamäte (FIFO fronta v pamäti, nie je potrebný presný čas). Pre nahradenie sa vyberá stránka, ktorá je najdlhšie v pamäti. Algoritmus je jednoduchý, no nie veľmi dobrý, pretože rovnako ako môže nahradiť stránku, ktorá sa dlho nepoužíva, môže nahradiť aj často používanú stránku, čo spôsobí čoskoro ďalší výpadok stránky.
Optimálny algoritmus je algoritmus, ktorý nahradzuje stránku, ktorá nebude potrebná najdlhšiu dobu, čo zaručuje najmenší možný počet výpadkov stránok pri danom pevnom počte rámcov. Veľmi ťažko sa však realizuje, pretože vyžaduje znalosť budúcich odkazov na stránky.
Algoritmus LRU je aproximáciou optimálneho algoritmu, kde blízku budúcnosť nahradzujeme nedávnou minulosťou. Ku každej stránke je pridelený čas jej posledného použitia. Keď sa nahradzuje stránka, vyberá sa taká, ktorá najdlhšie nebola používaná. Používajú sa dve implementácie tohto algoritmu: počítadlami alebo zásobníkom. 
Prideľovanie rámcov je taktika, ktorá určuje, koľko rámcov bude pridelených ktorému procesu. Obyčajne čím menej rámcov vlastní proces, tým viac výpadkov stránok vyvoláva, čo spomaľuje chod systému. Minimálny počet rámcov, ktoré majú byť pridelené procesu, vyplýva z maximálneho počtu rámcov, na ktoré sa je možné pri vyvolaní jednej inštrukcie odvolať. Ako algoritmy sa používajú algoritmus spravodlivého rozdelenia medzi procesy a algoritmus proporcionálneho prideľovania.
V prípade spravodlivého rozdeľovania rámcov medzi procesy sa počet pre m rámcov a n procesov určuje zaokrúhlením výrazu m/n. Toto rozdelenie neberie do úvahy veľkosť procesu, čo môže viesť ku plytvaniu pri malých procesoch a nedostatku pri veľkých procesoch.
Pri proporcionálnom prideľovaní každý proces dostáva rámce podľa svojej veľkosti. Ak celkový počet rámcov je m, požiadavky všetkých procesov S, požiadavky procesu i na pamäť sú si pridelíme ai rámcov procesu pi, kde ai je približne: ai = (si/S) . m.
Dôležitým faktorom je tiež rozhodnutie, či pri nahradzovaní stránky sa táto stránka vyberá lokálne alebo globálne, to znamená, či sa vyberá len spomedzi rámcov pridelených procesu alebo spomedzi všetkých rámcov v pamäti. Od toho aj závisí, či sa počet rámcov pridelených procesu môže dynamicky meniť.
Segmentácia na žiadosť.
V prípade chýbajúcej hardvérovej podpory umožňujúcej efektívny systém stránkovania na žiadosť, používa sa virtualizačná technika segmentácie na žiadosť. Program sa v tomto prípade zavádza do pamäte po segmentoch, ktoré sú predmetom výmeny. Pri odkaze na segment, ktorý nie je v pamäti, sa vygeneruje prerušenie pre výpadok segmentu. Správa pamäte nájde pre požadovaný segment vhodný úsek v pamäti a presunie ho tam. Využíva pritom striasanie. Segmentácia na žiadosť má silnejšie väzby na štruktúru programu a minimalizuje vnútornú fragmentáciu. Nevýhodou je nebezpečenstvo vonkajšej fragmentácie.
Je ale tiež možné, virtuálna stránka bola označená za nedostupnú z dôvodu, že stránka nebola pridelená. V takýchto prípadoch je stránka fyzickej pamäti alokovaná a naplnená nulami, tabuľka stránok je modifikovaná na jej popis, a program je reštartovaný ako v predošlom prípade.
Implementácia VM v OS Linux.
Virtuálna pamäť v operačných systémoch Linux je implementovaná prostredníctvom stránkovania. V prípade použitia 32 bitovej architektúry systému je možné adresovať 4GB fyzickej pamäte (232). V prípade, že procesor obsahuje implementáciu správy pamäte (MMU – Memory Management Unit), podporuje koncept virtuálnej pamäte. V tomto prípade sú linuxovým kernelom vytvárané tabuľky stránok (page tables), ktoré mapujú virtuálne adresy na fyzické adresy. Znamená to, že každý proces v systéme môže adresovať až 4GB pamäte, pričom z pohľadu procesu, je on sám jediným procesom bežiacim v systéme. 
Linuxový kernel rozdeľuje 4GB virtuálneho adresného priestoru procesu na dve časti – 3GB a 1GB. Nižšie 3GB virtuálneho adresného priestoru procesu sú prístupné ako užívateľský priestor (user-space), vyšší 1GB je rezervovaný pre virtuálne adresovanie kernelom a užívateľský proces tam zvyčajne nepristupuje. Virtuálna oblasť kernelu (3-4GB adresného priestoru) sú mapované na 1GB fyzickej pamäte. Zvyšné 3GB adresovateľnej fyzickej pamäte sú dostupné pre procesy.
Mapovanie virtuálnych adries na fyzické adresy sa vykonáva prostredníctvom linuxového kernelu. Pri vytvorení nového procesu (pomocou fork()), kernel vytvára novú sadu tabuliek stránok (page tables) pre vytvorený proces. Referenčné adresy pre proces sú virtuálnymi adresami. Nie sú nutne mapované na zhodné fyzické adresy v pamäti. Virtuálna adresa je odovzdaná správe pamäte (MMU), ktorá ju skonvertuje na fyzickú adresu založenú na tabuľkách vytvorených kernelom. Teda, dva rôzne procesy sa môžu odkazovať na rovnakú adresu (napr. 0x08329), ale v skutočnosti sa odkazujú na dve odlišné adresy v závislosti od tabuliek stránok.
Dôvod implementácie virtuálnej pamäte v operačných systémoch GNU/Linux nie je len ten, že väčšina aplikácii obsahuje kód a dáta, ktoré nie sú nikdy využívané všetky naraz a preto nie je nutné udržiavať celý proces vo fyzickej pamäti, dôvod je i v koncepte použitia zdieľaných knižníc pre rôzne rutiny, ktoré sú často využívané. Bolo by zbytočné, aby si každý program vytváral svoje vlastné kópie týchto knižníc, preto môže byť jedna kópia využívaná súčasne viacerými bežiacimi procesmi. Kód a dáta z týchto knižníc sú preto namapované do virtuálneho adresného priestoru každého procesu využívajúceho danú knižnicu.
Je nepravdepodobné, aby proces využíval naraz všetok kód a dáta, ktoré sú uložené v pamäti. Pamäť môže obsahovať kód a dáta, ktoré sa využívajú iba v špecifických situáciách. Linux využíva techniku stránkovania na žiadosť pre implementáciu virtuálnej pamäte. Stránka virtuálnej pamäte je presúvaná do fyzickej pamäte len vtedy, keď ju proces požaduje. Pre rozlíšenie, ktoré stránky sa nachádzajú v pamäti sa používa systém validačného bitu. Keď je nastavený do stavu platná, znamená to, že stránka je uložená v pamäti.Ak proces požaduje kód alebo dáta, ktoré nie sú obsiahnuté vo fyzickej pamäti, systémový hardware generuje výnimku chyby stránky a odovzdá kontrolu kernelu, aby problém vyriešil. 
Linuxový kernel potrebuje spravovať všetky oblasti virtuálnej pamäte. Obsah virtuálnej pamäte každého procesu je opísaný štruktúrou typu mm_struct, na ktorú proces odkazuje v dátovej štruktúre task_struct. Dátová štruktúra mm_struct obsahuje informácie potrebné na vyriešenie výnimky chyby stránky. Obsahuje ukazovatele do tabuľky stránok procesu – do zoznamu štruktúr typu vm_area_struct, z ktorých každá reprezentuje oblasť virtuálnej pamäte patriacej procesu. Keďže jednotlivé oblasti virtuálnej pamäte pochádzajú z rôznych zdrojov, Linux zabezpečuje abstraktnosť prístupu do virtuálnej pamäte pomocou rutín správy pamäte.
Dátová štruktúra vm_area procesu je pristupovaná opakovane kernelom vždy v prípade, keď dôjde k vyvolaniu výnimky chyby stránky, vytvárajú sa nové stránky vo virtuálnej pamäti alebo sa modifikujú informácie v existujúcich stránkach. Z tohto dôvodu je časť nájdenia správneho záznamu v štruktúre vm_area kritický pre výkonnosť systému. Preto pre urýchlenie prístupu Linux udržiava záznamy vm_area v dátovej štruktúre AVL stromu, keď ľavý smerník odkazuje na prvok z nižšou začiatočnou štartovacou adresou a pravý smerník na prvok z vyššou štartovacou adresou virtuálnej pamäte. Za urýchlenie prístupu sa v tomto prípade platí zvýšeným obslužným časom pri vložení nového záznamu do štruktúry AVL stromu.
V prípade, že počet voľných rámcov vo fyzickej pamäti dochádza, pamäťový manažment Linuxu musí zabezpečiť uvoľnenie stránok vo fyzickej pamäti. Tieto funkcie sú zabezpečované pomocu démona Kernel Swap Daemon (kswapd). Kernel Swap Daemon je zodpovedný za efektívne fungovanie pamäťového manažmentu. Démon je spúšťaný počas Init procesu a následne je aktivovaný v periodických intervaloch po uplynutí časovača. V prípade, že démon zistí nedostatok volných rámcov v pamäti, zabezpečí ich uvoľnenie aplikáciou nasledovných postupov:
Démon vyberie vhodný proces, ktorého stránky budú swapované. Swapovanie sa však netýka všetkých stránok procesu, vyberá sa len určitý predvolený počet stránok a v prípade potreby sa proces uvoľňovania stránok opakuje pri ďalšej aktivácii démona. Algoritmus, ktorý je používaný pre výber stránky, ktorá bude presunutá do swap priestoru vychádza zo systému nazývaného page ageing. Každá stránka má počítadlo (udržiavané v štruktúre mem_map_t), ktoré je informáciou pre systém, či je daná stránka vhodným kandidátom na swapovanie. Keď je stránka v pamäti alokovaná, jej počítadlo je nastavené na hodnotu 3. Vždy, keď je zaznamenaný prístup na stránku, jej počítadlo je znova zvýšené o hodnotu 3, až do maximálnej hodnoty 20. Pri každom spustení Kernel Swap Daemon znižuje hodnotu počítadla stránky o 1. Tieto nastavenia môžu byť zmenené v konfigurácii systému. 
Démon taktiež nemôže swapovať ľubovolnú stránku len z ohľadom na intenzitu jej používania. Niektoré stránky majú nastavený tzv. dirty bit, čo zamedzuje ich výberu pre swapovanie. Swapovanie nie je možné stránky, ktoré sú uzamknuté v pamäti, alebo zdielané. Pre zdieľané stránky je používaný oddelený komplexný algoritmus swapovania.

</doc>
<doc id="44858" url="https://sk.wikipedia.org/wiki?curid=44858" title="Smerovač">
Smerovač

Smerovač () je sieťové zariadenie, ktoré sprostredkováva prenos dát medzi dvomi, alebo viacerými počítačovými sieťami v procese nazvanom smerovanie (anglicky "routing"). Smerovač prepája počítačové siete na úrovni vrstvy 3 modelu OSI (sieťová vrstva).
Smerovač je osadený dvomi alebo viacerými sieťovými rozhraniami, ktoré môžu, ale nemusia byť rovnakého typu. Smerovač analyzuje adresu každého datagramu, ktorý dostane na jednom zo svojich sieťových rozhraní od iného sieťového zariadenia a na základe stavu sietí na iných sieťových rozhraniach rozhoduje, ktorému ďalšiemu sieťovému zariadeniu má datagram poslať, aby sa dostal do bodu určenia.
Smerovače navzájom komunikujú a informujú sa o stave siete a smerovaní prostredníctvom zvláštnych komunikačných protokolov, napríklad ICMP.
Rozdiel medzi smerovačom a prepínačom.
Smerovač nie je to isté čo prepínač, ktorý fyzicky spája rôzne sieťové zariadenia bez ohľadu na obsah (bod určenia) prenášaných dát.
Na ilustráciu si môžeme predstaviť, že prepínače sú ulice a smerovač je križovatka so smerovými tabuľami. Každý dom na ulici má svoju adresu. Na križovatke sa poštár podľa smerových tabúľ rozhoduje, ktorým smerom musí ísť, aby sa dostal k adrese, kam má doručiť poštu.
Rozdiel medzi smerovačom a mostom.
Premostenie a smerovanie sú podobné riadenia toku dát, ale pracujú pomocou rôznych metód. Premostenie prebieha na 2. (linkovej) vrstve, smerovanie na 3. (sieťovej) vrstve (L3) referenčného modelu ISO/OSI. Most teda smeruje rámce podľa ich hardvérovej MAC adresy, zatiaľ čo smerovač (router) sa rozhoduje podľa IP adresy vnútri prenášaného datagramu. Klasický most preto nie je schopný rozlišovať siete. Z rôznych dôvodov sa však do mostov táto schopnosť implementuje (smerovače L23), takže most môže ležať na okraji.
Pri projektovaní väčšej siete si musíme vybrať medzi premostením alebo rozdelením na rôzne podsiete prepojené smerovačmi. Pokiaľ je v routovanej sieti počítač fyzicky presunutý z jednej sieťovej oblasti do inej, musí mu byť pridelená iná IP adresa. Pokiaľ je počítač premiestnený vo vnútri premostenej siete, nie je potrebné nič prekonfigurovať.
Softvérový smerovač.
Proces smerovania môže zastať aj špeciálny softvér v počítači, ktorý je vybavený viacerými sieťovými rozhraniami.

</doc>
<doc id="44862" url="https://sk.wikipedia.org/wiki?curid=44862" title="Trumplerova hviezda">
Trumplerova hviezda

Trumplerove hviezdy sú izolované hviezdy s mimoriadne vysokými hodnotami hmotnosti (až niekoľko sto hmotností Slnka). Hmotnosť týchto hviezd vypočítal z ich červeného posunu americký astronóm švajčiarskeho pôvodu Robert Julius Trumpler. V súčasnosti sa tieto hodnoty pokladajú za nereálne a pozorovaný červený posun sa nevysvetľuje gravitačnými efektmi, ako to predpokladal americký vedec, ale pohybmi plynov v atmosférach týchto hviezd.

</doc>
<doc id="44863" url="https://sk.wikipedia.org/wiki?curid=44863" title="Cievka (elektrotechnika)">
Cievka (elektrotechnika)

Cievka je pasívny elektrický (elektrotechnický) prvok, ktorý je reálnou reprezentáciou indukčnosti v elektrickom obvode.
Cievka sa v elektrotechnike využíva trojako:
Konštrukcia.
Technicky sa cievka skladá z izolovaného vodiča navinutého na nevodivú nosnú kostru. Vinutie môže byť "jednovrstvové" alebo "viacvrstvové". Navinutý vodič môže byť konštrukčne aj "samonosné" – bez kostry, závity cievky sú navzájom zlepené. Vlastnosti cievky výrazne ovplyvňuje prítomnosť magnetického jadra (jeho permeabilita) (cievka bez jadra sa nazýva aj "vzduchová cievka").
Základnou fyzikálnou veličinou pri cievke je indukčnosť (meraná v jednotkách henry), ktorá závisí od rozmerov cievky, počtu závitov a permeability jadra. Vzhľadom na konečnú vodivosť vodiča, z ktorého je cievka zhotovená, má táto aj odpor, ktorý sa vo výpočtoch nahrádza sériovým rezistorom. V mnohých aplikáciách, kde nepretekajú veľké prúdy, však možno tento odpor cievky zanedbať. Vodič v cievke má mať čo najmenší odpor, aby v cievke nedochádzalo k veľkým tepelným stratám. Najčastejšie používaným materiálom je meď. Závity cievky musia byť navzájom izolované. Izolácia je väčšinou tvorená vrstvou izolačného laku.
Na zväčšenie magnetických vlastností sa dovnútra cievky vkladá jadro z "magneticky mäkkej ocele", tzn. z feromagnetickej látky. Kvôli obmedzeniu vzniku vírivých prúdov v magnetickom jadre cievky sa jadro skladá z niekoľkých vrstiev (transformátorových plechov) oddelených elektrickým izolantom alebo z jemných železných čiastočiek spojených izolačnou hmotou (tzv. feritové jadro).
Vlastnosti.
V realite treba uvažovať aj s ďalšími neideálnymi vlastnosťami cievok. Pri veľmi vysokých pracovných frekvenciách sa môže (v závislosti od jej vlastností) cievka začať javiť pre striedavý prúd ako kondenzátor. Podobne treba zohľadniť aj magnetické nasýtenie jadra cievky a ďalšie vplyvy. Odpor cievky závisí aj od frekvencie napätia. S rastúcou frekvenciou rastie jej odpor lineárne, podľa vzťahu formula_1 (kde f je frekvencia, L je indukčnosť cievky). Na rozdiel od iných elektrických súčiastok je možné cievku (ak nie sú potrebné špičkové vlastnosti) vyrobiť v prípade potreby aj v amatérskych podmienkach.

</doc>
<doc id="44864" url="https://sk.wikipedia.org/wiki?curid=44864" title="Britské impérium">
Britské impérium

 
Britské impérium () alebo Britská ríša alebo Britská koloniálna ríša bola sústava závislých území (kolónií, protektorátov a iných území) pod britskou vládou od 17. storočia do roku 1931, keď ju nahradilo Britské spoločenstvo národov (dnes Spoločenstvo národov). Pojem bol prvýkrát použitý za vlády Alžbety I. (1533 – 1603). V širšom zmysle sa aj Spoločenstvo národov označuje ako Britské impérium. Bola to najväčšia koloniálna ríša v dejinách ľudstva. Rozloha v roku 1922 činila 33 miliónov km², čiže približne štvrtinu celkovej rozlohy zemskej súše. Celkový počet obyvateľov bol v tomto roku cca 458 miliónov, čo predstavovalo štvrtinu vtedajšej svetovej populácie.
Prehľad území.
Prvými britskými zámorskými územiami boli začiatkom 17. storočia osady v Severnej Amerike a obchodné stanice v Západnej Indii, Východnej Indii a Afrike. V 18. storočí pribudol Gibraltár, územia v Indii a Kanada (1763), od konca 18. storočia Malajský polostrov (Malaya), Mys dobrej nádeje, Cejlón, Malta a Austrália (1788) s Novým Zélandom. V 19. storočí pribudol Aden (1839), Hongkong (1842), Suezský prieplav (1875 – 1956), Nigéria, Egypt, územia neskoršej Britskej východnej Afriky (Keňa, Uganda, Zanzibar a Tanganika) a časť dnešnej Juhoafrickej republiky. Po prvej svetovej vojne pribudla Nemecká východná Afrika, časť Kamerunu a Toga, Nemecká juhozápadná Afrika, Mezopotámia, Palestína a Nemecké tichomorské ostrovy.
V roku 1783 sa osamostatnili USA. Následne dostali viaceré kolónie postavenie „domínií“, ktoré po prvej svetovej vojne vstúpili do Spoločnosti národov ako nezávislé štáty: Kanada (1867), Austrália (1901), Nový Zéland (1907), Juhoafrická únia (1910) a Írsky slobodný štát (1921).
Charakteristika.
V polovici 18. storočia sa Britské impérium rozkladalo na jednej pätine sveta a ovládalo štvrtinu svetovej populácie.
Existencia britského, ale aj ostatných koloniálnych impérií sa stala rozhodujúcim hnacím motorom mocenských zápasov novovekej Európy. Spočiatku išlo o objaviteľské nadšenie a nepochybne aj o príležitosť pre výnosný obchod, drancovanie a obohatenie. Britské impérium pomáhalo dlho identifikovať britský národ a historicky tvorilo najväčší politicko-hospodársky celok. Dôvodom jeho dlhej trvácnosti bol nepochybne fakt, že sa Briti na rozdiel napr. od Španielov neusilovali o centralistický režim, ale podporovali režim obojstrannej (hlavne ekonomickej) výhodnosti. Pri spätnom pohľade sa ukázalo veľkou chybou neschopnosť modernej Británie „odísť so cťou“. Pozostatky britského kolonializmu a ich často náhly útek z ovládaných teritórií sa stali základom mnohých medzinárodných konfliktov trvajúcich dodnes. Najznámejšími sú kašmírsky konflikt, nezvládnutie židovskej kolonizácie Palestíny a vytvorenie monokultúrneho poľnohospodárstva v mnohých afrických krajinách.
Ekonomika.
V roku 1846 boli zrušené obilné zákony, ktoré umelo chránili ceny britských obilnín. Nasledovali zákony o plavbe a cukre a nastal čas voľného obchodu. Túto liberalizáciu podnietila priemyselná revolúcia a fakt, že Británia si mohla dovoliť robiť sýpky z iných krajín a svojich poľnohospodárov jednoducho vyslať do zámoria. Po páde impéria sa preto podobne ako ostatné európske štáty navrátila k protekcionizmu, ktorý je dnes vedený Európskou úniou. Aj napriek tomu, že voľný obchod kolóniám rozviazal ruky, obchodné zväzky ostali pevné. V čase priemyselnej revolúcie však zároveň prestalo byť impérium obchodne výhodné. Kolónie sa stali len zdrojmi surovín. V polovici 19. storočia napríklad do kolónií smerovalo len 27 percent britského vývozu. Magickú hranicu 35 percent export prekročil paradoxne až v čase rozpadu po druhej svetovej vojne. Impérium začalo byť vecou cti a postavenia, čo nakoniec spôsobilo neschopnosť Britov vyrovnať sa s jeho možným rozpadom.
Niektoré špecifické územia.
India.
Britská východoindická spoločnosť svojimi jednotkami obsadila v polovici 18. storočia územia dnešnej Indie, Pakistanu, Bangladéša a Mjanmarska. Pôsobenie Britov v Indii bolo spočiatku bezohľadné, podobne ako inde. Paradoxne väčšina obetí však nebola spôsobená armádou, ale hladom. Británia začala okamžite po obsadení s násilnou industrializáciou a poľnohospodárskou reformou, ktorá v polovici 19. storočia spôsobila hladomor, ktorý stál život 40 miliónov Indov. Nasledujúce nepokoje boli potláčané veľmi nevyberavo. Pre hinduistov je krava posvätná a pre moslimov je poškvrňujúce dotknúť sa nečistého prasaťa a tak indická armáda v Kalkate napúšťala náboje kravským trusom a prasacím tukom.
V roku 1857 prepuklo Veľké indické povstanie. Veľká časť indickej armády bola v tom čase nasadená v Číne v ópiových vojnách, čo umožnilo vzbúrencom zmocniť sa množstva arzenálu. Briti boli šokovaní správami o masakre britských žien a detí v meste Kanpur. Britský národ bol v tom čase živený teóriami o barbarstve necivilizovaných národov, ktoré sú jednoznačne podradné. Masaker tak vyvolal ostrú odvetu. Moslimovia boli navliekaní do prasacích koží a vešaní. Indickí zajatci v Kanpure boli nútení vyčistiť krvavé stopy, tí čo protestovali, ich mali čistiť jazykom. Ďalší povstalci boli priväzovaní k ústiam diel. Po týchto krokoch povstanie postupne v roku 1858 utíchlo, ale ostala po ňom v krajine hlboká rasová priepasť. Najviac na ňom stratila Britská východoindická spoločnosť, ktorá bola pozbavená moci a podriadená Korune, vrátane armády.
India bola ústavne pevne spútaná s Britániou. Na druhej strane sa však posilnil hospodársky rozvoj krajiny a India sa stala skutočnou perlou Impéria. Stala sa jeho skutočne výnosnou, finančne sebestačnou súčasťou, na ktorej Británia bohatla nielen peňažne. Indická armáda zaisťovala jej záujmy v Číne, Perzii (Irán), Habeši (Etiópia), Egypte a Sudáne a inde.
Pýcha Britov na Indiu prerastala až v jej reálny význam. V roku 1876 bola kráľovná Viktória korunovaná za cisárovnú Indie. Išlo jednak o politickú snahu pripútať indických formálnych panovníkov (vládnucich v jednotlivých provinciách) k Británii a jednak o čisto teatrálne a ceremoniálne gesto. Sama cisárovná nikdy svoje ázijské panstvo nenavštívila.
Kanada.
V 18. storočí, keď Británia vojensky získala aj francúzsku časť Kanady, bolo zákonom z roku 1791 toto územie rozdelené na Hornú (dnešné Ontario) a Dolnú (frankofónny Québec) Kanadu. Toto ústavné rozdelenie malo zabrániť konfliktom medzi obyvateľstvom. V konečnom dôsledku ale prispelo k tomu, že takto národnostne rozdelená zostala Kanada dodnes a Québec bojuje o samostatnosť. 
Kanada bola zjednotená až v roku 1840 na základe tzv. Durhamovej správy, ktorá bola dlho vychvaľovaná ako liek na koloniálne problémy. Okrem zjednotenia totiž priniesla aj systém „zodpovednej vlády“, ktorá dala guvernérovi postavenie zástupcu panovníka a vládu tvorenú volenými zástupcami. Do právomocí britskej vlády patrili len otázky imperiálneho záujmu, zahraničná a obchodná politika, zmeny ústavy a prerozdeľovanie pôdy. Na tú dobu vysoká autonómia sa stala nezvratným procesom a zo strany Britov bola prezentovaná ako odmena pre poslušné a prosperujúce kolónie. Takto vznikli domíniá Kanada, Austrália, Nový Zéland a Kapsko (Juhoafrická republika). Kanada bola prvou, pretože pre Britániu bolo určujúce si ju udržať jednak z ekonomických a jednak z vojensko-strategických dôvodov. Až do konca 19. storočia sa totiž Spojené štáty americké netajili záujmom Kanadu pripojiť, na čo dokonca pamätá aj ich ústava.
USA.
Po strate amerických kolónií sa množili názory o začiatku konca Britského impéria. Ale americká ekonomika sa po zbavení imperiálnych obmedzení a vojenských požiadaviek výrazne posilnila a anglo-americký obchod kvitol ako nikdy predtým. Hlavným hospodárskym cieľom Britskej kolonizácie bolo získavať v nových krajinách suroviny na spracovanie v britských továrniach a predaj hotových výrobkov späť v kolóniám. Tento režim sa voči Spojeným štátom nezmenil ani po ich osamostatnení a nakoniec bol iskrou Americkej občianskej vojny, po ktorej sa Amerika začala intenzívnejšie orientovať na ázijský trh.
Austrália.
Bez straty amerických kolónií by pravdepodobne nepriplávali anglické vlajky v roku 1788 do Botany Bay (Botanický záliv). Pustá krajina, ktorej sa hovorilo nielen terra incognita, ale aj terror incognita, mala nahradiť americké kolónie nie hospodársky, ale ako trestanecká kolónia. O viac ako sto rokov neskôr sa situácia obrátila. Výstavba väzníc v Británii a prisťahovalectvo spôsobilo, že pre Britov už nebolo výhodné platiť za deportácie do krajiny, kam sa hrnú slobodní ľudia. Austrália sa potom stala dejiskom rôznych pokusov sociálneho inžinierstva, tieto však vláda odmietla financovať a tak bolo obsadzovanie pozemkov väčšinou svojvoľné. Ekonomika bola postavená na chove oviec a zlatej horúčke. Začalo obdobie, kedy ľudia neutekali do zámoria pred chudobou a prenasledovaním, ale za šťastím a úspechom. V tomto období vznikol aj termín „squatter“, ktorým sa označovali farmári, ktorí obsadzovali pôdu patriacu korune a pásli na nej ovce. Kolonisti so sebou priniesli na lodiach aj králiky, ktoré spustošili veľké plochy krajiny, teritórium Queensland muselo byť oplotené a dodnes Austrália s týmito premnoženými hlodavcami bojuje.
Egypt.
V roku 1869 bol otvorený Suezský prieplav. Aj tento projekt sa – tak ako väčšina kolonizačných krokov – začal ako čisto súkromný anglicko-francúzsky podnik. Prirodzene, že najväčší zisk z neho mala Británia, ktorej sa tak enormne navýšili zisky z obchodu s Indiou, Austráliou a Ďalekým Východom. Udržať prieplav voľný sa stalo hlavnou prioritou Britskej vlády. Británia sa začala čoraz intenzívnejšie zaoberať vnútornými vecami Egypta až do priamej vojenskej intervencie v roku 1882. Od otvorenia prieplavu totiž Francúzsko aj Británia veľkoryso ponúkali Egyptu úvermi, ktorý ich bral až do neúnosného zadlženia. Situácia došla tak ďaleko, že v roku 1877 bol egyptský vládca donútený menovať do vlády jedného britského a jedného francúzskeho ministra. Vplyv Európanov v Egypte bol pre miestnych natoľko neúnosný, že títo sa za podpory armády začali búriť. Keď bol nakoniec povstalecký plukovník Orbí Paša menovaný premiérom, rozhodla sa Británia nasadením loďstva v Alexandrii pre demonštráciu sily. Po zabití 40 Európanov v meste sa svetom začali šíriť poplašné správy o masakre Európanov a britský národ a akcionári tlačili na vojenský zákrok. Po obsadení Egypta vláda prisľúbila stiahnutie okupačného vojska, získala však právo na stále posádky pozdĺž celého prieplavu. Postupne však obchodne a administratívne prenikali do krajiny tisíce Britov. Z Egypta sa stala oficiálne nezávislá krajina, uznávajúca však suverenitu tureckého sultána a reálne vedená Britmi, ktorí Egypt nakoniec definitívne počas prvej svetovej vojny formálne vyhlásili za britský protektorát. Britská prítomnosť v krajine tak trvala nakoniec vyše sedemdesiat rokov, počas ktorých k nemu ešte Briti pripojili Sudán. V rámci ochrany Suezu bolo upevnené panstvo Britov v Habeši a Adene (spočiatku len mesto, neskôr dnešný Jemen), ktorý bol pod správou Indie.
Karibik a otroci.
Už od samotného počiatku dovozu černochov z Afriky sa Briti obávali „černošskej vzbury“. Po skúsenostiach z Indie sa na už v tom čase oslobodených otrokov v Karibiku pozeralo podozrievavo. Podobne ako kedysi bývalí trestanci v Austrálii boli iracionálne podozrievaní zo všetkých neúspechov a kríz. Keď nakoniec na Jamajke roku 1865 vypuklo povstanie, Briti sa opäť uchýlili k represáliám. Po jeho potlačení bol vytvorený inštitút korunnej kolónie, čo bola vlastne prvá (aj keď krátkodobá) forma priamej autokratickej vlády Londýna v zámorí, ktorá miestnym inštitúciám nepriznávala takmer žiadne práva.
Kapská republika a Afrika.
K oficiálnej anexii územia okolo Mysu dobrej nádeje došlo v roku 1815. Briti v Južnej Afrike nenarazili len na odpor Afričanov, ale aj holandských osadníkov. Územie dnešnej Juhoafrickej republiky bolo až do anglicko-holandských vojen pod správou Holandska. Briti toto územie obsadili, pretože to bola v tom čase jediná možná cesta do Indie vzhľadom na to, že pozemnú cestu sťažovali meniace sa vzťahy s Osmanskou ríšou. V južnej Afrike Briti narazili pravdepodobne na najtvrdší odpor v imperiálnej histórii. Aj napriek tomu, že sa mnohí vyslovovali proti nasadzovaniu vo vnútrozemí, začalo impérium viesť takzvané búrske vojny a vojnu proti Zuulom. Najtvrdšie boje sa viedli o oblasti Natal a Transvaal. V roku 1881 sa odohrala bitka pri Majube kde utrpeli Briti zdrvujúcu porážku a termín Majuba sa dlho držal ako symbol neschopnosti imperiálnej armády. Južná Afrika však spočiatku pre impérium nebola hospodársky vôbec výhodná. Mnohé plodiny ako cukor či tabak sa nepodarilo adekvátne zaviesť a kvalita miestneho dreva bola veľmi nízka. Po otvorení Suezu sa čiastočne strácal aj význam obchodnej cesty. Zmenu prinieslo až objavenie diamantov v roku 1869. Diamantová horúčka oživila sen britskej správy o zjednotení Južnej Afriky do jedného federatívneho štátu. Koncom 19. storočia sa už však britské úrady v procese imperiálnej expanzie nerady finančne angažovali. V tomto čase vychádza na povrch pravé imperiálne nadšenie jednotlivcov, ktorí túto úlohu vykonávali namiesto Koruny. Takýmto jednotlivcom bol aj Cecil Rhodes. Rhodes bol obchodník, ktorý sa stal vďaka ťažbe diamantov milionárom. Založil Rhodesovu Britskú juhoafrickú spoločnosť ktorej cieľom bolo vytvoriť súvislé britské územie od Prétorie (hlavné mesto Kapska) až ku Káhire. Do svojej smrti sa mu podarilo obsadiť územia až k dnešnému Kongu. Tak vytvoril Severnú a Južnú Rodéziu. Jeho odhodlanie pokračovať však bolo otupené náhlou smrťou jeho dlhoročného milenca, ktorý mal byť aj dedičom jeho sna. Aj napriek tomu boli britské koloniálne zisky v rokoch 1880 – 1902 impozantné. Pripojené boli Egypt, Sudán, Britské Somálsko, Uganda, Keňa, Zanzibar, Severná a Južná Rodézia, Njasko, Bečuánsko, časť Nigérie, vnútrozemie Zlatého pobrežia a zvyšné nezávislé územia v Južnej Afrike (Transvaal a Oranžský štát).
Národná identita a Impérium.
Briti do ovládaných krajín neprinášali len hospodárske a administratívne zmeny. Často sa hovorí, že ešte kým Briti vztýčili v hlavnom meste vlajku, postavili železnicu a kriketové ihrisko. Britské nadšenie pre šport vyústilo do exportu tradičných britských hier ako dostihy, kriket, futbal, pólo, box či rugby. Zakrátko začali vznikať hry o imperiálne tituly, až nakoniec v roku 1930 vznikli Hry impéria (variácia Olympijských hier), ktoré sa uskutočňujú dodnes ako Hry spoločenstva. Ale nové hry nie vždy nadchli miestne obyvateľstvo. Takto popísal situáciu v indickej škole jeden súčasník: „Dreváky im lietali vo vzduchu, nočné košele plieskali do tvárí a tí, ktorých kožená lopta udrela do tváre kričali, že sú poškvrnení a museli sa ísť umyť a upokojiť.“
Začiatkom 20. storočia sa začalo šíriť presvedčenie, že Británia upadá. Takzvané eduardovské obdobie bolo poznačené ohrozením zvnútra (robotnícke hnutia) aj zvonka. Problémom bola napríklad aj veľmi nízka telesná zdatnosť armádnych dobrovoľníkov a takzvané „zahnívanie národa“. Mladí muži už neodchádzali do zámoria kvôli sláve a bohatstvu, ale kvôli pokojnej a ľahko nadobudnuteľnej kariére v imperiálnej správe. Jedným z mužov, ktorí chceli túto situáciu riešiť bol plukovník Robert Baden-Powell, ktorý založil skauting. Skauting mal mladých britských chlapcov vychovať k telesnej zdatnosti, vlastenectvu a sexuálnej zdržanlivosti. Sám Baden-Powell dokonca tvrdil, že sexuálne pocity sú nemužné. Nasledovali ďalšie podobné organizácie s polovojenskou štruktúrou ako: Námorná liga, Kadeti lorda Rodneyho, Chlapčenská brigáda a podobne. Dievčatá tiež neboli vyňaté z imperiálnej výchovy, Baden-Powellowa sestra Agnes pre nich napísala brožúrku "Ako môžu dievčatá pomáhať pri budovaní impéria".
V tomto období začína aj smutná doba imperiálnej propagandy na školách. Nové učebnice bez obalu hovoria o nadradenosti Britov a úcte k impériu, pretože podľa mnohých práve Briti boli predurčení vládnuť svetu. Na týchto učebniciach sa podieľal napríklad aj veľký imperiálny nadšenec, spisovateľ Rudyard Kipling.
V roku 1924 bola usporiadaná výstava Britského Impéria. Pri tejto príležitosti bolo vybudované množstvo pavilónov vrátane štadiónu Wembley, ktorý potom získal futbalový zväz. Pri otváraní prehovoril kráľ nielen k prítomným, ale vďaka britskému rozhlasu (BBC založené v roku 1922) aj k asi miliónu domácností. Od roku 1932 bolo zahájené pravidelné vysielanie pre impérium, ktoré malo po celom svete šíriť vieru britského národa v impérium.

</doc>
<doc id="44865" url="https://sk.wikipedia.org/wiki?curid=44865" title="Robert Julius Trumpler">
Robert Julius Trumpler

Robert Julius Trumpler (* 2. október 1886, Zürich, Švajčiarsko – † 10. september 1956, Berkeley, Kalifornia, USA) bol švajčiarsko-americký astronóm.
Narodil sa v Zürichu. Študoval tu aj v Nemecku. V roku 1915 sa presťahoval sa do USA. Bol profesorom astronómie na univerzite v Kalifornii od roku 1930. Pôsobil na Lickovom observatóriu a v Berkeley. Venoval sa najmä výskumu hviezdokôp, vypracoval metódu na určovanie vzdialeností hviezd. V roku 1930 dokázal existenciu medzihviezdnej absorpcie.

</doc>
<doc id="44867" url="https://sk.wikipedia.org/wiki?curid=44867" title="Kolonizácia">
Kolonizácia

Kolonizácia môže byť:

</doc>
<doc id="44874" url="https://sk.wikipedia.org/wiki?curid=44874" title="Death metal">
Death metal

Death metal je extrémnou odnožou heavymetalovej hudby. Zvyčajne využíva mimoriadne skreslené gitary, tremolovanie, hlboký hrdelný spev, blast beaty, molové tóniny alebo atonálnosť, a komplexnú štruktúru piesní spolu s frekventovanými zmenami tempa. Podľa internetovej hudobnej databázy Allmusic doviedol death metal do krajnosti thrashovú posadnutosť morbídnosťou, a „ako názov štýlu napovedá, textová náplň pojednáva výlučne o smrti, bolesti a utrpení.“
Osvojac si hudobnú štruktúru thrash metalu a raného black metalu, death metal prišiel na svetlo sveta v polovici 80. rokov. Metalové partie typu Slayer, Kreator, Celtic Frost, a Venom mali veľký vplyv na formovanie žánru. Possessed a Death, spolu so skupinami ako Obituary, Carcass, Deicide a Morbid Angel bývajú často považovaní za priekopníkov žánru. Na prelome 80. a 90. rokov sa death metal dostal do povedomia širšej verejnosti, keď zavedené nahrávacie spoločnosti ako Combat, Earache a Roadrunner začali s deathmetalovými kapelami podpisovať zmluvy v dovtedy nevídanej miere. Odvtedy sa death metal začal rozčleňovať, vytvoriac tak množstvo deathmetalových štýlov.
História.
Začiatky.
Anglická heavymetalová skupina Venom z Newcastlu svojím albumom "Welcome to Hell" z roku 1981 položila základ pre neskorší thrash metal, death metal a black metal. Svojím temným, surovým zvukom, drsným spevom, a pyšní na svoju strašidelnú satanistickú image dokázali inšpirovať extrémne metalové skupiny. Americká kapela Slayer, založená roku 1981, sa taktiež zaraďuje medzi významné kapely, ktoré ovplyvnili raný death metal. Ide síce o thrashmetalovú kapelu, ale ich hudba bola surovejšia než hudba ich thrashových rovesníkov Metallicy, Megadeth a Exodus. Svojou krkolomnou rýchlosťou a inštrumentálnym majstrovstvom, a takisto textami zaoberajúcimi sa smrťou, násilím, vojnou a satanizmom, si získali široký okruh oddaných priaznivcov. Podľa serveru Allmusic tretí album Slayer "Reign in Blood" „inšpiroval celý deathmetalový žáner“. Mal veľký vplyv na čelných predstaviteľov žánru.
Skupine Possessed, založenej v roku 1983 v oblasti sanfranciského zálivu, sa pripisuje zásluha na „pospájaní styčných bodov“ medzi thrash metalom a death metalom svojím debutovým albumom "Seven Chuches" z roku 1985. Zatiaľ čo kritici pripisujú kapele vplyv Slayer, súčasní aj bývalí členovia skupiny ale uvádzajú, že najväčšmi ovplyvnili ich sound Venom a Motörhead, ako aj raná tvorba Exodus. Aj keď skupina vydala iba dva štúdiové albumy, hudobnými kritikmi a hudobníkmi býva označovaná ako „veľkolepá“, čo sa rozvoja deathmetalového štýlu týka, a tiež býva považovaná za prvú deathmetalovú kapelu vôbec. 
"Earache Records" poznamenáva, že „ich obľuba Treya Azagthotha a Morbid Angel ich viedla k tomu, čo robili vo svojich počiatkoch na legendárnej nahrávke "Seven Churches". Possessed preukázateľne urobili pre rozvoj 'Death Metalu' viac, než ktorákoľvek iná kapela z ranej scény druhej polovice 80. rokov.
V období, keď sa formovali Possessed, sa na Floride vynorila ďalšia prelomová kapela: Death. Skupinu, pôvodne známu ako Mantas, založili roku 1983 Chuck Schuldiner, Kam Lee a Rick Rozz. Roku 1984 vydávajú svoje prvé demo nazvané "Death by Metal" nasledované ďalšími demo kazetami. Už onedlho boli medzi obchodníkmi s kazetami rovnako výrazne podporovaní ako „ktorýkoľvek iný dobre zavedený metalový počin.“ S gitaristom Schuldinerom čoby spevákom, mala skupina Death veľký vplyv na rozvíjajúcu sa scénu. Rýchle riffy v molových tóninách a gitarové sóla dopĺňalo rýchle bubnovanie, vytvoriac tak štýl, ktorý sa uchytil medzi obchodníkmi s kazetami. Podľa redaktora Allmusic Eduarda Rivadavia je Schuldiner „všeobecne považovaný za otca death metalu“. Chad Bowar z "About.com" vyhlásil, že debutový album Death "Scream Bloody Gore" z roku 1987 je „evolúciou od thrash metalu smerom k death metalu“, a v novinách "San Francisco Chronicle" bol vyhlásený za „prvú skutočnú deathmetalovú nahrávku“.
Medzi ďalších priekopníkov death metalu v Spojených štátoch, sa popri Possessed a Death, zaraďujú Autopsy, Necrophagia, Master, Morbid Angel, Massacre, Atheist, Post Mortem, Obituary a Deicide.
Nárast popularity.
Okolo roku 1989 začali mnohé kapely, medzi inými floridskí Obituary, Morbid Angel či Deicide, podpisovať zmluvy s dychtivými labelmi, ktoré vytušili príležitosť ako vytĺcť zo žánru peniaze. Tieto kapely z Floridy bývajú zväčša označované ako „floridský death metal“. Koncom 80. rokov sa deathmetalové hnutie rozšírilo tiež do Švédska, kde medzi priekopníkov patrili kapely ako Carnage, God Macabre, Entombed, Dismember a Unleashed. Počiatkom 90. rokov sa začal formovať zväčša melodický „göteborský metal“, zastupovaný kapelami ako Dark Tranquillity, At the Gates a In Flames.
Koncom desaťročia sa k slovu začínajú dostávať taktiež nové štýly. Britská kapela Napalm Death sa začala stále väčšmi spájať s death metalom, predovšetkým po vydaní albumu "Harmony Corruption" roku 1990. Tento album sa vyznačuje agresívnym a značne technickým gitarovým riffovaním, komplexnou rytmikou, sofistikovaným growlingom Marka „Barneyho“ Greenwaya a textami zameranými na spoločenské problémy, čím sa prelínal s grindcoreom. Medzi ďalšie skupiny, ktoré najväčšmi prispeli k tomuto raného hnutiu, sa zaraďujú Briti Bolt Thrower a Carcass, a Newyorčania Suffocation.
A napokon, v roku 1991 vydávajú Death svoj štvrtý album "Human", ukážkový príklad moderného death metalu. Zakladateľ Death Schuldiner pomohol posunúť hranice nekompromisnej rýchlosti a technickej virtuozity, keď spojil technickú a spletitú gitarovú hru s komplexným aranžmánom a emotívnymi gitarovými sólami. K ďalším ukážkam možno zaradiť "Necroticism – Descanting the Insalubrious" od Carcass, "Effigy of the Forgotten" od Suffocation a "Clandestine" od Entombed, vydané roku 1991. Všetky hore uvedené albumy nesú nasledovnú charakteristiku: nepredvídané zmeny v tempe a štruktúre, zvyčajne extrémne rýchle bubnovanie, morbídne texty a hrdelné vokály.
Earache Records, Relativity Records a Roadrunner Records sa stali najdôležitejšími labelmi žánru. Earache vydáva albumy Carcass, Napalm Death, Morbid Angel a Entombed, a Roadrunner albumy skupín Obituary a Pestilence. Aj keď sa spočiatku nejednalo o labely vyhranené na death metal, v priebehu prvej polovice 90. rokov sa postupne stali vlajkovými loďami žánru. Okrem vyššie spomenutých vznikli nové spoločnosti, napríklad Nuclear Blast, Century Media a Peaceville. Mnohé z týchto labelov boli v 90. rokoch úspešné aj v iných odnožiach metalu.
V septembri 1990 manažér Death Eric Greif zorganizoval jeden z prvých deathmetalových festivalov v Severnej Amerike nazvaný "Day of Death". Festival sa konal na predmestí Milwaukee Waukesha vo Wisconsine a vystúpilo na ňom 26 interpretov, medzi inými napríklad Autopsy, Broken Hope, Hellwitch, Obliveon, Revenant, Viogression, Immolation, Atheist a Cynic.
Neskorší vývoj.
Popularita death metalu dosiahla svoj vrchol v rokoch 1992-93, keď sa niektorým kapelám ako Morbid Angel, Cannibal Corpse a Obituary podarilo vydobyť mierny komerčný úspech. Avšak žánru ako celku sa nikdy nepodarilo preraziť v strednom prúde populárnej hudby. Narastajúca popularita žánru bola pravdepodobne dôvodom rivality medzi nórskou blackmetalovou a švédskou deathmetalovou scénou. Fenriz zo skupiny Darkthrone poznamenal, že nórski blackmetaloví hudobníci mali v tej dobe „plné zuby celej deathmetalovej scény“. V 90. rokoch sa death metal začal rozčleňovať, vytvoriac tak množstvo štýlov, ktoré majú v „podzemí“ stále obrovské množstvo verných priaznivcov.
Charakteristické znaky.
Inštrumentálna stránka.
Typická zostava deathmetalových kapiel najčastejšie pozostáva z dvoch gitaristov, basgitaristu, speváka a bubeníka, väčšinou využívajúceho „hyper dvojkopákové blast beaty“. Aj keď takáto zostava býva najbežnejšia, kapely príležitostne využívajú aj iné nástroje, napríklad klávesy.
Žáner je často spájaný s rýchlymi, hlboko skreslenými a podladenými gitarami; gitarová hra využíva techniky ako palm muting a tremolo picking. Bicie sú zväčša agresívne a energické; nesmierne rýchle údery bicích dotvárajú spletitosť žánru.
Death metal je známy prudkým tempom a nepredvídanými zmenami tempa a taktu. Nezvyčajné nie sú ani chromatické progresie a premenlivá štruktúra skladieb, často bez klasického usporiadania strofa-refrén. V niektorých kruhoch sa kvôli efektu používajú melodické riffy a harmónie. Tento melodický a harmonický štýl hry dal vzniknúť melodickému death metalu. Pri tom všetkom býva vyzdvihovaný neustály vývoj tém a motívov.
Spev a texty.
Spev v death metale pozostáva väčšinou z hrdelných škrekov, chrochtania, bľabotania a nízkeho vrčania, tzv. „growlingu“. Growling je omylom považovaný za formu screamingu, ktorý používa najnižší hlasový register známy ako „vocal fry“. Síce skúsení speváci dokážu predniesť growling využitím tejto techniky, známej ako „fry screaming“, no „pravý“ deathmetalový growling vzniká využitím úplne odlišnej techniky. Medzi najčastejšie, a často medzi sebou mylne zamieňané, metódy „drsného“ spevu používaného v žánri patrí „vocal fry scream“, „"false chord scream"“ a „pravý“ "death growl". Growling je občas ironicky označovaný aj ako „vokál štýlu cookie monster“, podľa rovnomennej populárnej postavičky zo seriálu "Sezam, otvor sa!" (v českej mutácii známej ako „Keksík“), ktorej hlas znie veľmi podobne hrdelnému spevu. Často kritizovaný deathmetalový hrdelný spev je dôležitý na presvedčivé dokreslenie agresívneho textového obsahu. Screaming vo vysokých tónoch, príležitostne využívaný v death metale, možno počuť v piesňach skupín Death, Exhumed, Dying Fetus, Cannibal Corpse, Job for a Cowboy a Deicide.
Textová náplň death metalu obyčajne popisuje násilné skutky známe z tzv. „béčkových“ hack’n‘slash hororových filmov o masových vrahoch, ale zapodieva sa tiež takými témami ako sú satanizmus, náboženstvo, okultizmus, Lovecraftovský horor, príroda, mystika, filozofia, science fiction či politika. Tematika násilia sa síce objavuje aj v iných hudobných žánroch, deathmetalová textová náplň ale vyviera z detailného popisovania odporných skutkov rôznych psychopatov, ktorí praktizujú násilie v rámci sadistického mučenia, opisuje sa mrzačenie, znásilňovanie, kanibalizmus, nekrofília a „ďalšie relaxačné radovánky“. Anglická sociologička Keith Kahn-Harris tvrdí, že toto očividné glorifikovanie násilia možno pripísať na vrub „fascinácii“ ľudským telom, ktoré všetci ľudia majú do určitej miery rovnaké, fascináciou, ktorá je zmesou túžby a znechutenia.
Deathmetaloví hudobníci a publicisti obhajujú túto hudbu tým, že ide iba o druh umenia a zábavy, síce trošku extrémnejší, zdieľajúci však charakteristické znaky s filmovým hororom. Jan Petričko, redaktor českého rockového časopisu "Spark" sa vyjadril, že „len naprostý naivka by si myslel, že všetko toto... neovplyvnilo extrémne odnože rockovej hudby. Naopak, tvrdý rock bol od prvej chvíle soundtrackom pre tieto zhusta kontroverzné a provokatívne umelecké a kultúrno-spoločenské aktivity, heavy metal potom ich priamym bastardom...“
Takýmto vysvetlením sa dostávajú hudobníci pod paľbu kritiky medzinárodných aktivistov, ktorí tvrdia, že táto hudba sa podpisuje pod to, že veľké množstvo dorastajúcej mládeže glorifikuje násilie, nepoznajúc spoločenský kontext či neuvedomujúc si, že takéto metafory môžu stimulovať násilné správanie. Podľa Alexa Webstera basgitaristu Cannibal Corpse nie sú „krvilačné texty tým, čo nás drží bokom od mainstreamu, ako vravia ľudia. Myslím si, že im skôr vadí naša muzika, pretože mainstreamový zábavný priemysel je plný násilia.“
Etymológia.
Najpopulárnejšia teória o pôvode názvu žánru sa viaže k skladbe s názvom „Death Metal“ z rovnomenného demo albumu skupiny Possessed z roku 1984, a ktorá sa potom objavila aj ich debutovom albume "Seven Churches" z roku 1985. Spevák a basgitarista z Possessed Jeff Becerra vraví, že to on zaviedol pojem „death metal“ v roku 1983 pri riešení domácej úlohy, ktorú dostal na hodine angličtiny na strednej škole. Ďalšie možné vysvetlenie ako vznikol názov žánru sa viaže k fanzinu "Death Metal", ktorý založili Thomas Fischer a Martin Ain zo skupín Hellhammer a Celtic Frost. Takisto kompilácia vydaná vydavateľstvom Noise Records roku 1984 niesla názov "Death Metal". Aj iné nahrávky mohli inšpirovať pomenovanie žánru, napríklad demo skupiny Death vydané roku 1984 sa volalo "Death by Metal".
Štýly death metalu.
Je nutné poznamenať, že uvádzané príklady sa nemusia týkať vždy len príslušného štýlu. Mnoho kapiel možno ľahko zaradiť do dvoch alebo aj viacerých žánrových „škatuliek“, a presná kategorizácia jednotlivých kapiel je často diskutabilná a je vecou názoru a interpretácie.
Ostatné štýly a fúzie.
Existujú ďalšie heavymetalové štýly, ktoré vznikli zlučovaním death metalu s nemetalovými žánrami, napríklad fúzia death metalu a džezu. Príkladmi sú Atheist a Cynic; Atheist zašli tak ďaleko, že do svojej tvorby včlenili bubenícke sóla a là jazz, zatiaľ čo posledne menovaná kapela do svojej tvorby zakomponovala prvky jazz fusion. Nile začlenili do svojej tvorby egyptskú hudbu a tematiku stredného východu, a Alchemist obohatili svoj sound o prvky psychedélie a hudby austrálskych domorodcov. Niektoré skupiny, napríklad Nightfall, Septic Flesh a Eternal Tears of Sorrow používajú vo svojej tvorbe klávesy a symfonické elementy, čím vytvorili fúziu symfonického metalu a death metalu, niekedy označovanú ako symfonický death metal.

</doc>
<doc id="44876" url="https://sk.wikipedia.org/wiki?curid=44876" title="Šašov">
Šašov



</doc>
<doc id="44877" url="https://sk.wikipedia.org/wiki?curid=44877" title="Ladno">
Ladno

Ladno je časť obce Trnavá Hora v okrese Žiar nad Hronom. Nachádza sa východne od obce, v malebnom prostredí pohoria Kremnické vrchy v nadmorskej výške 

</doc>
<doc id="44878" url="https://sk.wikipedia.org/wiki?curid=44878" title="Kremnické vrchy">
Kremnické vrchy

Kremnické vrchy sú sopečným pohorím v centrálnej časti Slovenska, geomorfologický celok provincie Západné Karpaty, subprovincie Vnútorné Západné Karpaty a oblasti Slovenské stredohorie.
Poloha.
Hraničia s týmito geomorfologickými celkami: 
Členenie.
Geomorfologické podcelky Kremnických vrchov:
Významné vrchy: 
Sedlá:
Charakteristika.
Kremnické vrchy vznikli sopečnou činnosťou, základom geologickej stavby sú lávové telesá.
Pôvodný porast tvorili na väčšine územia jedľo-bučiny, dnes sa na mnohých miestach lesnaté porasty striedajú s trávnatými plochami. Z ďalších drevín sa vyskytuje javor a brest, v nižších polohách sa objavujú porasty tisu. Ďalšia vegetácia je pomerne jednotvárna, pestrejšia kvetena je len v okrajových častiach, horské druhy bylín sa objavujú pravidelnejšie len pod hlavným hrebeňom. V súvislých lesných porastoch môžete naraziť na medveďa hnedého, mačku divú alebo kunu lesnú.
Jediným veľkým vodným tokom je rieka Hron, ktorá priberá zo svahov Kremnických vrchov množstvo drobných riečok a potokov.
Kremnické vrchy patria podnebne k mierne teplým oblastiam. Teploty v zimných mesiacoch sa pohybujú okolo -2 až -5 °C, v letnom období dosahujú cca 16 - 18 °C. Počet dní so snehovou pokrývkou je približne 60 - 100, počet letných dní je cca 30 - 50.
Chránené územia.
Kremnické vrchy sú vďaka množstvu prírodných zvláštností a rozmanitostí zaradené medzi veľmi vyhľadávané, atraktívne a vysoko hodnotené oblasti. Návštevníci si môžu pozrieť početné prírodné výtvory a zaujímavosti sústredené predovšetkým do národných prírodných rezervácií - Boky a Harmanecká tisina. Medzi chránené prírodné výtvory patrí Turovský sopúch pri obci Turová, Jastrabská skala, Čertova skala.
Obce.
Vnútri pohoria sa nachádza mesto Kremnica a 25 obcí v 3 okresoch. Ide o tieto obce:

</doc>
<doc id="44879" url="https://sk.wikipedia.org/wiki?curid=44879" title="České národné hokejové mužstvo">
České národné hokejové mužstvo

České národné hokejové mužstvo je národné hokejové mužstvo, ktoré reprezentuje Česko na medzinárodných hokejových podujatiach ako sú Majstrovstvá sveta v ľadovom hokeji a Zimné olympijské hry.
Česko patrí medzi popredné reprezentačné hokejové mužstvá v elitnej top divízii majstrovstiev sveta. Medzi jeho najväčšie úspechy patrí zisk zlatej medaily na Zimných olympijských hrách 1998 v Nagane (pod vedením trénera Ivana Hlinku) a zisk troch zlatých medailí po sebe na majstrovstvách sveta v rokoch 1999 (taktiež pod vedením trénera Ivana Hlinku), 2000 a 2001 (pod vedením trénera Josefa Augustu).
Na Zimných olympijských hrách 2010 vo Vancouveri sa umiestnilo na 7. mieste a získalo zlaté medaily na majstrovstvách sveta 2010 v Nemecku. Na MS 2011 získalo bronzovú medailu. Bronz obhájilo na MS 2012. Po roku 2012 Česi nezískali medaily z turnajov IIHF, čo je ich najdlhšia medailové sucho v histórii.
Najúspešnejší hráči českej hokejovej reprezentácie.
Toto je zoznam najúspešnejších hráčov českej hokej reprezentácie podľa celkovej úspešnosti.
Tím.
Aktuálna súpiska.
Súpiska pre Majstrovstvá sveta v ľadovom hokeji 2024 v Prahe a Ostrave.
Hlavný tréner: Radim Rulík
Realizačný tím.
"Aktualizované ku dňu 16. mája 2023"

</doc>
<doc id="44880" url="https://sk.wikipedia.org/wiki?curid=44880" title="Fínske národné hokejové mužstvo">
Fínske národné hokejové mužstvo

Fínske národné hokejové mužstvo je národné hokejové mužstvo, ktoré reprezentuje Fínsko na medzinárodných hokejových podujatiach ako sú Majstrovstvá sveta v ľadovom hokeji a Zimné olympijské hry.
Fínsko patrí medzi popredné reprezentačné hokejové mužstvá v elitnej top divízii majstrovstiev sveta. Najväčšie úspechy Fínska patrí zlato na ZOH 2022 a tiež štyri tituly majstra sveta v rokoch 1995, 2011, 2019 a 2022. Okrem toho Fínsko získalo na majstrovstvách sveta, zimných olympijských hrách a majstrovstvách Európy aj niekoľko strieborných a bronzových medailí.
Medzinárodná hokejová federácia prijala Fínsko za člena 10. februára 1928. Fínska reprezentácia mala za sebou prvý zápas už 29. januára. V ňom nastúpil tím švédskeho tímu proti kombinovanému tímu Fínska. Švédsko vyhralo zápas 8:1 a Harald Sundqvist strelil prvý gól Fínska v histórií.
Fínsko sa prvýkrát predstavilo na majstrovstvách sveta v ľadovom hokeji v roku 1939 vo Švajčiarsku. Výsledkom bolo posledné miesto s Juhosláviou. O 10 rokov neskôr sa zúčasntilo majstrovstiev sveta 1949 vo Švédsku. Víťazstvom v kole útechy skončili Fíni na 7. mieste. 
Fínsko sa prvýkrát predstavilo na zimných olympijských hrách v roku 1952 v Osle. V tomto roku zároveň angažovalo svojho prvého trénera narodeného v zahraničí, ktorým bol Joe Wirkkunen, ktorý mal kanadsko-fínsky pôvod. Fínsko prehralo prvé štyri zápasy, ale prvé olympijské víťazstvo získalo v piatom zápase proti hostiteľskej krajine so skóre 5–2. Fínsko napokon vyhralo dva zápasy a skončilo siedme. V 50. rokoch sa Fínsko zúčastnilo na majstrovstvách sveta sedemkrát, čo je najviac v histórií.
Historické výsledky.
Medaily z majstrovstiev Európy.
Od roku 1992 sa majstrovstvá Európy nehrajú.
Súčasná zostava.
"Pre Majstrovstvá sveta v ľadovom hokeji 2024"

</doc>
<doc id="44881" url="https://sk.wikipedia.org/wiki?curid=44881" title="Šášov (hrad)">
Šášov (hrad)

Šášov (normovaný názov) alebo Šášovský hrad sú rozľahlé zrúcaniny hradu na strmom ľavobrežnom brale nad tokom Hrona v nadmorskej výške , nad dedinou Šášovské Podhradie (dnes mestská časť Žiaru nad Hronom). Názov pochádza z povesti o tom, ako šašo zachránil na poľovačke život zvolenského hradného pána a ten mu nad miestom záchrany daroval hrad.
Dejiny.
Hrad je postavený na mieste, kde sa križuje cesta Pohroním s cestou z Banskej Štiavnice do Kremnice a Turca, s úlohou strážiť pohronské obchodné cesty a vyberať mýto. Kráľovský hrad sa spomína v roku 1253 ako majetok bratov Vincenta a Petra de Vancha (alebo latinsky de Bancsa, slovensky Vančovcov), ktorých príbuzný Štefan bol vtedy ostrihomským arcibiskupom. Šášov spolu s hradom Revište, situovaným 15 kilometrov južnejšie, na druhom brehu Hrona, chránil priechod a cestu do banskej oblasti, predovšetkým do Banskej Štiavnice a asi aj preto ho získal v roku 1320 štiavnický komorský gróf. Hrad sa stal strediskom panstva Šášov. V skorých spisoch sa hrad spomína aj s hradiskom Šúšol ("Castrum de Susol"). Prvá správa o hrade je raná a viac-menej anonymná. Do listiny z roku 1253, v ktorej sa hrad Šášov používa na vymedzenie majetku kláštora vo Svätom Beňadiku, vpísali jeho meno Susol až dodatočne. Lokalita, pôvod či existencia Šúšolu dnes nie je potvrdená.
Polohou je hrad predurčený aj na stráženie vstupu do komunikačne významnej tiesňavy, ktorou sa Hron prediera smerom na Banskú Štiavnicu a Zvolen, ktorá začína pod Šášovom pri Trnavej Hore. Od Šášova je teda údolie Hrona vedúce popri Revišti široké až po Slovenskú bránu začínajúcu pri Tekovskej Breznici alebo Hronskom Beňadiku, kde sa rieka prerezáva zo Žiarskej kotliny do Podunajskej nížiny. Práve preto páni Šášovského hradu (kasteláni) znepokojovali opátstvo hronsko-svätobeňadické, plienili ho a keď sa dalo, poškodzovali jeho majetky. Neobyčajne mnoho škôd narobili kasteláni Baška z Kostolian (1362) a Peter z Branča (1373). V r. 1387 kráľ Žigmund daroval hrad a panstvo barónom Frankovi a Simonovi Szécsényovcom. 
Kráľ Žigmund ho daroval v roku 1424 kráľovnej Barbore. V čase gotiky a renesancie často menil majiteľov. V r. 1447 ho mal v rukách Ján Jiskra. Kráľovná Beatrix, manželka kráľa Mateja Korvína, ho v roku 1490 darovala Dóciovcom, ktorí ho vlastnili do vymretia rodu v roku 1647. V roku 1650 získal hradné panstvo kúpou Gašpar Lipai. Za tököliovského povstania v roku 1677 sa povstalci zmocnili hradu a vyplienili ho. Odvtedy bol v správe eráru (v rokoch 1676, 1678 bol prevzatý do komorskej správy). Generál Sigbert Heister bol v roku 1704 menovaný najvyšším veliteľom cisárskeho vojska na území dnešného Slovenska. Bojoval proti kuruckým povstalcom a 26. decembra 1704 sa mu podarilo dosiahnuť víťazstvo nad kurucmi v bitke pri Trnave. V roku 1708 dobil aj Šášov, nechal ho podpáliť a odvtedy sa hrad rozpadal a chátral.
Opis.
Najvyššie položený gotický palác, ktorý tvorí základ horného hradu, často prestavovali. Na dlhom úzkom vnútornom dvore boli rozmiestnené obytné budovy a na konci terasy na najvyššom mieste bol palác, zabezpečený neskôr trojhrannou vežou. Horný hrad sa zvažoval smerom od paláca k nádvoriu, ktoré uzatvárala veľká okrúhla bašta chrániaca vstup do horného hradu. Pred ňou ležiace opevnené nádvorie lemovali obytné budovy na konci s okrúhlou strážnou vežou. Hrad bol dobre opevnený aj v renesancii.
Súčasný stav.
Hradné ruiny sa aj dnes sústreďujú okolo ústredného pretiahnutého vnútorného hradu zakončeného kruhovou baštou. Pred ňou je prístupová cesta do hradu, ktorá tu viedla cez opevnené predhradie s malou baštou. To však v teréne už prakticky nevidieť. V mieste šijového predelu hradu od masívu vrchu sú stopy po stavbách a na hrebeni sú zvyšky malej pevnôstky. Hrad je plný architektonických detailov a rozpadáva sa.
Súčasné aktivity na záchranu hradu Šášov sa začali v roku 2003, kedy vzniklo Združenie na záchranu hradu Šášov pod vedením Rastislava Uhroviča. V roku 2013 bola vybavená nájomná zmluva na pozemok pod hradom a finančná podpora od Ministerstva kultúry SR a začala sa konzervácia hradu.
Prístup.
ŽSR Šášovské Podhradie 2 km, SAD. Zo Šášovského Podhradia vedie na hrad zeleno-značkovaný chodník (asi 15 min.). Parkovať je možné priamo pod hradnou skalou alebo pri potoku. Chodník začína pri domčeku so zriadenou letnou informačnou kanceláriou, kde sa nachádza i pamätná izba s etnografickou výstavou.
Okolie.
Okolité zachované hrady - zámky:
Kremnický hrad, Nový zámok (Banská Štiavnica), Nový Zvolenský hrad - zámok, Starý zámok - hrad (Banská Štiavnica)
Okolité zrúcané hrady: hrad Dobrá Niva, hrad Revište, hrad Sitno, Starý hrad (Ligotavá hora - "Glanzenberg", Banská Štiavnica), (Starý) hrad Zvolen, hrad Teplica, hrad Žakýl
Z hradu po zalesnenom hrebeni na ostrý kopec "Suť" () 1 h; z neho strmo nadol do Močiarskej doliny. Značka ďalej pokračuje lesmi Štiavnických vrchov cez Henclovú a Demjan () do Hronskej Breznice. Zo Šášovského Podhradia smerom na Jaseňový vrch () a ďalej cez sedlo na hrad Žakýl.
Zaujímavosti.
Šášovské Podhradie, od roku 1971 miestna časť Žiaru nad Hronom, leží 2 km na JV od centra mesta. Pôvodne samostatná obec na severných svahoch Štiavnických vrchov. Vznikla v 13. storočí pod Šášovským hradom, prvýkrát sa spomína v roku 1388 ako majetok hradu, a jej dejiny súvisia aj naďalej s dejinami hradu, ku ktorému patrila. Prvý slovenský názov Podhragy je z roku 1517.

</doc>
<doc id="44882" url="https://sk.wikipedia.org/wiki?curid=44882" title="Šášov">
Šášov



</doc>
<doc id="44883" url="https://sk.wikipedia.org/wiki?curid=44883" title="Router">
Router



</doc>
<doc id="44884" url="https://sk.wikipedia.org/wiki?curid=44884" title="Cievka">
Cievka

Cievka môže byť:

</doc>
<doc id="44885" url="https://sk.wikipedia.org/wiki?curid=44885" title="Apple Cinema Display">
Apple Cinema Display

Apple Cinema Display je skupina plochých monitorov vyrábaných spoločnosťtou Apple Computer. Staršie modely boli vybavené konektorom ADC, ktorý spostredkovával prepojenie pre DVI, USB a 25-voltový napájací adaptér. Dnešné modely už využívajú kvôli lepšej kompatibilite štandardné pripojenie prostredníctvom DVI. Staršie modely mali priehľadný plastový rám, súčasné modely majú hliníkový rám i podstavec, ladiaci s dizajnom počítačov Power Mac G5.
Širokouhlé monitory Apple Cinema Display sa vyrábajú s uhlopriečkami 20, 23 a 30 palcov. Sú kompatibilné s počítačmi s operačnými systémami Microsoft Windows a Mac OS X. Pripojenie 30-palcového monitora je však o čosi komplikovanejšie, keďže vyžaduje tzv. dvojlinkové DVI, ktoré je dostupné len na niekoľkých vysokovýkonných grafických kartách.
Všetky súčasné modely disponujú dvoma rozhraniami pre FireWire a dvoma pre USB verzie 2.0.

</doc>
<doc id="44886" url="https://sk.wikipedia.org/wiki?curid=44886" title="Kazašské národné hokejové mužstvo">
Kazašské národné hokejové mužstvo

Kazašské národné hokejové mužstvo je účastník najvyššej kategórie majstrovstiev sveta v ľadovom hokeji. Najväčším úspechom mužstva je 8. miesto na zimných olympijských hrách v roku 1998. Na svetovom šampionáte v Nemecku obsadilo až 16. miesto a vypadlo do I. divízie. V roku 2009 boli majstri sveta.

</doc>
<doc id="44888" url="https://sk.wikipedia.org/wiki?curid=44888" title="Lotyšské národné hokejové mužstvo">
Lotyšské národné hokejové mužstvo

Lotyšské národné hokejové mužstvo patrí medzi reprezentačné hokejové mužstvá v elitnej top divízii majstrovstiev sveta. Najväčším úspechom mužstva je 3. miesto na majstrovstvách sveta v roku 2023. Na Zimných olympijských hrách 2006 v Turíne sa umiestnilo na poslednom 12. mieste. Do štvrťfinále sa neprebojovalo ani na domácich Majstrovstvách sveta 2006 v Rige (10. miesto), ani o rok na MS 2007 v Moskve (13. miesto).
Od roku 2018 vedie mužstvo Kanaďan Bob Hartley.

</doc>
<doc id="44889" url="https://sk.wikipedia.org/wiki?curid=44889" title="Nemecké národné hokejové mužstvo">
Nemecké národné hokejové mužstvo

Nemecké národné hokejové mužstvo patrí medzi reprezentačné hokejové mužstvá v elitnej top divízii majstrovstiev sveta. Najväčšie úspechy mužstvo získalo ešte pred druhou svetovou vojnou, kedy získalo bronzovú medailu na zimných olympijských hrách v roku 1932 a striebornú medailu na majstrovstvách sveta v roku 1930. Po rozdelení Nemecka sa v rokoch 1947 až 1990 majstrovstiev sveta zúčastňovali mužstvá NDR a NSR. Prvýkrát sa zjednotené nemecké mužstvo znovu objavilo na majstrovstvách sveta v roku 1991. Odvtedy je najväčším úspechom mužstva na majstrovstvách sveta 4. miesto z roku 2010 v domácom prostredí. Na Zimných olympijských hrách 2010 vo Vancouveri sa umiestnilo na 11. mieste. Na ZOH 2014 sa nekvalifikovalo, ale na ZOH 2018 získalo strieborné medaily.

</doc>
<doc id="44890" url="https://sk.wikipedia.org/wiki?curid=44890" title="Ruské národné hokejové mužstvo">
Ruské národné hokejové mužstvo

Ruské národné hokejové mužstvo patrí medzi popredné reprezentačné hokejové mužstvá v elitnej top divízii majstrovstiev sveta. Samostatné ruské národné hokejové mužstvo (ako nástupca sovietskeho) získalo prvú zlatú medailu na majstrovstvách sveta 1993. Ďalšiu vybojovalo na MS 2008 po finálovom víťazstve 5:4 (po predĺžení) proti domácej Kanade. Zlatú medailu obhájilo na MS 2009. Naposledy získalo zlaté medaily na MS 2012 a 2014.

</doc>
<doc id="44899" url="https://sk.wikipedia.org/wiki?curid=44899" title="Slovenské národné hokejové mužstvo">
Slovenské národné hokejové mužstvo

Slovenské národné hokejové mužstvo patrí medzi reprezentačné hokejové mužstvá v elitnej top divízii majstrovstiev sveta. Vzniklo v roku 1993 po rozpade Česko-Slovenska z bývalej Česko-slovenskej hokejovej reprezentácie. Direktoriát IIHF určil ako nasledovníka česko-slovenskej reprezentácie v A kategórii majstrovstiev sveta český tím, preto bola slovenská reprezentácia zaradená do skupiny C1 majstrovstiev sveta. V nasledujúcich rokoch si slovenský tím postupne vybojoval postup do elitnej A kategórie, kde od roku 1996 nepretržite pôsobí. Na MS 2025 hlavného trénera Craiga Ramsaya kvôli zdravotným problémom, nahradil Vladimír Országh, ktorý sa v lete 2025 stal právoplatným hlavným trénerom. K najväčším úspechom reprezentácie patrí zisk zlatej medaily z Majstrovstiev sveta 2002 vo švédskom Göteborgu a tretie miesto na Zimných olympijských hrách 2022 v Pekingu.
Zápasová bilancia.
Odohrané zápasy v Slovenskom štáte počas 2. svetovej vojny.
Do štatistiky nie je započítaný neoficiálny zápas ale sú započítané zápasy SR B-tímu alebo Olympijského tímu do 23 rokov.
Sezóna 2019/2020 nebola dokončená kvôli (COVID-19). 
Odohrané zápasy SR B-tím alebo Olympijský tím do 23 rokov.
Odohrané neoficiálne zápasy v Slovenskom štáte počas 2. svetovej vojny a povojnovom období.
Reprezentační rekordéri.
Podľa počtu štartov.
Aktualizované k 18. máju po zápase s Lotyšskom na Majstrovstvách sveta v hokeji 2025
Prehľad hokejistov Slovenska (od roku 1940) podľa počtu odohratých reprezentačných zápasov s dvojkrížom na hrudi.
Slovenská reprezentácia odohrala dokopy 769 oficiálnych zápasov. Nastúpilo v nich dokopy 532 hokejistov z toho 34 hráčov odohralo v reprezentácii sto a viac zápasov.
Pozn: Hrubým písmom sú označení tí hráči, ktorí už ukončili reprezentačnú kariéru.
Podľa počtu gólov.
Aktualizované k 18. máju po zápase s Lotyšskom na Majstrovstvách sveta v hokeji 2025
Prehľad hokejistov Slovenska (od roku 1940) podľa počtu odohratých reprezentačných zápasov.
Celkovo sa v drese s dvojkrížom predstavilo doteraz 532 hokejistov, z ktorých sa do streleckých listín zapísalo 291 hráčov. Viac ako 10 gólov v národnom drese strelilo 71 hokejistov, len 27 reprezentantov sa tešilo viac ako 20-krát zo streleného gólu.
Pozn: Hrubým písmom sú označení tí hráči, ktorí už ukončili reprezentačnú kariéru.
Štadióny.
"Aktualizované k 3. máj 2025"
Domovským stánkom Slovenskej hokejovej reprezentácie je Zimný štadión Ondreja Nepelu v Bratislave. Reprezentačné zápasy boli odohrané aj na iných štadiónoch ako sú Steel Aréna v Košiciach, Zimný štadión Pavla Demitru v Trenčíne, Zimný štadión mesta Poprad v Poprade a ďalších.
V štatistikách sú započítané aj zápasy z 2. svetovej vojny za Slovenského štátu.
Slovensko proti ostatným krajinám (SLOVENSKO verzus SVET).
"Stav k 8. november 2025"
V priloženej tabuľke uvádzame bilanciu reprezentačného družstva Slovenska so všetkými súpermi, s ktorými sa stretlo v rokoch 1940 - 1943 a od 1. januára 1993 až po súčasnosť.
Prvé číslo znamená celkový počet vzájomných zápasov, druhé počet slovenských víťazstiev (v riadnom hracom čase, predĺžení, resp. sam. nájazdoch), nasledujú remízy, prehry (v riadnom hracom čase, predĺžení, resp. sam. nájazdoch) a napokon celkové skóre.

</doc>
<doc id="44947" url="https://sk.wikipedia.org/wiki?curid=44947" title="Marie Henri Andoyer">
Marie Henri Andoyer

Marie Henri Andoyer (* 1. október 1862, Paríž, Francúzsko – † 12. jún 1929) bol francúzsky astronóm a matematik. Študoval najmä pohyb planétok. Známe sú aj jeho výpočty pohybu Mesiaca.

</doc>
<doc id="44948" url="https://sk.wikipedia.org/wiki?curid=44948" title="Henri Andoyer">
Henri Andoyer



</doc>
<doc id="44953" url="https://sk.wikipedia.org/wiki?curid=44953" title="Milan Antal">
Milan Antal

Milan Antal (* 19. september 1935, Zábřeh, Česko – † 2. november 1999, Piešťany, Slovensko) bol slovenský astronóm, ktorý sa zaoberal astrofotografiou a pozorovaním komét a planétok. Pôsobil na observatóriách Skalnaté pleso, Piszkéstető (Maďarsko) a Piwnice (Poľsko). Po Milanovi Antalovi je pomenovaná planétka (6717) Antal.
Antal má na svojom konte 17 objavených planétok, z ktorých väčšina je už pomenovaná a sú uvedené v nasledujúcej tabuľke (farebne sú označení tzv. Trójania – planétky v libračných bodoch L4 a L5 sústavy Slnko – Jupiter).
Okrem týchto 17 planétok objavil Milan Antal aj ďalších 72 planétok, ktoré sa však pre nedostatok pozorovaní postupne stratili a niektoré z nich boli následne znovu-objavené na inom observatóriu (Antal u nich stratil kredit objaviteľa).

</doc>
<doc id="44957" url="https://sk.wikipedia.org/wiki?curid=44957" title="Danica Jurčová">
Danica Jurčová

Danica Jurčová (* 5. august 1976, Bratislava) je slovenská herečka.
V roku 1998 absolvovala štúdium herectva na VŠMU v Bratislave. V SND hosťovala v hrách "Ako sa vám páči, Višňový sad, Veselé windsorské paničky, Lorenzaccio". V Divadle Astorka Korzo ’90 hrala v "Meštiakoch", na Novej scéne v hrach "8 žien" a "Všetko sa posralo". Hrala v televíznych inscenáciach "Blúznenie srdca a rozumu", "Návraty z neskutočna", "V zajatí lásky" (1997), "Najvyšší trest", "Rozum nadovšetko", "Vyvraždění rodiny Greenů" (2002) a v seriáloch "Horská služba" a "O ztracené lásce" (2002). V súčasnosti pôsobí najmä v Česku.

</doc>
<doc id="44961" url="https://sk.wikipedia.org/wiki?curid=44961" title="Zoznam astronómov">
Zoznam astronómov



</doc>
<doc id="44965" url="https://sk.wikipedia.org/wiki?curid=44965" title="Eugène Michel Antoniadi">
Eugène Michel Antoniadi

Eugène Michel Antoniadi alebo Eugenios Antoniadis (* 1. marec 1870, Konštantínopol, Turecko – † 10. február 1944, Paríž, Francúzsko) bol grécky astronóm, ktorý väčšinu života strávil vo Francúzsku. Študoval najmä planéty a venoval sa aj dejinám astronómie. Pozoroval zväčša 81 cm refraktorom observatória v Meudone pri Paríži. 
Stal sa uznávaným odborníkom na planétu Mars a aj keď spočiatku podporoval teóriu kanálov na Marse, po pozorovaní v roku 1909, keď bol Mars v opozícii dospel k záveru, že ide iba o optický klam. Zaoberal sa tiež pozorovaním Venuše a Merkúru. Ako prvý sa pokúsil nakresliť mapu Merkúra, ale jeho mapy boli nepresné kvôli jeho mylnému predpokladu, že Merkúr má viazanú rotáciu so Slnkom. Na jeho počesť bol po ňom pomenovaný kráter na Marse a na Mesiaci. Je tiež známy vytvorením stupnice určujúcej kvalitu pozorovacích podmienok, ktorú používajú amatérski astronómovia.

</doc>
<doc id="44966" url="https://sk.wikipedia.org/wiki?curid=44966" title="Eugenios Antoniadis">
Eugenios Antoniadis



</doc>
<doc id="44967" url="https://sk.wikipedia.org/wiki?curid=44967" title="Eugène Antoniadi">
Eugène Antoniadi



</doc>
<doc id="44976" url="https://sk.wikipedia.org/wiki?curid=44976" title="Peter Apian">
Peter Apian

Peter Apian tiež známy ako Petrus Apianus (* 16. apríl 1495, Leisnig, Nemecko – † 21. apríl 1552, Ingolstadt) bol nemecký astronóm, tvorca hviezdnych katalógov. Je po ňom pomenovaná planétka 19139 Apian.

</doc>
<doc id="44977" url="https://sk.wikipedia.org/wiki?curid=44977" title="Petrus Apianus">
Petrus Apianus



</doc>
<doc id="44988" url="https://sk.wikipedia.org/wiki?curid=44988" title="Scheme (programovací jazyk)">
Scheme (programovací jazyk)

Scheme je funkcionálny programovací jazyk a je dialektom jazyka LISP. Vyvinuli ho Guy L. Steele a Gerald Jay Sussman v 70. rokoch 20. storočia
najprv ako pokus o pochopenie Actor modelu a predstavili ho akademickému svetu pomocou série článkov, ktoré sú v súčasnosti označované Sussmanove a Steeleove Lambda články. Implementácie sa zvyknú líšiť v malých detailoch, preto je Scheme občas označovaný ako rodina tesne príbuzných programovacích jazykov.
Filozofia jazyku Scheme je minimalistická. Jej cieľom je odstrániť slabosti a obmedzenia minulých jazykov, ktoré spôsobujú, že nové črty vyzerajú byť potrebné. Preto Scheme poskytuje čo najmenší počet základných pojmov a kdekoľvek to je praktické v implementácií, snaží sa aby všetko ostatné bolo poskytované programovacími knižnicami, ktoré sú vybudované nad týmito základnými pojmami. Napríklad hlavný mechanizmus pre ovládanie toku riadenia je rekurzia na chvoste.
Scheme bol prvý dialekt jazyku Lisp, ktorý si zvolil statický (známy aj ako lexikálny) pred dynamický rozsahom platnosti premenných. Bol jedným z prvých programovacích jazykov s podporou explicitných pokračovaní. Scheme taktiež podporuje Automatickú správu pamäte.
Jazyk Scheme používa ako základnú údajovú štruktúru zoznam, ale podporuje aj vektory. Vzhľadom na svoj minimalistický návrh, neexistuje štandardná syntax pre vytváranie štruktúr s pomenovanými položkami, alebo pre objektovo orientované programovanie, ale veľa implementácií má takéto možnosti.
Štandardy.
Sú dva štandardy, ktoré definujú jazyk Scheme:
oficiálny IEEE štandard a de facto štandard nazývaný "Revisedn Report on the Algorithmic Language Scheme" takmer vždy skracovaný ako R"n"RS, kde "n" je číslo revízie.
Posledná R"n"RS verzia (v januári 2006) je R5RS.
Štandardizačný proces nového jazyka sa začal na 2003 Scheme workshop, ktorý ma za cieľ pripraviť R6RS štandard v roku 2006. Ukončuje jednohlasný postup použitý pri predchádzajúcich RnRS štandardoch.
Asi najdôležitejšia nová vlastnosť v R6RS bude štandardný modulový systém. To umožní rozdelenie medzi hlavný jazyk a knižnice.
Časti jazyka.
Komentáre.
Komentáre začínajú bodkočiarkou (;) a pokračujú až po koniec riadku. Komentáre rozprestierajúce sa cez viaceré riadky sú ohraničené v #|...|# (môžu byť vnorené).
Premenné.
Premenné sú dynamicky typované. Premenné sú viazané pomocou "define" a "let" výrazov a pár ďalších Scheme form. Tie premenné, ktoré sú viazané s "define" na najvyššej úrovni, sa nachádzajú v globálnom rozsahu platnosti.
Rozsah platnosti pre premenné viazané pomocou let je telo let formy.
Funkcie.
Funkcie sú "first-class" objekty v Scheme (dá sa s nimi manipulovať ako s ostatnými hodnotami, napríklad s číslami). Môžu byť priraďované do premenných. Napríklad funkcia s dvoma argumentmi "arg1" a "arg2" sa dá definovať ako
čo sa dá nasledovne skrátiť:
Aplikácia funkcie má nasledujúcu syntax:
Aplikovaná funkcia je na prvom mieste v zozname zatiaľ čozvyšok zoznamu obsahuje argumenty. Funkcia codice_1 zoberie prvý argument a aplikuje ho na daný zoznam argumentov, takže predchádzajúce funkčné volanie môže byť zapísané aj ako:
V Scheme sú funkcie rozdelené do dvoch základných kategórií: procedúry a primitíva. Primitíva sú preddefinované funkcie. To zahŕňa codice_2, codice_3, codice_4,codice_5, codice_6, codice_7, codice_8 a ďalšie základné procedúry. Procedúry sú používateľom definované funkcie. Vo viacerých variantoch Scheme môže používateľ predefinovať primitívum. Napríklad kód
predefinuje primitívum + tak, aby vykonávalo odčítanie namiesto sčítania.
Zoznam.
Scheme používa dátovú štruktúru "linked-list" - zreťazený zoznam v rovnakej forme aká existuje v Lispe.
List je možné implementovať čistou pomocou funkcie cons, ktorá predstavuje paralelu k funkcii "pair" v C++, teda spojí dve premenné dokopy. List je teda zreťazením funkcie "cons", kde druhá premenná predstavuej ukazovateľ na ďalšiu "cons" bunku.
Údajové typy.
Ostatné údajové typy v jazyku Scheme okrem funkcií a zoznamov sú: celé čísla, racionálne čísla, reálne čísla,komplexné čísla, symboly, reťazce, porty. Väčšina implementácií Scheme taktiež poskytuje asociatívne zoznamy, hašovacie tabuľky, vektory, polia a štruktúry. Od vtedy ako bol vydaný IEEE štandard a R4RS štandard určuje jazyk Scheme, že všetky hore uvedené typy sú "disjunktné" teda, že každá hodnota nemôže byť viac než jedného typu. Ale niektoré zastarané implementácie jazyku Scheme anti-datujú tieto štandardy tak, že codice_9 a codice_10 predstavujú tú istú hodnotu, rovnako ako v prípad jazyku Common Lisp.
Väčšina implementácií Scheme poskytujú plnú číselnú vežu a taktiež presnú a nepresnú aritmetiku.
Pravda a nepravda sú reprezentované ako codice_11 a codice_9. Presnejšie iba codice_9 je nepravda a kdekoľvek je požadovaná hodnota typu Boolean, je ľubovolná iná hodnota ako codice_9 (aj prázdny zoznam) považovaná za pravda.
Symboly sa dajú vytvárať minimálne týmito spôsobmi:
Rovnosť.
Scheme má tri rôzne typy rovnosti:
Riadiace štruktúry.
Podmienené vyhodnocovanie.
Výraz codice_24 je vyhodnotený a ak výsledok vyhodnotenia je pravda (čokoľvek iné ako codice_9), tak je vyhodnotený výraz codice_26, inak je vyhodnotený codice_27.
Forma codice_28 je vhodnejšia, keď sú podmienky vnorené:
Prvý výraz, pre ktorý sa vyhodnotí test ako pravdivý, bude vyhodnotený. Ak výsledkom všetkých testov je codice_9 tak vyhodnotená codice_30 klauzula.
Variantom codice_28 klauzuly je
V tomto prípade sa má codice_32 vyhodnotiť na jednoargumentovú funkciu. Ak je test vyhodnotený ako pravdivý, je zavolaná táto funkcia s návratovou hodnotou testu.
Cykly.
Cykly v Scheme majú väčšinou formu rekurzie na chvoste. Je požadované, aby implementácie jazyku Scheme optimalizovali rekurziou na chvoste, tak aby sa odstránilo obsadzovanie zásobníkového miesta kdekoľvek to je možné, aby bolo možné používať túto techniku pre ľubovolne dlhé cykly.
Klasickým príkladom je funkcia faktoriál, ktorá sa dá definovať bez rekurzie na chvoste.
Toto je priamy preklad matematickej rekurzívnej definície faktoriálu: faktoriál nuly (väčšinou zapisovaný formula_1) je rovný 1, zatiaľ čo faktoriál ľubovolného väčšieho prirodzeného čísla "n" je definovaný ako formula_2.
Ale, jednoduchá rekurzia prirodzene menej efektívna, lebo Scheme systém si musí udržovať záznamy o návratoch všetkých vnorených funkčných volaní. Definícia s rekurziou na chvoste je taká, čo zaistí, že v rekurzívnom prípade naj-vonkajšie volanie priamo vracia hodnotu von z funkcie. V našom prípade nebudeme priamo rekurzívne volať funkciu codice_33, ale pomocnú rutinu s dvoma parametrami reprezentujúcimi stav iterácie:
Funkcia vyššieho rádu ako napríklad "map", ktorá volá funkciu na každý prvok zoznamu a môže byť definovaná bez rekurzie na chvoste:
Toto môže byť definované aj pomocou rekurzie na chvoste:
V oboch prípadoch je verzia s rekurziou na chvoste vhodnejšia, kvôli menšej spotrebe pamäti
Vstup/Výstup.
Jazyk Scheme obsahuje koncept "brán" (angl. port) na čítanie a zápis. R5RS definuje dve implicitný brány prístupné pomocou funkcií: codice_34, codice_35. Väčšina implementácií taktiež poskytuje bránu: codice_36.

</doc>
<doc id="44997" url="https://sk.wikipedia.org/wiki?curid=44997" title="Šúrsky kanál">
Šúrsky kanál

Šúrsky kanál (normovaný názov ; staršie názvy: Hlavný kanál, Obtočný kanál, Moravod, Šúr, kanál Šúr, Nový Sajloch, Kanál , neoficiálne: Židovský kanál ) je umelý odvodňovací kanál a významné vodné melioračné dielo s regulovaným prietokom na juhozápadnom Slovensku v geomorfologickom celku Podunajská rovina tečúci po západnom a južnom obvode Národnej prírodnej rezervácie Šúr. Niektoré zdroje ho nesprávne považujú za súčasť vodného toku Blatina v najširšom zmysle.
História.
Šúrsky kanál bol budovaný v rokoch 1941 až 1943 pod vedním Pracovného zboru národnej obrany. Útvar VI. pracovného (robotného) práporu bol rozporuplnou súčasťou armády vojnového Slovenského štátu (1939-1945). Príslušníci tohto práporu vybudovali rozsiahly odvodňovací kanál v úseku od Pezinka až po ústie do Malého Dunaja pri Zálesí s využitím nútenej práce židov z koncentračných táborov, neskôr aj rómov a politických väzňov. Na výstvabe sa podieľali aj obyvatelia okolitých obcí.
Súčasnosť.
Do Šúrskeho kanála je umelo zaústený vodný tok Blatina a tiež do neho ústia ďalšie vodné toky stekajúce zo svahov Malých Karpát. Začína sa južne od Pezinka (tam, kde sa končí Viničniansky kanál), potom tečie paralelne so železnicou spájajúcou Bratislavu s Pezinkom a následne sa stáča na juhovýchod a tečie približne po severovýchodných hraniciach mesta Bratislava. Vlastný kanál sa potom končí medzi Ivankou pri Dunaji a Zálesím, ale za vlastným kanálom (za stavidlami) tok ešte kúsok (asi 1,5 km) tečie v neregulovanej podobe, aby napokon vyústil do Malého Dunaja; táto krátka koncová časť sa oficiálne tiež volá Šúrsky kanál a pred vybudovaním vlastného kanálu bola súčasťou hlavného toku Malého Dunaja (hlavný tok Malého Dunaja sa dnes nachádza trochu južnejšie).

</doc>
<doc id="44999" url="https://sk.wikipedia.org/wiki?curid=44999" title="LISP">
LISP



</doc>
<doc id="45000" url="https://sk.wikipedia.org/wiki?curid=45000" title="Scheme">
Scheme



</doc>
<doc id="45001" url="https://sk.wikipedia.org/wiki?curid=45001" title="Normalizácia">
Normalizácia

Normalizácia môže byť

</doc>
<doc id="45002" url="https://sk.wikipedia.org/wiki?curid=45002" title="Jadro (informatika)">
Jadro (informatika)

Jadro alebo slangovo kernel (angl. "kernel") sa v počítačovej terminológii používa na označenie centrálneho komponentu väčšiny operačných systémov. 
Jadro má za úlohu zabezpečiť bežiacim programom prístup k hardvéru počítača bez toho, aby nutne museli poznať jeho detailné technické špecifikácie (ako je k počítaču pripojené, ako presne sa s ním komunikuje). Súčasne je jadro operačného systému zodpovedné za bezpečnosť systému, jeho ochranu pred chybným kódom a ochranu dát na diskoch, správu pamäte počítača, správu diskových jednotiek a sieťovú komunikáciu. Jadro operačného systému tiež zabezpečuje prepínanie medzi úlohami v operačných systémoch, ktoré využívajú multitasking.

</doc>
<doc id="45006" url="https://sk.wikipedia.org/wiki?curid=45006" title="Edward Victor Appleton">
Edward Victor Appleton

Sir Edward Victor Appleton (* 6. september 1892, Bradford, Spojené kráľovstvo – † 21. apríl 1965, Edinburgh) bol britský fyzik a astronóm, nositeľ Nobelovej ceny za dôkaz existencie ionosféry, elektricky nabitej hornej vrstvy atmosféry, čo je vyvolané pôsobením kozmického žiarenia a Slnka.

</doc>
<doc id="45007" url="https://sk.wikipedia.org/wiki?curid=45007" title="Edward Appleton">
Edward Appleton



</doc>
<doc id="45010" url="https://sk.wikipedia.org/wiki?curid=45010" title="Dark Light">
Dark Light

Dark Light je názov piateho albumu skupiny HIM z roku 2005.

</doc>
<doc id="45020" url="https://sk.wikipedia.org/wiki?curid=45020" title="Madama Butterfly">
Madama Butterfly

Madama Butterfly (alebo aj Madame Butterfly) je opera v dvoch dejstvách od talianskeho skladateľa Giacoma Pucciniho. Autormi libreta sú Luigi Illica a Giuseppe Giacosa. Podkladom pre vznik libreta bola rovnomenná poviedka od Johna Luthera Longa.
Prvýkrát bola uvedená v dvoch dejstvách v Miláne 17. februára 1904. Opera nebola prijatá kladne. 29. mája 1904 bola v Brescii uvedená v novej, prepracovanej verzii. Puccini v novej verzii rozdelil neobvykle dlhé druhé dejstvo na dve časti a zapracoval niekoľko drobných zmien. Táto verzia sa stretla s obrovským úspechom a v roku 1907 ju uviedla aj Metropolitan Opera v New Yorku.
Dej opery sa odohráva v japonskom Nagasaki. Podľa amerického učenca Arthura Groosa je inšpirovaný skutočnými udalosťami z konca 19. storočia. Socha najznámejšej japonskej opernej speváčky Tamaki Miura, ktorá sa preslávila úlohou Čo-Čo-San, sa nachádza spolu s Pucciniho sochou v Gloverovej záhrade v Nagasaki. 
V Taliansku je opera uvádzaná v pôvodnej verzii, v dvoch dejstvách. V USA sa uvádza jej trojdejstvová verzia. "Madama Butterfly" patrí medzi najhranejšie opery sveta.
Obsah.
Dej sa odohráva v Nagasaki, v roku 1904.
1. dejstvo.
Americký námorník Benjamin Pinkerton sa v Japonsku ožení s pätnásťročnou gejšou Čo-Čo-San, ktorú priatelia prezývajú Butterfly. Šťastie si však Pinkerton užíva len krátko, pretože svadba sa stala aférou. Čo-Čo-San je pre ich pravú lásku ochotná obetovať aj japonské tradičné náboženstvo, pretože svadba sa uskutočnila v pravom americkom štýle. To sa však negatívne odrazí na vzťahoch s jej rodinou. Pinkerton je však v jej živote jediný, ktorého naozaj miluje.
2. dejstvo.
Hneď po svadbe však Pinkerton odchádza do USA a Čo-Čo-San, ktorá je tehotná, necháva samotnú v Japonsku. Po troch rokoch úporného čakania na návrat manžela ju navštívi Sharpless, americký konzul, ktorý jej donesie od Pinkertona list. V liste však nepriamo stojí, že Pinkerton neplánuje návrat do Japonska, čo Čo-Čo-San sprvu nepochopí. Na priamu Sharplessovu otázku, čo bude robiť, keď sa jej manžel nevráti, odpovedá "– „mám len dve možnosti, buď budem znovu zabávať ľudí mojimi piesňami (ako gejša) alebo ešte lepšie, zomriem“". Potom Sharplessovi ukáže svojho syna, o ktorom Pinkerton nevie, a ten jej sľúbi, že mu o ňom bude rozprávať.
3. dejstvo.
Nakoniec sa Pinkerton predsa len do Japonska vráti, aj so svojou novou ženou Kate, ale len preto, aby Čo-Čo-San zobral syna. Čo-Čo-San sa teší na stretnutie s Pinkertonom, najprv ale zbadá jeho novú manželku. 
V závere sa Čo-Čo-San lúči so svojim synom a následne si sama vezme život mečom jej otca so slovami – "„zomrieť čestne, keď sa už čestne žiť nedá“". Dcéra samuraja zomrela čestne, ako samuraj.

</doc>
<doc id="45024" url="https://sk.wikipedia.org/wiki?curid=45024" title="Madame Butterfly">
Madame Butterfly



</doc>
<doc id="45025" url="https://sk.wikipedia.org/wiki?curid=45025" title="Národné hokejové mužstvo USA">
Národné hokejové mužstvo USA

Národné hokejové mužstvo Spojených štátov je národné hokejové mužstvo, ktoré reprezentuje USA na medzinárodných hokejových podujatiach ako sú Majstrovstvá sveta v ľadovom hokeji a Zimné olympijské hry.
USA patrí medzi popredné reprezentačné hokejové mužstvá v elitnej top divízii majstrovstiev sveta. Najväčším úspechom mužstva sú zlaté medaily z majstrovstiev sveta v rokoch 1933, 1960 a 2025 a zlaté medaily zo zimných olympijských hier v rokoch 1960 a 1980. Na Zimných olympijských hrách 2002 na domácom ľade v Salt Lake City získalo striebornú medailu. Na ďalších Zimných olympijských hrách 2006 v Turíne sa umiestnilo na 8. mieste. Posledným úspechom zo ZOH boli strieborné medaily v roku 2010 vo Vancouveri.
Súčasná zostava.
"Pre Majstrovstvá sveta v ľadovom hokeji 2024"

</doc>
<doc id="45028" url="https://sk.wikipedia.org/wiki?curid=45028" title="Švajčiarske národné hokejové mužstvo">
Švajčiarske národné hokejové mužstvo

Švajčiarske národné hokejové mužstvo patrí medzi reprezentačné hokejové mužstvá v elitnej top divízii majstrovstiev sveta. 
Najväčšie úspechy získalo mužstvo ešte pred a tesne po druhej svetovej vojne. Na Zimných olympijských hrách v rokoch 1928 a 1948 získalo bronzové medaily a na majstrovstvách sveta v roku 1935 striebornú medailu. Na Majstrovstvách sveta v rokoch 2013 a 2018 sa do bojov o medaile po dlhých rokoch dostalo Švajčiarsko, ktoré v oboch prípadoch získalo strieborné medaily.
V období 1961 – 1997 hralo Švajčiarsko väčšinou v nižších kategóriách majstrovstiev sveta. Od roku 1998 je opäť účastníkom najvyššej súťaže. V posledných troch rokoch sa na majstrovstvách sveta umiestnilo vždy na 8. mieste. Na posledných Zimných olympijských hrách 2006 v Turíne sa umiestnilo na 6. mieste po historicky prvom víťazstve nad Kanadou. O niekoľko mesiacov však na hokejovom šampionáte v lotyšskej Rige do štvrťfinále nepostúpilo. Napriek remízam so Švédskom i Slovenskom, obsadilo 9. miesto.
Súčasný káder.
"Pre Majstrovstvá sveta v ľadovom hokeji 2024"
Súpiska pre Majstrovstvá sveta v ľadovom hokeji 2024 v Prahe a Ostrave.
Hlavný tréner: Radim Rulík

</doc>
<doc id="45029" url="https://sk.wikipedia.org/wiki?curid=45029" title="Marco Hietala">
Marco Hietala

Marko Tapani „Marco“ Hietala (* 14. január 1966, Fínsko) je fínsky basgitarista, spevák a skladateľ. Bol členom fínskej symfonicko-metalovej skupiny Nightwish. Odchod z kapely a verejného života ohlásil v januári 2021 na sociálnych sieťach. 
Ku skupine sa pridal na ich turné k albumu "Century Child" v roku 2002 po odchode basáka Samiho Vänskä. Hietala je tiež spevák, basák a autor textov fínskej skupiny Tarot a taktiež bol súčasťou kapely Sinergy. Odkedy sa Marco stal súčasťou Nightwish, niekoľko songov bolo napísaných tak, aby obsahovali duety s hlavnou speváčkou Tarja Turunen. Textár a líder a klávesák skupiny Nightwish vzal Marcov chrapľavý hlas ako výhodu a dodal kapele nový rozmer.
Počas koncertov Nightwish si Turunen dávala v polovici setu prestávku. Predtým ako sa Marco pridal k skupine, kapela zvykla počas Tarjinej prestávky hrať inštrumentálne piesne. Odkedy bol v Nightwish Marco, hrali počas Tarjinej prestávky prevzaté piesne s Hietalom ako hlavným spevákom. Kapela hrala Ozzyho „Crazy Train“, „W.A.S.P Wildchild“, „Symphony of Destruction“ od kapely Megadeth a na turné k albumu "Once" hrali „High Hopes“ od skupiny Pink Floyd.
V súčasnosti je opäť členom superskupiny Northern Kings.

</doc>
<doc id="45030" url="https://sk.wikipedia.org/wiki?curid=45030" title="Švédske národné hokejové mužstvo">
Švédske národné hokejové mužstvo

Švédske národné hokejové mužstvo je hokejové mužstvo, ktoré reprezentuje Švédsko na medzinárodných hokejových podujatiach ako sú Majstrovstvá sveta v ľadovom hokeji alebo Zimné olympijské hry.
Švédsko patrí medzi najúspešnejšie reprezentačné hokejové mužstvá v elitnej top divízii majstrovstiev sveta v histórii. Na zimných olympijských hrách získalo v roku 1994 i 2006 zlatú medailu a nikdy na tomto podujatí neskončilo horšie ako na 5. mieste. Na MS 2009 i 2010 získalo bronzovú medailu. Celkovo získalo na svetových šampionátoch 11 zlatých medailí.
Súčasná zostava.
"Pre Majstrovstvá sveta v ľadovom hokeji 2024"

</doc>
<doc id="45031" url="https://sk.wikipedia.org/wiki?curid=45031" title="Tympan">
Tympan

Tympan alebo tympany je rytmický blanozvučný bicí nástroj v symfonickom orchestri. Pozostáva z kože napätej na medenej polguli, pričom do kože sa udiera paličkami.
Na rozdiel od väčšiny blanozvučných bicích nástrojov majú tympany definovanú výšku tónu a môžu byť preladiteľné pomocou pedálu.

</doc>
<doc id="45039" url="https://sk.wikipedia.org/wiki?curid=45039" title="Talianske národné hokejové mužstvo">
Talianske národné hokejové mužstvo

Talianske národné hokejové mužstvo patrí medzi reprezentačné hokejové mužstvá majstrovstiev sveta. Na majstrovstvách sveta v hokeji 2005 vyhralo „B“ skupinu prvej divízie a postúpilo do najvyššej kategórie majstrovstiev. Zimných olympijských hier 2006 v Turíne sa zúčastnilo kvôli tomu, že bolo ich usporiadateľom. Skončilo na predposlednom 11. mieste. Na MS 2006 splnilo svoj hlavný cieľ a zachránilo sa, keď celkovo obsadilo 14. miesto. Z elitnej top divízie vypadlo na MS 2008. Odvtedy striedavo pôsobí v top divízii a nižších kategóriách. 

</doc>
<doc id="45043" url="https://sk.wikipedia.org/wiki?curid=45043" title="François Arago">
François Arago

François Jean Dominique Arago (* 26. február 1786, Perpignan, Francúzsko – † 2. október 1853, Paríž) bol francúzsky matematik, fyzik, astronóm a politik.
V roku 1820 zistil, že elektrický prúd usmerňuje nezmagnetizované kovové piliny do kruhu okolo drôtu. Objavil princíp produkcie magnetizmu pomocou cylindricky stočeného medeného vodiča.

</doc>
<doc id="45045" url="https://sk.wikipedia.org/wiki?curid=45045" title="IEEE 1394">
IEEE 1394



</doc>
<doc id="45046" url="https://sk.wikipedia.org/wiki?curid=45046" title="Ruský národný hokejový tím">
Ruský národný hokejový tím



</doc>
<doc id="45047" url="https://sk.wikipedia.org/wiki?curid=45047" title="Český národný hokejový tím">
Český národný hokejový tím



</doc>
<doc id="45048" url="https://sk.wikipedia.org/wiki?curid=45048" title="Slovenský národný hokejový tím">
Slovenský národný hokejový tím



</doc>
<doc id="45049" url="https://sk.wikipedia.org/wiki?curid=45049" title="Švajčiarsky národný hokejový tím">
Švajčiarsky národný hokejový tím



</doc>
<doc id="45050" url="https://sk.wikipedia.org/wiki?curid=45050" title="Bieloruský národný hokejový tím">
Bieloruský národný hokejový tím



</doc>
<doc id="45051" url="https://sk.wikipedia.org/wiki?curid=45051" title="Kazašský národný hokejový tím">
Kazašský národný hokejový tím



</doc>
<doc id="45052" url="https://sk.wikipedia.org/wiki?curid=45052" title="Švédsky národný hokejový tím">
Švédsky národný hokejový tím



</doc>
<doc id="45053" url="https://sk.wikipedia.org/wiki?curid=45053" title="Kanadský národný hokejový tím">
Kanadský národný hokejový tím



</doc>
<doc id="45054" url="https://sk.wikipedia.org/wiki?curid=45054" title="Americký národný hokejový tím">
Americký národný hokejový tím



</doc>
<doc id="45055" url="https://sk.wikipedia.org/wiki?curid=45055" title="Fínsky národný hokejový tím">
Fínsky národný hokejový tím



</doc>
<doc id="45056" url="https://sk.wikipedia.org/wiki?curid=45056" title="Lotyšský národný hokejový tím">
Lotyšský národný hokejový tím



</doc>
<doc id="45057" url="https://sk.wikipedia.org/wiki?curid=45057" title="Ukrajinský národný hokejový tím">
Ukrajinský národný hokejový tím



</doc>
<doc id="45058" url="https://sk.wikipedia.org/wiki?curid=45058" title="Slovinský národný hokejový tím">
Slovinský národný hokejový tím



</doc>
<doc id="45059" url="https://sk.wikipedia.org/wiki?curid=45059" title="Dánsky národný hokejový tím">
Dánsky národný hokejový tím



</doc>
<doc id="45060" url="https://sk.wikipedia.org/wiki?curid=45060" title="Nemecký národný hokejový tím">
Nemecký národný hokejový tím



</doc>
<doc id="45061" url="https://sk.wikipedia.org/wiki?curid=45061" title="Rakúsky národný hokejový tím">
Rakúsky národný hokejový tím



</doc>
<doc id="45063" url="https://sk.wikipedia.org/wiki?curid=45063" title="Lord Voldemort">
Lord Voldemort

Tom Marvolo Riddle (v slov. preklade aj ako "Tom Marvoloso Riddle", * 31. december 1926, Spojené kráľovstvo – † 2. máj 1998, Rokfortský hrad, Škótsko), neskôr známy ako Lord Voldemort, je fiktívna postava zo 7-dielnej série Harryho Pottera od anglickej spisovateľky J. K. Rowlingovej. Bol to anglický čarodejník s polovičnou krvou, ktorý bol považovaný za najnebezpečnejšieho temného čarodejníka všetkých čias. 
Voldemort je potomkom Salazara Slizolina. Tom nenávidel muklovské meno svojho otca, a preto si vytvoril nové Lord Voldemort, čo bolo anagramom jeho rodného mena. Patril k najväčším čarodejníkom, akí kedy žili, často sa považoval za druhého najmocnejšieho čarodejníka v histórii. Jediný, pred kým mal odjakživa rešpekt, bol Albus Dumbledore. Táto postava je známa aj tým, že čarodejníci sa boja vysloviť jeho meno; namiesto toho používajú výraz: „"Ten-Koho-Netreba-Menovať"“ alebo „"Veď-Viete-Kto"“. Pravým menom ho oslovovali iba Harry Potter, Remus Lupin, Sirius Black a Albus Dumbledore. Neskôr sa jeho meno nebojí vysloviť ani Hermiona Grangerová. Lordovi Voldemortovi slúžia hlavne smrťožrúti, ktorí ho oslovujú Temný pán alebo Knieža temnôt.
Je jediným dieťaťom Toma a Merope Riddleových. Vyrastal v muklovskom sirotinci, z ktorého ho zobral až Dumbledore a ponúkol mu štúdium na Rokforte. V knihe Harry Potter a Dary smrti bolo jeho meno ztabuované, to znamená, že keď niekto vyslovil jeho meno, vedeli, kde sa nachádza a mohli ho chytiť. 
Riddle začal navštevovať Rokfortskú čarodejnícku školu v roku 1938 a bol zaradený do Slizolinu. Medzi jeho rané aktivity patrilo otvorenie Tajomnej komnaty Salazara Slizolina a použitie jej monštra na útok na muklovských študentov. Tom dokázal hovoriť parselčinou (bol to tzv. parselan)- dokázal hovoriť s hadmi. Vďaka praktizovaniu temnej mágie dosiahol nesmrteľnosť prostredníctvom horcruxov (1943-1998). Meno Voldemort vytvorila autorka J. K. Rowlingová podľa francúzskeho slovného spojenia: "Vol de mort", čo znamená "let smrti". Je posadnutý zabíjaním. Svoje obete mučí až dovtedy, kým ho samy nepožiadajú, aby ich zabil. Jeho slabosť je v tom, že nechová v sebe lásku k nikomu a k ničomu, preto nemá priateľov. Jeho najpoužívanejšie kliatby sú Avada Kedavra, Cruciatus, Imperius (neodpustiteľné kliatby).
Životopis.
Rodová línia.
Gauntovci boli starodávna a predtým bohatá čarodejnícka rodina, ktorá sa vďaka generáciám príbuzenského kríženia vyznačovala produkciou jedincov s násilnými a nestabilnými osobnosťami. Kvôli obľube rodiny Gauntovcov pre veľkoleposť sa s rodinným zlatom hazardovalo a zmizlo dávno predtým, ako sa narodili poslední známi dedičia rodu. Rovnako tendencia „brať si svojich vlastných bratrancov“, aby „udržiavali svoju pokrvnú líniu čistú“, podľa viery ich predka Salazara Slizolina spôsobila, že dedičia Gauntovho mena utrpeli nepriaznivé účinky generačného príbuzenského kríženia a incestu.
Tomov starý otec z matkinej strany, Marvolo Gaunt, a jeho strýko z matkinej strany, Morfin Gaunt, tvrdili, že sú poslednými známymi mužskými, čistokrvnými potomkami Slizolina na začiatku 20. storočia. Preto sa považovali za „honorárov“ svojich predkov.
Tomov otec, Tom Riddle Senior, bol bohatý mukel žijúci v dedine Little Hangleton neďaleko chatrče Gauntovcov, ktorý bol prinútený k vzťahu s Merope Gauntovou, pretože na neho použila kliatbu Imperius alebo elixír lásky. Albus Dumbledore po nejakom čase špekuloval, že Merope prerušila svoje čarovanie na Toma v nádeji, že sa do nej skutočne zamiloval, alebo že aspoň zostane v záujme ich dieťaťa. Na veľký zármutok Merope, Tom Senior utiekol potom, čo sa spamätal a znovu získal svoju slobodnú vôľu a manželku už nechcel viac vidieť.
Skorý život.
Tom Marvolo Riddle sa narodil 31. decembra 1926 vo Wool's Orphanage (sirotinec) v Londýne. Jeho matka Merope sa potácala k dverám sirotinca, porodila tam Toma a krátko nato zomrela. Riddle vyrastal v špinavom sirotinci a nebol si úplne vedomý svojho čarodejníckeho dedičstva. Keďže muklovský sirotinec nevedel nič o jeho matke, nevedeli o jeho magickom pozadí. Namiesto toho verili, že Merope pracovala v cirkuse, ako povedala pani Coleová Dumbledorovi krátko pred jeho prvým stretnutím s Riddleom.
Napriek svojej nevedomosti o skutočnom pozadí svojej matky si Riddle uvedomoval určité svojich schopnosti a dokázal ich používať a kontrolovať nad rámec schopností bežných magických detí rovnakého veku. Svojou mysľou mohol pohybovať predmetmi a spôsobiť, že sa vznášali kdekoľvek si prial, manipulovať so zvieratami a tvormi tak, ako si prial, hovoriť hadím jazykom a svojou silou spôsobiť ujmu iným sirotám. V sirotnci bol najskôr inými deťmi šikanovaný, ale potom sa ho začali báť práve preto, čo dokázal robiť. Tom začal ostatným sirotám aj kradnúť veci a schovával ich do svojej skrine ako trofeje.
Zistenie, že je čarodejník.
Keď mal Riddle jedenásť rokov, Dumbledore, ktorý bol v tom čase učiteľom transfigurácie v Rokforte, sa rozprával s pani Coleovou, ktorá ho informovala o tom, aký neobvyklý chlapec bol, a podelila sa o príbehy o jeho mimoriadnom vplyve na ostatné deti. Dumbledore Riddla presvedčil, že aj on má rovnaké čarodejnícke schopnosti, a preto mu Tom veril a odišiel s ním do Rokfortu. Tom sa na tom istom stretnutí zmienil aj o svojej znalosti hadieho jazyka a pýtal sa, či je to bežný dar medzi čarodejníkmi. Dumbledore tiež napomínal Riddla za krádež a prinútil ho vrátiť veci a ospravedlniť sa. Varoval tiež Riddla, aby prestal so svojím nesprávnym správaním, pretože Rokfort mal čestný kódex, na základe ktorého nebolo tolerované klamstvo, podvádzanie a krádež.
Už vo veľmi ranom veku bolo zrejmé, že Riddle prejavoval túžbu byť iný a odlišovať sa od ostatných (čo bolo naznačené, keď spomínal svoju nechuť k vlastnému menu, pretože to bolo také bežné. Riddle tiež prejavoval eminentný strach zo smrti, čo považoval za ľudskú slabosť. Tvrdil, že jeho matka nemohla byť čarodejnica, pretože keby bola kúzelná, potom by sa dokázala vyhnúť smrti. Tom chcel byť najlepší a najmocnejší a potešilo ho, keď mu predajca kúzelníckych prútikov oznámil, že jeho prútik je veľmi silný.
Roky na Rokforte (1938-1945).
Riddle chodil na Rokfort od roku 1938 do roku 1945 a bol zaradený do Slizolinu. Počas letných prázdnin bol nútený vrátiť sa do muklovského sirotinca, ktorým pohŕdal a desil sa viac ako ktoréhokoľvek iného miesta na zemi.
Riddle opísal spôsob, akým bol vnímaný ako „chudobný, ale brilantný, bez rodičov, ale tak odvážny, školský prefekt, vzorný študent.“ Vďaka svojim výnimočným hereckým schopnostiam dokázal presvedčiť prakticky všetkých prosfesorov, že je to skutočne skvelý, vzorný a slušný študent. Výnimkou bol iba Dumbledore, ktorý si pamätal, čo Riddle robil v deťom v sirotinci a pamätal si na ich prvé stretnutie a aj na to, čo všetko mu Riddle počas neho povedal.. Riddle si zase uvedomil, že bol nedbanlivý, keď pri prvom stretnutí ukázal Dumbledorovi jeho skutočnú povahu a nikdy sa ho nepokúsil získať tak, ako to urobil so svojimi ostatnými profesormi. Časom sa začal báť a pohrdol Dumbledorom.
Riddle pre seba neskôr získal niekoľko študentov, ktorý sa potom stali prvými smrťožrútmi. Riddle tvrdil, že sú to jeho priatelia, ale v skutočnosti boli niečo ako sluhovia. Často ich manipuloval tak, aby páchali drobné trestné činy a iné priestupky.
Otvorenie Tajomnej komnaty.
Po príchode do Rokfortu bol Riddle posadnutý svojim rodokmeňom a začal ho skúmať s nenásytným hladom. Sústredil sa iba na identitu svojho otca, myslel si, že je magickým rodičom. Hľadal meno svojho otca v školskej, v záznamoch o prefektoch a v záznamoch o čarodejníckej histórii, nenašiel však nič, čo by naznačovalo, že jeho otec Rokfort vôbec navštevoval. Nakoniec bol nútený akceptovať, že jeho otec bol mukel. Práve v tomto období si Riddle dal prezývku „lord Voldemort“, aby sa ušetril pripomienky svojho „špinavého muklovského otca“. 
Pomocou svojho stredného mena Marvolo, ktoré prevzal od starého otca z matkinej strany, objavil Riddle rodokmeň svojej matky a pokrvné príbuzenstvo Gauntovcov so Salazarom Slizolinom. Keď sa Riddle dozvedel o svojich predkoch, nebolo to dlho predtým, ako počas piateho roku objavil tajomnú komnatu v Rokforte a skrotil baziliska, ktorý v ňom býval. Ako dedič Slizolina prostredníctvom rodiny svojej matky mohol Tom otvoriť komnatu, ktorú Slizolin zanechal, aby „očistil školu od všetkých, ktorí neboli hodní študovať mágiu“ - v Riddleových a Slizolinových očiach narodení muklovia.
Okolo 13. júna 1943 bazilisk zranil mnohých v Rokforte, pričom jeho poslednou obeťou bola študentka Myrtle Warrenová, ktorá bola zabitá v dievčenskej kúpeľni, keď videla baziliskove žlté oči. Na základe tohto incidentu rozhodla Rokfortská rada guvernérov o uzavretí Rokfortu. V tom roku Riddle osobitne požiadal, aby mu riaditeľ Armando Dippet umožnil cez letné prázdniny zostať v škole. Dippet ho však informoval o rozhodnutí guvernérov a jeho žiadosť zamietol. Riddle si uvedomil, že komnata bude musieť byť zatvorená a vinník bude musieť byť chytený, aby škola zostala otvorená (a nemusí sa natrvalo vracať do sirotinca). Vinu hodil na tretiaka Rubeusa Hagrida a jeho miláčika Acromantulu Aragoga. Presvedčil Dippeta, že Aragog je monštrum, ktoré terorizovalo školu. Hagrid bol vylúčený a Riddle dostal vygravírovanú trofej za špeciálne služby pre školu .Riddle si uvedomil, že už ako študent nebude môcť riskovať otvorenie komnaty. Riddle nakoniec uchoval časť svojej duše vo vlastnom školskom denníku, vôbec prvom zo svojich siedmych horcruxov, v nádeji, že to jedného dňa niekoho dovedie k dokončeniu „ušľachtilého diela“ Salazara Slizolina.
Vražda Riddlovej rodiny.
Okolo augusta 1943 Riddle odišiel do malého Hangletonu, aby sa dozvedel o rodine svojej matky. Stretol sa tam so svojím strýkom Morfinom Gauntom, na ktorého to ani zďaleka neurobilo dojem. Morfin v jednom okamihu tohto stretnutia bez okolkov spomenul, že si myslí, že Tom vyzerá „tak mocne ako ten muklovský“ Meropein manžel Tom Riddle Senior. Riddle okamžite požadoval totožnosť dotyčného mukla a Morfin Riddleovi vyrozprával príbeh jeho muklovského otca, ktorý Toma rozzúril až do pomsty. Riddle omráčil Morfina a vzal jeho prútik, prišiel do Riddlovho domu a pomocou strýkovho prútika zavraždil jeho otca, dedka a babičku smrteľnou kliatbou. Riddle zakryl svoje zločiny zmenou Morfinovej pamäti a spôsobil, aby uveril, že on je vrah. Keď ministerstvo mágie vyšetrovalo trestný čin, Morfin, ktorý predtým sedel tri roky v Azkabane za použitie mágie pred a proti muklom, sa k skutku slobodne priznal a bol v Azkabane odsúdený na doživotie. Tom vzal od Morfinov pečatný prsteň rodiny Gauntovcov a neskôr v ňom uchoval ďalšiu časť svojej duše, aby vytvoril svoj druhý horcrux, ktorý nosil ako trofej v Rokforte.
Učenie o horcruxoch.
Počas šiesteho ročníka sa Riddle pýtal profesora Slughorna, ktorého sa Riddleova charizma ujala, o možnosti vytvorenia viac ako jedného horcruxu, za čo sa Slughorn v neskorších rokoch hlboko hanbil. Vo svojich rokoch dospievania sa už Riddle usiloval o to, aby bol nesmrteľný; nemohol nájsť žiadne zaznamenané informácie o vytvorení viacerých horcruxov. Chcel rozdeliť svoju dušu na sedem častí, pretože toto je najsilnejšie magické číslo a predtým, ako sa o to pokúsil, požiadal skúseného a dobre informovaného Slughorna o názor. Slughorn odpovedal na všetky Riddlove otázky s vierou, že to bola iba akademická zvedavosť. Riddleovi sa to niekedy v tomto roku podarilo a vytvoril svoj prvý horcrux v podobe spomínaného denníka a druhý v podobe zdedeného prsteňa. Počas Riddlovho siedmeho ročníka v Rokforte za každú skúšku, ktorú absolvoval, získal vynikajúce známky a dostal medailu za magické zásluhy. Riddle bol považovaný za jedného z najskvelejších študentov, ktorý kedy navštevoval Rokfort, čo pripustil aj samotný Dumbledore.

</doc>
<doc id="45066" url="https://sk.wikipedia.org/wiki?curid=45066" title="Dominik Hašek">
Dominik Hašek

 
 
 
 
 
 
 
 
 
 
 
 
Dominik Hašek (rod. "Kaštánek") (* 29. január 1965, Pardubice) je bývalý český hokejový brankár.
Životopis.
Hokej začal hrať v šiestich rokoch. V 18-tich rokoch sa stal najmladším reprezentačným brankárom v histórii Česko-Slovenska. V rokoch 1987 a 1989 sa stal s klubom Tesla Pardubice majstrom ČSSR. 
Ešte v roku 1983 si ho v úvodnom drafte NHL vybral klub Chicago Blackhawks v 10. kole ako 199. v poradí. Na ľad NHL sa prvýkrát dostal v sezóne 1990-91 za Chicago Blakhawks. Po dvoch sezónach prestúpil do klubu Buffalo Sabres, kde pôsobil 9 ďalších sezón a získal svoje najväčšie úspechy.
Počas sezón 2001-02 a 2003-04 bol hráčom klubu Detroit Red Wings a v roku 2002 s ním získal Stanley Cup. 
Sezónu 2005-06 začal ako hlavný brankár klubu Ottawa Senators. Napriek veku 41 rokov sa stal oporou klubu a zaradil sa opäť medzi najlepších brankárov NHL. Na olympiáde v Turíne však utrpel zranenie, ktoré ho vyradilo z hry na tri mesiace a zotavil sa až v čase, keď Ottawa v bránke s náhradníkom Rayom Emerym vypadla s jeho bývalým klubom Buffalo Sabres. Mal podpísanú zmluvu na 1,52 mil. dolárov a obliekal dres číslo 39.
V sezóne 2006-07 hrával v klube Detroit Red Wings a svojimi výkonmi sa držal na čele tabuľky v priemere inkasovaných gólov na zápas. Aj napriek vyššiemu veku s klubom podpísal jednoročný kontrakt, ktorý mu spolu s bonusmi vyniesol 4 milióny dolárov.
V sezóne 2007/08 začínal ako tímová jednotka, v priebehu play-off sa však prvým brankárom stal Chris Osgood. Detroit vyhral Stanley Cup po finálovom víťazstve nad Pittsburghom Penguins a Hašek po niekoľkých dňoch ohlásil ukončenie kariéry. 
V máji roku 2009 ohlásil návrat a od septembra 2009 znovu obliekal dres HC Moeller Pardubice a dovtedajší brankár klubu, Slovák Ján Lašák, sa vrátil do HC Košice. 
V sezóne 2009/2010 Hašek ako 45-ročný získal s klubom HC Eaton Pardubice titul v českej extralige. Budúci a poslednú sezónu odchytal vo Spartaku Moskva v ruskej KHL.
Hašek je šesťnásobný nositeľ Vezina Trophy, dvojnásobný víťaz ceny pre najužitočnejšieho hráča NHL - Hart Memorial Trophy (1996-1997, 1997-1998), dvakrát vyhral tiež Lester B. Pearson Award (1997, 1998), trikrát potom William M. Jennings Trophy ( 1994, 2001, 2008).
Od roku 2008 je členom Siene slávy českého hokeja. V roku 2014 bol uvedený do Hokejovej siene slávy v Toronte a v roku 2015 do Siene slávy IIHF.
1. decembra 2013 bol v pardubickej ČEZ Aréne vyvesený Haškov dres s číslom 9 s ktorým nastupoval za materské Pardubice. 13. januára 2015 vyradilo Buffalo Sabres jeho číslo 39 a jeho banner od tohoto dňa visí pri strope haly KeyBank Center v Buffale.
Reprezentácia.
Dominik Hašek reprezentoval víťazné Česko na olympiáde v japonskom Nagane. Bol nominovaný aj na olympiádu 2006 v Turíne, kde získal bronz. 
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády mu síce nevyšiel, keď v základnej skupine skončilo družstvo až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko, no v semifinále ich vyradili neskorší zlatí medailisti Švédi. V boji o bronzové medaily porazili Rusko 3:0. Dominik Hašek odohral iba 9 minút v úvodnom zápase s Nemeckom a po zranení musel z olympiády odstúpiť. 

</doc>
<doc id="45077" url="https://sk.wikipedia.org/wiki?curid=45077" title="Friedrich Wilhelm August Argelander">
Friedrich Wilhelm August Argelander

Friedrich Wilhelm August Argelander (* 22. marec 1799, Memel, Litva – † 17. február 1875, Bonn, Nemecko) bol nemecký astronóm, ktorý sa zaoberal pozičnou astronómiou a fotometriou. 
Vo svojom hlavnom diele "Benner Durchmusterung" zaviedol desatiny hviezdnych veľkostí. Je po ňom pomenovaná metóda pozorovania premenných hviezd, ktorú navrhol a kráter Argelander na Mesiaci.
V roku 1863 získal ocenenie Gold Medal of the Royal Astronomical Society.

</doc>
<doc id="45078" url="https://sk.wikipedia.org/wiki?curid=45078" title="Friedrich Argelander">
Friedrich Argelander



</doc>
<doc id="45080" url="https://sk.wikipedia.org/wiki?curid=45080" title="Friedrich Wilhelm Argelander">
Friedrich Wilhelm Argelander



</doc>
<doc id="45083" url="https://sk.wikipedia.org/wiki?curid=45083" title="Srdcovocievna sústava">
Srdcovocievna sústava



</doc>
<doc id="45085" url="https://sk.wikipedia.org/wiki?curid=45085" title="Xfce">
Xfce

Xfce je desktopové prostredie pre X Window System pre Unixové a Unix-like systémy, ako je napr. GNU/Linux, BSD či Solaris. Jeho názov je pôvodne vytvorený zo skratky XForms Common Environment. Je postavený na grafickej knižnici GTK.
Ide o odľahčené grafické prostredie, ktoré sa snaží byť rýchle, stabilné a nenáročné. Neobsahuje zbytočne veľké množstvo aplikácii. Xfce obsahuje tieto základné súčasti:
História.
Historia Xfce siaha do roku 1997, keď Olivier Fourdan vytvoril pomocou XForms jednoduchý panel pre FVWM. Vývoj panelu pokračoval a v roku 1998 ho Fourdan vydal spolu s XFWM (Xfce Window Manager). V tejto dobe si Xfce všimlo niekoľko užívateľov, avšak snaha zaradiť projekt pod distribúciu Red Hat sa minula účinku, kvôli obmedzeným licenčným podmienkam XForms. Prelom nastáva v roku 1999 s príchodom Xfce3.0, ktoré je pod licenciou GNU GPL a postavené na knižniciach GTK+. S verziami 4.x (od roku 2003) Xfce prešlo na knižnice GTK2. V súčasnej verzií 4.12 je veľa balíčkov založených na knižnici GTK3. Vo verzií 4.16 prešlo úplne na GTK3.
Distribúcie.
S predvoleným Xfce sa môže stretnúť napríklad v distribúciách: 
V súčasnosti už takmer každá distribúcia obsahuje Xfce vo svojich repozitároch.

</doc>
<doc id="45086" url="https://sk.wikipedia.org/wiki?curid=45086" title="Tvarová pamäť">
Tvarová pamäť

Tvarová pamäť je vlastnosť materiálu spočívajúca v tom, že sa deformovaný predmet vrátí do pôvodného tvaru, ak sa zahreje aspoň na teplotu deformácie. Typická je pre niektoré termoplasty.

</doc>
<doc id="45088" url="https://sk.wikipedia.org/wiki?curid=45088" title="Pamäť s náhodným prístupom">
Pamäť s náhodným prístupom



</doc>
<doc id="45089" url="https://sk.wikipedia.org/wiki?curid=45089" title="Saľut">
Saľut

Saľut () boli sovietske orbitálne stanice, prvý typ kozmickej stanice na svete. Program orbitálnych staníc bol v Sovietskom zväze podporovaný predovšetkým potom, čo prehrali po zlyhaní vývoja nosiča N-1 preteky o Mesiac. Vzletom prvej orbitálnej stanice Saľut sa začalo obdobie trvalej prítomnosti sovietskych a neskôr ruských kozmonautov vo vesmíre. Súčasťou programu Saľut bol aj medzinárodný program socialistických krajín Interkozmos, vďaka ktorému sa na obežnú dráhu Zeme dostal aj prvý československý kozmonaut Vladimír Remek. Nasledovníkom programu Saľut bol program orbitálnej stanice Mir a neskôr vďaka ruskej účasti sa využili skúsenosti z týchto projektov pri stavbe ISS.
Opis.
Orbitálna stanica Saľut mala po navedení na obežnú dráhu hmotnosť 18,9 t. Hmotnosť vedeckej aparatúry dosahovala 2,5 t. Dĺžka stanice bola 13,6 - 16 m. Maximálny priemer 4,15 m. Rozpätie rozvinutých slnečných batérií 16,5 m. Vnútorný objem obývateľného úseku bol na prvej stanici (Saľut 1) 82,5 m3, na poslednej stanici (Saľut 7) takmer 100 m3. Stanice sa skladali z hermetického prechodového úseku, pracovného úseku a nehermetizovaného prístrojového úseku. Na posledných dvoch staniciach (Saľut 6 a 7) bol zo strany prístrojového úseku pripojený tretí hermetizovaný úsek - prechodová komora.
Prechodový úsek stanice slúžil na vykonávanie vedeckých pozorovaní a experimentov, pre prechod posádky z transportnej lode Sojuz do stanice. Cez prechodový úsek sa uskutočňovali aj výstupy do voľného vesmíru cez špeciálny prielez s priemerom 0,8 m. Prechodový úsek tvoril valec z hliníkovej zliatiny s dĺžkou 1,7 m, prechádzajúci kužeľovou časťou k prednému pasívnemu stykovaciemu uzlu. Pracovný úsek tvorili dva valce z hliníkovej zliatiny s priemermi 2,9 m a 3,5 m s dĺžkou 2,7 m. Tieto valce boli prepojené kónickým prechodom s dĺžkou 1,2 m. Pracovný úsek mal 15 priezorov pre prácu s navigačnými a orientačnými prístrojmi, fotografovanie zemského povrchu a vizuálne pozorovanie. Do pracovného úseku sa z prechodového dalo preliezť cez prielez s priemerom 0,8 m. V pracovnom úseku sa nachádzalo šesť pracovných miest pre riadenie stanice a obsluhu vedeckých prístrojov. Tu sa tiež nachádzali prístroje a agregáty systémov riadenia stanice, zabezpečenia životných podmienok, termoregulácie, elektrického napájania, rádiového spojenia a vedecké aparatúry. Prístrojový úsek mal priemer 4,15 m a dĺžku 3,5 m. Nachádzal sa v zadnej časti stanice. V ňom boli umiestnené korekčné motory, nádrže paliva a okysličovadla, systémy orientácie a stabilizácie stanice, základné orbitálne motory a ich záloha, zásoby pitnej vody, systémy telemetrie, svetelné majáky, kamery atď.

</doc>
<doc id="45092" url="https://sk.wikipedia.org/wiki?curid=45092" title="Server proxy">
Server proxy

Server proxy alebo proxy server je server počítačovej siete, ktorý umožňuje klientom nepriame pripojenie k inému serveru. Proxy server funguje ako sprostredkovateľ medzi klientom a cieľovým serverom, prekladá požiadavky klienta a oproti cieľovému serveru vystupuje ako klient. Prijatú požiadavku potom odosiela naspäť klientovi. Môže ísť tak o špecializovaný hardvér, ako aj o softvér bežiaci na počítači.
Aplikačný proxy server je server špeciálne určený pre určitý protokol resp. aplikáciu. S jeho pomocou je možné analyzovať obsah komunikácie, prípadne ju pozmeniť (napr. odstraňovanie reklám z HTTP požiadaviek, blokovanie webových stránok podľa obsahu...) alebo ukladať požiadavky do vyrovnávacej pamäte (cache), a tak zefektívniť komunikáciu.
Typické použitie proxy servera.
Ochrana súkromia.
Pre cieľový server je klientom proxy server a nie pôvodný klient. To má za následok, že cieľový server nepozná IP adresu pôvodného klienta. Prevažne u webových proxy serverov nie je toto opatrenie stopercentné, keďže niektoré z nich pridávajú adresu klienta do upravenej požiadavky. Úpravou požiadavky však možno ešte viac zvýšiť súkromie, a to odstraňovaním cookies alebo iných informácií (napr. referrer – informácie o poslednej navštívenej stránke).
Zvýšenie výkonu komunikácie.
V prípade, že sa niektoré požiadavky klienta opakujú (napr. požiadavka na stiahnutie Wikipédie, dotazy na DNS a pod.), môže si proxy server uložiť odpoveď do vyrovnávacej pamäte a odpoveď odoslať priamo klientovi - bez toho aby predal komunikáciu až k cieľovému serveru.
Bezpečnosť.
Aplikačný proxy server môže analyzovať komunikáciu, zisťovať prítomnosť vírusov, šifrovať a dešifrovať prichádzajúce požiadavky a podobne.
Pripojenie viacerých klientov k internetu.
Preklad IP adries, tzv. NAT umožňuje oddeliť intranet od internetu (typicky s pomocou firewallu).

</doc>
<doc id="45097" url="https://sk.wikipedia.org/wiki?curid=45097" title="Írska republikánska armáda">
Írska republikánska armáda

Írska republikánska armáda (IRA) (, ) bola írska polovojenská organizácia. Vznikla v roku 1919 zo zvyšku rebelských jednotiek írskych dobrovoľníkov, ktoré v roku 1916 zorganizovali Veľkonočné povstanie. Cieľom tohto povstania bolo oslobodiť Írsko spod britskej nadvlády a vytvoriť Írsku republiku. Na čele vtedajšej IRA stál Michael Collins.
História.
V rokoch 19191921 IRA rozpútala Írsku vojnu za nezávislosť. Jej snahy však vyústili do úplne opačného výsledku než predpokladali, či sami chceli. Nedosiahli zjednotenú nezávislú Írsku republiku, ale rozdelenie ostrova. Po podpísaní britsko-írskej zmluvy v roku 1921, ktorá rozhodla o rozdelení ostrova, došlo k prvému rozštiepeniu IRA. Väčšia časť tvorila základ armády Írskeho slobodného štátu pod vedením Collinsa. Zvyšná časť IRA pod vedením Éamona de Valeru začala boj nielen proti prítomnosti Britov na území Írska, ale i proti novovzniknutej Dočasnej vláde a rozpútala Írsku občiansku vojnu (19221923), ktorá však pre ňu skončila neúspechom.
V roku 1932 sa de Valerašéf politickej strany Fianna Fáil, ujal moci. Chvíľu vychádzal v ústrety aktivistom IRA. V roku 1936 však bola IRA ako Severným Írskom, tak vládou Írskeho slobodného štátu, ktorú viedol de Valera, vyhlásená za ilegálnu. IRA začala upadať. Boj však pokračoval i naďalej. Cieľ sa nezmenil. „Briti von!“ a dosiahnutie jednotnej Írskej republiky so všetkými 32 grófstvami bolo prioritou číslo jeden.
"Bombová kampaň v Británii" v roku 1939 a bombové útoky počas 50. rokov boli zamerané na Belfast, Londýn a hranice s Ulsterom (hlavne 19561957). Zintenzívnenie aktivít IRA začalo rokom 1968, kedy sa do popredia dostávali otázky občianskych práv a bolo vytvorené Severoírske združenie pre občianske práva. Moderné obdobie IRA sa datuje od roku 1969, kedy dochádza k jej rekonštrukcii. Tento proces ju rozdelil na dva tábory: „Oficiálna IRA“ (OIRA) a „Dočasná IRA“ (Provisional IRAPIRA) alebo tiež tzv. „Provos“. Prvá skupina „Oficiálov“ sa snažila o znovuzjednotenie Írska politickou cestou. Ich cieľom bolo vytvorenie socialistického Írska. Na druhej strane stáli členovia PIRA, ktorí vyvíjali systematickú teroristickú kampaň na území Severného Írska. V roku 1974 však zaútočili i v Anglicku. Potom, čo v “Birmingham pub” v meste Birmingham zahynulo 19 ľudí, britská vláda odpovedala Zákonom na prevenciu proti terorizme, ktorým bola IRA v Británii zakázaná.
31. augusta 1994 IRA zastavila bojové aktivity v nadväznosti na britsko-írske mierové iniciatívy. Roku 1995 napriek protestom unionistov Sinn Féin, politické krídlo IRA, začala participovať na mierových rokovaniach s Britániou. Avšak už po 18 mesiacoch prímeria vo februári 1996 sa IRA vrátila k teroristickým útokom. 
Prvým mŕtvym od prímeria z roku 1994 bol britský vojak, ktorý zahynul po výbuchu náloží v dvoch automobiloch na základni britskej armády v Lisburne v grófstve Antrim. Útok sa uskutočnil v októbri 1996 a bolo pri ňom zranených 30 ľudí. Ďalšie prímerie vyhlásila IRA v júli 1997. Od septembra toho roka Sinn Féin participovala na mierových rozhovoroch. V období rokov 19971998 uskutočňovala bombové útoky odštiepenecká „Pokračujúca IRA“ (CIRA) , ktorá nesúhlasila s prímerím. 
10. apríla 1998 dosiahli mierové iniciatívy svoj vrchol podpísaním Veľkopiatkovej dohody (alebo tiež Belfastská dohoda). Bolo vytvorené Severoírske zhromaždenie, ktoré malo slúžiť k lepšej spolupráci medzi Severným Írskom a Írskou republikou. Implementácia dohody však opäť viazla kvôli otázke odzbrojenia IRA. Sinn Féin sa však účastnila na rokovaniach severoírskej vlády založenej v decembri 1999. Po podpísaní Veľkopiatkovej dohody sa od IRA odčlenili aktivisti, ktorí nesúhlasili s dohodou. Vystupujú pod názvom Pravá IRA (RIRA) a sú radikálne proti mierovému procesu v Severnom Írsku. Okrem iného je RIRA zodpovedná za bombový atentát, pri ktorom v auguste 1998 zahynulo v severoírskom meste Omagh 29 ľudí.
Súčasnosť.
V súčasnosti je organizácia podozrievaná z kriminálnej činnosti, čo sa prejavilo pri jednej z najväčších bankových lúpeží v nedávnej dobe na území Severného Írska.

</doc>
<doc id="45099" url="https://sk.wikipedia.org/wiki?curid=45099" title="Ján Pivarník">
Ján Pivarník

JUDr. Ján Pivarník (* 13. november 1947, Cejkov) je bývalý slovenský futbalista (krajný obranca) a futbalový tréner, majster Európy 1976. Je manželom herečky Jarmily Koleničovej.
Najprv hral vo VSS Košice (1966 - 1972), potom v Slovane Bratislava (1972 - 1978), s ktorým získal získal dva tituly majstra ČSSR (1974, 1975) a raz Čs. pohár. V čs. reprezentácii odohral 39 zápasov, v I. lige dal v 267 zápasoch 14 gólov. Najlepší čs. futbalista roka 1974. Ako tréner začínal v Kittsee, pôsobil ako asistent trénera v Austrii Viedeň a Sportingu Lisabon. Ako hlavný tréner pôsobil vyše 20 rokov v arabských krajinách - v Kuvajte, Saudskej Arábii, Katare, Ománe i Spojených arabských emirátoch, kde získal viacero majstrovských titulov, najmä Ázijský PVP.

</doc>
<doc id="45100" url="https://sk.wikipedia.org/wiki?curid=45100" title="IRA">
IRA



</doc>
<doc id="45102" url="https://sk.wikipedia.org/wiki?curid=45102" title="Baskicko a jeho sloboda">
Baskicko a jeho sloboda

Baskicko a (jeho) sloboda alebo ETA (po baskicky: "Euskadi ta Askatasuna") je jedna z najstarších moderných teroristických skupín v Európe. Bola založená v roku 1959 s cieľom vytvoriť nezávislý štát Baskov pozostávajúci z území, ktoré sú v súčasnosti provincie Španielska a Francúzska. Ideológia organizácie prináleží v politickom spektre k ultraľavici, aj keď pre vonkajšieho pozorovateľa je jej hlavná charakteristika extrémny nacionalizmus.
Terorizmus.
Teroristické akty ETA sa začali v roku 1968, keď polícia pri prestrelke zabila jej vodcu. Organizácia na to odpovedala vraždou policajného šéfa. Od roku 1968 ETA zavraždila vyše 800 ľudí, väčšinou „nepriateľov“ ako politikov a príslušníkov polície, ale pri bombových útokoch aj mnoho náhodných obetí.
Po sérii útokov na málo významných provinčných politikov strácala ETA širšiu podporu baskickej verejnosti. Únosy rukojemníkov v „mene baskického ľudu“ Baskovia tiež postupne prestali podporovať. ETA však svoj boj proti španielskej vláde neukončila, hoci sa odklonila od pôvodných zámerov. Kým na začiatku bojovala za myšlienku vlastného baskického štátu, v priebehu ďalšieho vývoja sa zachovanie organizácie stalo dôležitejším.
Financovanie.
ETA sa financuje hlavne vyberaním takzvanej „revolučnej dane“ (Impuesto Revolucionario). Baskickí podnikatelia sú vydieraní listami, v ktorých sa od nich vyžaduje takzvaná „revolučná daň“ alebo „príspevok na boj za nezávislú vlasť“, čo má byť suma vo výške niekoľko desiatok tisíc €.. Podnikatelia, ktorí odmietajú zaplatiť, sú často terčom útokov, napríklad vo forme vypálenia ich priemyselných hál alebo kancelárií. 

</doc>
<doc id="45103" url="https://sk.wikipedia.org/wiki?curid=45103" title="Ozbrojená islamská skupina">
Ozbrojená islamská skupina

Ozbrojená islamská skupina (, , skr. GIA) bola najväčšia alžírska teroristická organizácia. 
Svoje aktivity začala vyvíjať v roku 1992 po tom, ako alžírska armáda násilne anulovala demokratické voľby, v ktorých vyhrala umiernená, nábožensky orientovaná politická strana, Islamský front spásy. Hnev, ktorý nastal po týchto udalostiach, tak v Alžírsku podnietil vznik viacerých radikálnych skupín a vyústil do občianskej vojny. GIA si kládla za cieľ vytvoriť z Alžírska fundamentalistický islamský štát a proti vojenskému režimu začala bojovať hlavne s pomocou terorizmu, ktorý však zameriavala hlavne proti nevinným civilistom. Vrchol aktivít tejto organizácie nastal v rokoch 1994 až 1998, pričom počas tohto obdobia sa stala známou hlavne kvôli rozsiahlej kampani brutálnych útokov proti civilnému obyvateľstvu. Tieto útoky boli uskutočňované hlavne v odľahlých vidieckych oblastiach, v ktorých zväčša v noci ozbrojení členovia GIA napádali a masakrovali celé dediny. Medzi najhoršie prípady patria napr. masakre v dedinách "Rais" a "Bentalha" z augusta a septembra 1997, pri ktorých bolo brutálne zavraždených po viac ako 200 ľudí. Niektoré dôkazy však naznačujú, že na týchto násilnostiach mala podiel aj samotná armáda, ktorej tajné služby infiltrovali GIA, manipulovali a provokovali jej členov k stupňovaniu teroru. Armáda tak mala zámienku k udržovaniu a posilňovaniu svojho vojenského režimu v krajine. 
GIA bola aktívna aj v zahraničí, predovšetkým vo Francúzsku, ktoré považovala za hlavného podporovateľa alžírskeho režimu. 24. decembra 1994 štyria členovia skupiny uniesli let "Air France 8969" a do úspešného zásahu francúzskej polície zabili troch pasažierov. V lete roku 1995 zorganizovala GIA v Paríži sériu bombových útokov, ktoré si vyžiadali celkovo 8 mŕtvych a desiatky zranených. V marci 1996 z kláštora v alžírskom "Tibhirine" uniesli a neskôr zavraždili siedmich francúzskych mníchov.
Ku koncu 90. rokov sa organizácia začala zmietať vo vnútorných konfliktoch a rozdeľovať do viacerých frakcii (napr. v roku 1998 sa od GIA odštiepila "Salafistická skupina výzvy a boja (al-Safája)", neskôr považovaná za vetvu organizácie Al-Ká’ida). Výrazne ju oslabili aj armádne protiteroristické operácie a jej posledný dôležitý líder, "Antar Zouabri", bol zabitý vo februári 2002. Posledné známky aktivity organizácie GIA sa prejavili ešte v r. 2005, no sporadické teroristické akcie uskutočňované hlavne jej frakčnými skupinami pokračujú v Alžírsku aj naďalej (napr. 5. júla 2002 zahynulo po výbuchu bomby na tržnici v juhoalžírskom meste Larbá viac ako 30 ľudí). Terorizmus, reprezentovaný hlavne skupinou GIA a jej nasledovníkmi si v Alžírsku vyžiadal za posledných 20 rokov už viac ako stotisíc obetí a stále vo svojich krvavých aktoch pokračuje. 

</doc>
<doc id="45106" url="https://sk.wikipedia.org/wiki?curid=45106" title="Jarmila Koleničová">
Jarmila Koleničová

Jarmila Koleničová (* 9. december 1948, Bratislava) je slovenská herečka. 
V roku 1971 absolvovala štúdium herectva na VŠMU v Bratislave. Od roku 1971 je členkou Novej scény v Bratislave. S manželom Jánom Pivarníkom má dve deti Tomáša a Alexandru. Príležitostne sa venuje réžii dabingu

</doc>
<doc id="45111" url="https://sk.wikipedia.org/wiki?curid=45111" title="Lea Fekete">
Lea Fekete

Lea Fekete (* 29. august 1961, Bratislava) je slovenská výtvarníčka a módna návrhárka. Móde a dizajnu sa profesionálne venuje od roku 1988.
Tvorba.
Po ukončení štúdia na Stavebnej fakulte SVŠT sa začala venovať výlučne tvorbe textilného umenia. Svoju tvorbu postupne rozšírila o dizajn šperkov a doplnkov, interiérový dizajn, ale aj tvorbu kostýmov pre film a divadlo. Vo všetkých výtvarných oblastiach zaznamenala výnimočné výsledky s množstvom cien a ocenení.
Ako odevná dizajnérka sa v 90-tych rokoch presadila svojou originalitou a jedinečnosťou. Na módnych veľtrhoch v Brne, Monaku a Düsseldorfe získala viacero cien. Dvakrát sa stala dizajnérom medzinárodnej súťaže Elite Model Look, obliekala slovenské miss, vyhrala súťaž módnych dizajnérov STYL Brno 1997. Vytvorila kostýmy pre filmy "Modré z neba" a "Vadí nevadí", a pre predstavenie "8 žien" na Novej scéne. Svoju tvorbu predstavila na samostatných módnych prehliadkach doma aj v zahraničí. Významným obdobím (r. 2000) bola spolupráca s ÚĽUV, pre ktoré vytvorila originálnu kolekciu.
Tvorba a dizajn autorských šperkov ju posunuli do používania netextilných materiálov ako striebro a drahé kamene. Navrhla špeciálnu edíciu šperkov a dizajn interiérových textílií pre Chateau Herálec (2010).
Už vyše desaťročie sa venuje tvorbe textilných obrazov, ktoré nesú jej vlastný osobitý rukopis. Obrazy vystavovala v galériách na mnohých samostatných a spoločných výstavách. V roku 2011 bola ocenená kultúrnou asociáciou Lybra so sídlom v Ríme, za inovatívnu techniku, kreativitu a nadčasovosť. Bola spoluzakladateľkou a prezidentkou Trienále Textilu (20062012).
Je vydatá, s manželom Ivanom má syna Mareka a dcéru Terezu. V roku 1997 otvorila vlastný design showroom "Galéria Lea Fekete" v centre Bratislavy, na Michalskej 7. Od roku 1988 tvorí módny design, textilné obrazy a šperky pod značkou Lea Fekete.

</doc>
<doc id="45118" url="https://sk.wikipedia.org/wiki?curid=45118" title="Eva Vejmělková">
Eva Vejmělková

Eva Vejmělková (* 4. marec 1969, Karviná) je česká herečka, poetka a scenáristka. 
Vyštudovala herectvo na ostravskom Konzervatóriu a psychológiu na Univerzite Palackého v Olomouci. Okrem herectva sa venuje psychológii a práci s drogovo závislými. 
S manželom Dušanom Rapošom a s dvomi dcérami Tarou a Ritou žije v Havířove.

</doc>
<doc id="45159" url="https://sk.wikipedia.org/wiki?curid=45159" title="Letisko Piešťany">
Letisko Piešťany

Letisko Piešťany (IATA: PZY, ICAO: LZPP) je medzinárodné letisko regionálneho významu. Nachádza sa v severnej časti mesta Piešťany. Spádová oblasť letiska sú mestá Trnava, Nové Mesto nad Váhom, Trenčín a Topoľčany. Vzletová a pristávacia dráha má rozmery 2 000 × 30 m. Rolovacie dráhy B a C sú široké 10,5 m, rolovačka A je široká 14,5 m. Medzi rokmi 2016-2019 bolo letisko bez pravidelných liniek, po tom, ako boli v roku 2016 ukončené charterové lety ČSA na trase Piešťany – Berlín-Tegel. Od mája 2019 fungujú z letiska charterové linky do Turecka a Egyptu cez spoločnosti (2019) (od 2021) a (2019) . Od roku 2023 pribudla pravidelná linka do izraelského Tel Avivu () a charterová linka do cyperskej Larnaky ).
V areáli letiska sa konajú podujatia ako sú letecké dni Festival Letectva Piešťany alebo závody historických automobilov ESET Historic Cup.
Dejiny.
Založenie.
Piešťany mali leteckú tradíciu, už 17. 8. 1912 tu ako v prvom slovenskom meste v Rakúsko-Uhorsku pristála vzducholoď. Letisko bolo založené Česko-slovenskou armádou ako vojenské letisko v roku 1926. V roku 1927 sem bol z Nitry preložený "Letecký pluk 3 generála – letca M. R. Štefánika". Na Štefánikovu počesť sa tu taktiež v rokoch 1934 – 1936 konali aj letecké dni.
Slovenské národné povstanie a druhá svetová vojna.
V čase vypuknutia Slovenského národného povstania v Piešťanoch sídlili letecké kasárne. Piešťanskí letci sa ako jedna z mála vojenských skupín na západe Slovenska do Povstania zapojila. Už večer 29. augusta 1944 vydal veliteľ stotník Ivan Haluzický spolu s npor. Júliusom Drozdom rozkaz k presunu asi 300 mužov na povstalecké územie. Obrovskou chybou však bolo to, že letci na letisku zanechali všetku techniku, ktorú potom zadarmo získali Nemci. Niektorí piloti, napríklad eso Ján Režňák, tvrdili, že s lietadlami ani nemohli odletieť, keďže na letisku neboli dostatočné zásoby benzínu.
Po prílete Prvého československého samostatného stíhacieho leteckého pluku na pomoc povstalcom bol 18. septembra 1944 uskutočnený nálet na letisko v Piešťanoch. Na letisku sa vtedy nachádzalo 30 nemeckých lietadiel (typov Junkers Ju 88, Junkers Ju 87 Stuka, Messerschmitt Bf 109 a Focke-Wulf Fw 189). Prepad vykonala osemčlenná skupina pod vedením zástupcu veliteľa pluku npor. Stehlíka, využila pri tom moment prekvapenia a na zemi zničila 10 nepriateľských lietadiel, ďalších 10 zničila pravdepodobne tiež (alebo ťažko poškodila) a zvyšných 10 poškodila ľahko.
Letisko bolo oslobodené 4. apríla 1945, keď boli frontom dobyté aj Piešťany.
Už od začiatku 50. rokov až do roku 1991 bolo určené aj na pravidelné a nepravidelné vnútroštátne lety, najmä ako prípoj k linkám z Prahy. Zníženie dopytu po roku 1989 túto etapu ukončilo. Letecké kasárne boli po rozpade Česko-Slovenska zavreté. Letisko bolo čiastočne zrekonštruované v rokoch 1991 – 1992 a v roku 2008.
Letisko patrilo medzi štyri letecké základne Vzdušných síl SR. Vojenská posádka z Piešťan, v poslednom období tvorená vrtuľníkmi, opustila definitívne letisko v roku 2001.
Novodobé dejiny.
Po odchode vojenskej leteckej posádky z Piešťan v roku 2001 sa letisko začalo používať iba na civilnú leteckú dopravu. Od roku 1996 nemecká spoločnosť Eurowings v spolupráci s cestovnou kanceláriou EuroMed dopravovala kúpeľných hostí na linke Berlín -Piešťany (asi 4 000 cestujúcich ročne v roku 2002). Od roku 2002 bolo lietadlo ATR 72 (64 miest) obsluhujúce linku nahradené väčším strojom BAe 146-200 (92 miest).
Medzi rokmi 2016-2019 bolo letisko bez pravidelných liniek, po tom, ako boli v roku ukončené charterové lety pre potreby kúpeľných hostí na trase Piešťany – Berlín-Tegel, ktoré zabezpečovala letecká spoločnosť ČSA. Letisko sa v tomto obodobí dostalo do finančných problémov, neschopnosťou generovať zisk a dlžilo peniaze mestu Piešťany, ako aj členom dozornej rady. Vtedajší predseda Trnavského samosprávneho kraja Tibor Mikuš kritizoval Mesto Piešťany pre neochotu odpustiť letiskovej spoločnosti dlh na dani z nehnuteľnosti, ktorý v roku 2016 činil asi 400 tisíc eur. Taktiež uvažoval ako väčšinový akcionár o úplnom zrušení letiska. Proti tomuto sa zdvihla petícia zo strany občanov mesta, iniciovaná Seniorským parlamentom Piešťany. Tú v novembri 2016 podpísalo asi 7 000 občanov. 
Nový predseda TTSK, Jozef Viskupič po zvolení v roku 2017 vymenil vedenie letiska a ohlásil plán na "rozlietanie letiska", teda podporu letiska, jeho zrušenie zavrhol. Od mája 2019 bolo obnovené fungovanie charterových letov, prvý raz v histórii letiska sú prevádzkované lety do Turecka a Egyptu spoločnosťou a . V júli 2019 poslanci mestského zastupiteľstva mesta Piešťany rozhodli o odpustení dlhu letiskovej spoločnosti vo výške 688 500 eur za daň za nehnuteľnosť, aby tak pomohli reštartu letiska.
V roku 2022 prišli na letisko dve ukrajinské cargo spoločnosti Swift Solution Atlantic (CAVOK Airlines) a Vulkan Air ktoré tu servisujú svoje lietadlá typu Antonov 12 a Antonov 26
Rekonštrukcia areálu.
V lete roku 2008 sa dokončila investičná výstavba financovaná z eurofondov (75 %), štátneho rozpočtu (20 %) a z vlastných zdrojov (5 %). V rámci tejto investičnej výstavby sa rozšírila rolovacia dráha A a k pôvodnému terminálu sa pristavila nová časť s plochou 380 m². Počet možných odbavených pasažierov naraz sa zvýšil zo 70 na 160. V roku 2007 sa zrealizovala úprava oplotenia letiska za 7,75 milióna slovenských korún.
Nový terminál bol slávnostne otvorený 25. augusta 2008, teda mal dobré načasovanie tesne pred začiatkom Summitu V4 v Piešťanoch v dňoch 12. a 13. septembra 2008. Jeho služby ako prvý využil český prezident Václav Klaus s manželkou.
V súvislosti so začiatkom charterových letov do Turecka a Egyptu v letnej sezóne 2019 bol odletový terminál opätovne zrekonštruovaný, bola vybudovaná nová príletová hala s dopravníkovými pásmi na batožinu či detský kútik.
26. októbra 2022 sa letisku odovzdal nový hasičský letiskový špeciál MAN Rosenbauer Panther 8x8
Na jeseň roku 2023 by mali na letisku vyrásť nové hangáre a administratívne budovy. Investormi nových hangárov sú Cirrus Aircraft CZ a BTK GROUP.
Vojenské historické múzeum a kultúra na letisku.
V areáli letiska sa nachádza "Vojenské historické múzeum Piešťany" (VHM) ako súčasť Vojenského historického ústavu v Bratislave. VHM sa začalo budovať v roku 2002 v objektoch po zrušenej 32. leteckej základni. Pre depozitáre a administratívnu budovu boli určené kasárne SNP na Orviskej ceste v blízkosti letiska. Časť bývalého vojenského letiska s tromi halami bola určená na vybudovanie stálej expozície. V rokoch 2002 – 2003 boli tieto objekty čiastočne zrekonštruované. Múzeum bolo otvorené v septembri 2004, kedy bola sprístupnená stála expozícia pod názvom „Výzbroj čs. armády v rokoch 1945 – 1992“. Expozícia je umiestnená na ploche väčšej ako 41 000 m² v halách aj exteriéri v južnej časti letiskového areálu. V múzeu sa nachádzajú rôzne typy vojenských motorových vozidiel a lietadiel, ktoré Slovensko kedysi využívalo. Hlavná časť expozície je zameraná na výzbroj slovenskej (československej) armády v rokoch 1945 – 1992. V roku 2024 sa má otvoriť nová výstavná budova.
V rokoch 2006 – 2008 sa tu každoročne konal hudobný festival "Hodokvas", ktorý od roku 2010 nahradil festival "Grape". Festival sa konal vždy v prvej polovici augusta a býva pravidelne oceňovaný nomináciami na cenu European Festival Awards. V septembri 2019 Trnavský samosprávny kraj ako väčšinový vlastník letiska pohrozil, že kvôli zvýšenej prevádzke letov v sezóne 2020 nebude možné, aby sa ďalší ročník festivalu Grape konal na letisku. Proti kroku protestovalo Mesto Piešťany aj fanúšikovia festivalu. Ďalším hudobným festivalom na letisku bol v rokoch 2011-2012 festival elektronickej hudby "BeeFree".
Medzi rokmi 2007-2010 sa tu uskutočňovali "Národné letecké dni". Tie nadväzovali na vôbec prvé letecké dni v histórii Slovenska, ktoré sa v roku 1914 konali na piešťanskom Kúpeľnom ostrove. Od roku 2019 sa tu pravidelne (s výnimkou ročníkov 2020, 2021 ktoré sa neuskutočnili kvôli pandémií koronavírusu) konajú letecké dni s názvom Festival Letectva Piešťany, ktoré v roku 2022 prišli s fenomenálnou nočnou šou.
V rokoch 2004-2018 sa tu konalo motoristické a tuningové podujatie "Carat tuning párty". Ročník 2019 musel byť kvôli spusteniu charterových letov zrušený. Na letisku sa tiež medzi rokmi 1958-1989 a následne aj v roku 2018 konalo medzinárodné podujatie "Cena Slovenska", po pretekoch na v Brne druhé najvýznamnejšie preteky motocyklov a automobilov v bývalom Československu.
Aerolínie a destinácie.
"Letový poriadok na letnú sezónu 2023:"

</doc>
<doc id="45181" url="https://sk.wikipedia.org/wiki?curid=45181" title="Didaktika">
Didaktika

Didaktika (z = učím, vyučujem) je pedagogická vedná disciplína, ktorá sa zaoberá zákonitosťami vyučovania a vzdelávania, čím sa líši od pedagogikyvedy o výchove . Pojem sa však používa rôzne, niektorí autori ho používajú na súhrnné pomenovanie vied o výchove a vzdelávaní (J. A. Komenský) alebo ako teóriu vyučovania učiteľov (J. F. Herbart). V česko-slovenskom prostredí sa pojem ustálil zásluhou J. A. Komenského a jeho diela "Didactica magna", v iných jazykoch nemá ten istý význam: napríklad v angličtine sa slovo "didactics" používa skôr pejoratívne, na označenie málo efektívneho, transmisívneho vyučovania (tzv. "talk-and-chalk approach").
Turek (2014) definuje didaktiku ako "„pedagogickú vednú disciplínu, ktorej predmetom skúmania je vyučovací proces, ako jednota činnosti učiteľa – vyučovania a činnosti učiacich sa – učenia sa“". Didaktika sa teda zaoberá viacerými oblasťami súvisiacimi s vyučovaním:
Vzťah didaktiky k iným vedným disciplínam.
Didaktika sa pri plnení svojich funkcií opiera o množstvo iných disciplín, hlavne o pedagogiku, psychológiu, psychodidaktiku, logiku, kybernetiku a sociológiu.
Delenie didaktiky.
Horizontálne delenie.
Horizontálne sa didaktika člení podľa obsahu, ktorý sa vyučuje. Podľa tohto delenia rozlišujeme:
Vertikálne delenie.
Vertikálne sa didaktika člení podľa veku učiaceho sa, a to na:
Špecifické postavenie má špeciálna didaktika, ktorá sa venuje vzdelávaniu žiakov so špeciálnymi výchovno-vzdelávacími potrebami, tá sa uplatňuje na všetkých vertikálnych úrovniach.
Funkcie didaktiky.
Didaktika má 4 základné funkcie:
S funkciami didaktiky priamo súvisia funkcie vyučovacieho procesu:
Vývoj didaktiky.
Ako prvý použil slovo didaktika v 16. storočí Wolfgang Ratke vo svojej knihe o vyučovaní a výchove s menom "Nova didactica". Revolúciu priniesli diela J. A. Komenského (15921670), ktorý vo svojich dielach ("Veľká didaktika, Najnovšia metóda jazykov, Orbis pictus, Škola hrou") uviedol sériu dodnes platných myšlienok. Zaviedol triednohodinový systém, navrhoval všeobecné vyučovanie, aj chudobných aj dievčat, čo boli na tú dobu výnimočne liberálne myšlienky. Veľký význam majú predovšetkým jeho didaktické zásadynapríklad zásada vytvorenia optimálnych podmienok pre vyučovací proces, zásada primeranosti, vedeckosti, spojenia školy so životom, názornosti, motivácie, sústavnosti a trvácnosti. J. A. Komenský patril k encyklopedistom, ktorí sa riadili zásadou "omnes, omnia, omnimo"učiť všetkých všetkému. Encyklopedisti považovali za dobré vzdelanie také, ktoré je rozsiahle vo všetkých oblastiach. Medzi encyklopedistov sa radí napríklad aj Voltaire, Diderot, Montesquieu a iní. Protipólom k nim boli formalisti (napríklad I. Kant, W. A. Diesterweg), ktorí nepovažovali za dôležitý obsah vzdelávania, ale skôr formu, ktorá rozvíjala osobnosť a myslenie človeka. Ich pričinením sa do vyučovania dostali napríklad geometria a klasické jazyky, ktoré podľa nich všestranne rozvíjali osobnosť človeka.
Pojem didaktickej metódy rozvinul Johann Heinrich Pestalozzi v 17. a 18. storočí. Okrem toho rozpracoval elementárnu pedagogiku na prvom stupni a teóriu rodinnej a pracovnej výchovy. 
Jean-Jacques Rousseau v 18. storočí zaviedol pojem slobodnej výchovy. Vo svojom diele "Emil alebo o výchove" podal kritiku vtedajšieho vzdelávania. Bol toho názoru, že žiaci v škole počúvajú „slová, slová, slová“ a málo alebo vôbec nie sú aktívni. Odporúčal, aby dieťa do 12 rokov čerpalo poznatky z okolia, ktoré ho obklopuje a potom, aby z nich, resp. na ich základe získavalo vedomosti v škole. Treba povedať, že jeho názor o tom, aby sa dieťa začalo systematicky vzdelávať až po 12 roku, je prekonaný. Odhliadnuc od tohto je však cenné to, že upriamil pozornosť na dieťa, na jeho aktivitu. Alternatívna pedagogikakoniec 19. a začiatok 20. storočiav ňom vidí svojho predchodcu, mysliteľa, ktorý chcel, aby vo vyučovaní bol aktívny nie učiteľ, ale dieťa. Aj keď J. J. Rousseau nebol didaktikom, práve pre zdôrazňovanie aktivity dieťaťa ho aj súčasná didaktika vníma ako zástancu tvorivého vyučovania. Dnešná škola preferuje samostatnosť, tvorivosť, iniciatívu, využívanie poznatkov získaných v mimoškolskom živote apod. Teda všetko to, čo zdôrazňoval Rousseau.
Johann Friedrich Herbart (19. storočie) je považovaný za zakladateľa modernej pedagogiky a didaktiky. Hlavnou úlohou didaktiky bola podľa Herbarta analýza činnosti učiteľa a žiaka v škole. Ako predmet didaktiky stanovil ciele, obsah, metódy a organizačné formy vyučovania, čo platí dodnes. Zaviedol schému "jasnosť" → "asociácia" → "systém" → "metóda", kde „jasnosť“ je výklad učiteľa, „asociácia“ jeho nadviazanie na skúsenosti žiakov, „systém“ je záver a „metóda“ aplikácia učiva. Navrhol tzv. herbartovský trojuholník, ako ilustráciu vzťahov medzi učiteľom, žiakmi a učivom. Herbart položil základ terajšieho tradičného vzdelávania, preto sa pojem „herbartovská škola“ niekedy používa skôr posmešne pre školy, ktoré neuplatňujú vo vyučovaní moderné postupy.
Medzi prvými, kto navrhol presunúť ťažisko procesu vzdelávania z učiteľa na žiaka bol John Dewey a jeho filozofia vyučovacieho procesu sa nazýva pragmatizmus. Pragmatisti považujú za dôležité učiť len to, čo je pre život potrebné a učiť to čo najviac činnosťou.
Deweyom začína obdobie alternatívneho školstva vo svete. Od 19. storočia sa objavuje stále viac kritiky tradičného vyučovania a vznik nových koncepcií. Medzi alternatívne koncepcie, ktoré nachádzajú miesto aj v našom súčasnom školstve, patria konštruktivizmus, problémové vyučovanie, projektové vyučovanie a kooperatívne vyučovanie. Čapek (2015) však argumentuje, že názov "alternatívne vyučovanie" nie je celkom vhodný, nakoľko to učiteľom naznačuje, že používanie trebárs konštruktivistických metód je „nadpráca“, pričom by v modernej škole malo byť samozrejmosťou.
Osobitné miesto majú alternatívne koncepcie vyžadujúce komplexnú premenu vyučovacieho procesu. Sem patria napríklad v našich končinách známa Montessoriovská pedagogika a Waldorfská pedagogika. 
Vo svete má dnes zelenú pedagogika zameraná na tvorcov rozvíjaná napríklad okolo Project Zero na Harwardskej univerzite a konštrukcionistické učenie v súlade s modernou vedou a vedeckým myslením. Podľa Carla Edwina Wiemana by sa vzdelávanie malo realizovať podobne ako experimentálna veda, v ktorej žiaci aktívne hľadajú svoje vlastné odpovede na otázku „Prečo?“ a kde vedomosti pochádzajú z dôkladného porovnávania toho, čo funguje a čo nie. Rozvíja sa kritické myslenie, tvorivosť, spolupráca. Takéto vzdelávanie sa u nás snažil uviesť do života v rokoch 19952011 "Projekt SCHOLA LUDUS" cestou neformálneho vzdelávania. 

</doc>
<doc id="45194" url="https://sk.wikipedia.org/wiki?curid=45194" title="Teória vyučovania">
Teória vyučovania



</doc>
<doc id="45214" url="https://sk.wikipedia.org/wiki?curid=45214" title="Pamäť s ľubovoľným prístupom">
Pamäť s ľubovoľným prístupom



</doc>
<doc id="45218" url="https://sk.wikipedia.org/wiki?curid=45218" title="Eta">
Eta

Eta je:
ETA je:

</doc>
<doc id="45219" url="https://sk.wikipedia.org/wiki?curid=45219" title="ETA">
ETA



</doc>
<doc id="45221" url="https://sk.wikipedia.org/wiki?curid=45221" title="Oresund">
Oresund



</doc>
<doc id="45222" url="https://sk.wikipedia.org/wiki?curid=45222" title="Kakofónia">
Kakofónia

Kakofónia (z gréckeho slova "kakophonia" – "kakos" (zlý) + "phoni" (hlas, zvuk)) je neľúbozvučné zoskupenie tónov alebo hlások, neľúbozvučnosť, je opakom eufónie. Niektoré skupiny spoluhlások, hlavne na začiatku verša, môžu byť náprotivkom ľubozvučnosti, krásneho znenia verša. Ide najmä o slabikotvorné spoluhlásky r, l, predovšetkým ich dlhé varianty (ĺ, ŕ). Z ostatných spoluhlások hlavne neznelé spoluhlásky (p, t, ch, k) vplývajú na kakofonické znenie verša. Kakofónia však nemusí byť nedostatkom básne, lebo sa môže aj funkčne využívať ako prostriedok korešpondujúci s nepríjemným obsahom textu.
Príklad.
Bŕŕ. Dážď fŕka. Každý smrká, v krpcoch čvŕka, v bruchu škvŕka.

</doc>
<doc id="45223" url="https://sk.wikipedia.org/wiki?curid=45223" title="Storebælt">
Storebælt



</doc>
<doc id="45224" url="https://sk.wikipedia.org/wiki?curid=45224" title="Pitva">
Pitva

Pitva, lekársky termín sekcia, disekcia ("dis" – oddeliť, "secare" – rezať), obdukcia alebo autopsia ("auto" – seba, "opsis" – vidieť na vlastné oči) je vyšetrenie mŕtveho tela človeka alebo iného živočícha, väčšinou s cieľom skúmať jeho anatómiu alebo príčinu jeho smrti. V užšom zmysle slova sa pitvou rozumie prieskum orgánov a orgánových systémov, ktoré sú prístupné až po porušení povrchu tela. Pre štúdium povrchu sa v tomto prípade používa skôr termín vonkajšia obhliadka.
Na Slovensku Úrad pre dohľad nad zdravotnou starostlivosťou vedie register osôb, ktoré pitvu za života odmietli.

</doc>
<doc id="45225" url="https://sk.wikipedia.org/wiki?curid=45225" title="Permanentná pamäť">
Permanentná pamäť

Permanentná pamäť môže byť:

</doc>
<doc id="45227" url="https://sk.wikipedia.org/wiki?curid=45227" title="Diabetes mellitus">
Diabetes mellitus

Diabetes mellitus (iné názvy: cukrovka, cukrová úplavica, diabetes, diabetizmus; , skratka DM) je nehomogénna skupina chronických metabolických ochorení, spojených so zvýšenou hladinou glukózy v krvi - hyperglykémiou, ktorú spôsobuje porucha sekrécie alebo účinku inzulínu. Býva sprevádzaná poruchou metabolizmu cukrov, tukov a bielkovín. Chronická hyperglykémia pri DM sa spája s dlhodobým poškodením, dysfunkciou alebo zlyhaním rôznych orgánových systémov, osobitne očí, obličiek, nervov, srdca a ciev. Pozri aj diabetes mellitus (MKCH-10).
Epidemiológia.
Na diabetes mellitus trpia stovky miliónov obyvateľov. Ich podiel na celkovej populácii sa zvyšuje, vo vyspelých krajinách sa pohybuje okolo 10% a počíta sa, že u ďalších percent populácie ostáva nediagnostikovaný. Jeho šírenie súvisí predovšetkým s civilizačnými faktormi, relatívnym dostatkom stravy a s tým súvisiacim šírením nezdravých stravovacích návykov. Komplikácie diabetu sa podieľajú na rastúcom počte pacientov s kardiovaskulárnymi ochoreniami.
Patofyziológia.
Zvýšenie koncentrácie glukózy v krvi zapríčiňuje hlavne relatívny alebo absolútny nedostatok polypeptidového hormónu inzulínu, ktorý sa tvorí v špecializovaných B-bunkách v pankrease a znižuje hladinu glukózy v krvi tým, že stimuluje jej vychytávanie z krvi. Okrem toho ovplyvňuje aj ďalšie metabolické procesy. Cieľovými orgánmi sú hlavne pečeň, svaly a tukové tkanivo. Jeho sekrécia sa delí na bazálnu - trvalú a prandiálnu, krátkodobo zvýšenú, stimulovanú príjmom potravy. Podnetov na vylučovanie inzulínu je viacero, dôležitým je zvýšenie hladiny glukózy v krvi. Na regulácii hladiny glukózy v krvi sa podieľajú viaceré ďalšie hormóny, napríklad glukagón, produkovaný A-bunkami pankreasu, ktorý hladinu glukózy zvyšuje.
Klasifikácia diabetes mellitus.
1. Diabetes mellitus 1. typu (DM1T).
Je charakterizovaný takmer úplným alebo čiastočným deficitom inzulínu. Vzniká väčšinou v mladosti, ale zriedkavo aj vo vyššom veku ako LADA (Late Autoimmune Diabetes of Adults) - latentný autoimunitný diabetes v dospelosti. DM1T je väčšinou autoimunitné ochorenie, u časti prípadov je pôvod ochorenia nezistiteľný. Jestvuje genetická predispozícia, spojená s prítomnosťou určitých antigénov MHC (HLA) systému, ale ku vzniku klinicky manifestného DM1T nestačí len prítomnosť genetickej predispozície, je potrebný aj určitý faktor vonkajšieho prostredia – spúšťač autoimunitnej reakcie. Môžu to byť niektoré vírusové infekcie, alebo reakcia na cudzorodé bielkoviny (albumín kravského mlieka). O autoimunitnej povahe DM1T svedčí aj prítomnosť protilátok, namierených proti antigénom B-buniek a ostatných buniek Langerhansovych ostrovčekov (Islet Cell Antibodies – ICA) v krvi chorých na začiatku klinickej manifestácie ochorenia. 
Bez liečby vzniká rozvrat metabolizmu charakterizovaný hyperglykémiou, ťažkou dehydratáciou a ketoacidózou, pretože pacienti s DM1T nemajú žiadnu, respektíve minimálnu sekrečnú kapacitu inzulínu. Ich život závisí od  dodávania exogénneho inzulínu.
2. Diabetes mellitus 2. typu (DM2T).
Je charakteristický inzulínovou rezistenciou (necitlivosťou na účinok inzulínu) s defektom sekrécie inzulínu. Vyskytuje sa 7 až 10 krát častejšie ako DM1T. Prejavuje sa prevažne v dospelom a vyššom veku a to najmä u obéznych jedincov, ale ojedinelo sa môže vyskytovať aj u mladých ľudí a v rodinách s autozómovo-dominantnou dedičnosťou ako tzv. MODY diabetes  (Maturity Onset Diabetes of the Young). Dôvodom relatívneho nedostatku inzulínu je najčastejšie periférna rezistencia na inzulín s následnou hyperinzulinémiou a hyperglykémiou ako následok postupnej straty citlivosti a schopnosti B-buniek pankreasu reagovať sekréciou inzulínu na zvýšené hladiny glukózy. Tento typ cukrovky má silnú genetickú predispozíciu, v značnej časti je súčasťou iných hereditárnych ochorení ako napr.: metabolický syndróm, dedičná recidivujúca pankreatitída, cystická fibróza, feochromocytóm, svalové dystrofie, Turnerov syndróm, Klinefelterov syndróm atď. Za najdôležitejšie exogénne (vonkajšie) faktory sa považujú nadmerný príjem potravy, nevhodné zloženie stravy, nedostatok fyzickej aktivity, obezita, fajčenie a iné nezdravé, väčšinou civilizačné návyky. Choroba môže prebiehať roky bez príznakov a väčšinou sa zistí náhodou, často pri vyšetreniach v rámci diagnostiky iného ochorenia.
3. Iné špecifické typy diabetes mellitus.
Vznikajú následkom genetických defektov funkcie B-buniek, genetickej poruchy účinku inzulínu, ochorenia pankreasu (pankreatitída, nádor), ďalej endokrinných ochorení a porúch - akromegália, Cushingov syndróm, glukagonóm, feochromocytóm, hypertyreóza, somatostatinóm, účinkom liekov (glukokortikoidy, hormóny štítnej žľazy a iné), následkom infekcií (rubeola, cytomegalovírusová infekcia a iné) a v rámci vrodených ochorení (Downov syndróm, Klinefelterov syndróm, Turnerov syndróm a iné).
4. Gestačný diabetes mellitus.
Je to diabetes ktorý sa rozvinul v priebehu tehotenstva. Ak žena mala diabetes už pred otehotnením jedná sa aj naďalej o  príslušný typ. Pri gestačnom diabete ide väčšinou o diabetes prebiehajúci pod obrazom diabetes mellitus 2. typu, môže sa však aktivovať aj diabetes mellitus 1. typu Znamená zvýšené riziko vrodených vývojových vád dieťaťa, preto vyžaduje starostlivé sledovanie a liečbu.
Poznáme aj tzv. hraničné poruchy glukózovej homeostázy (HPGH), kde patrí zvýšená glykémia na lačno – IFG (Impaired Fasting Glucose) a porušená glukózová tolerancia – PGT.
Diagnostika diabetes mellitus.
K podozreniu vedú anamnestické údaje - polydipsia, polyúria, slabosť, chudnutie, výskyt DM v pokrvnom príbuzenstve a iné. Diagnózu však možno potvrdiť iba laboratórnym vyšetrením. Najjednoduchšie je vyšetrenie glykémie - hladiny cukru v krvi nalačno a cukru (a ketolátok) v moči. Ak zistíme prítomnosť glukózy v moči - glykozúriu a nalačno opakovane výraznú hyperglykémiu (nad 7,8 mmol/l v žilovej krvi) alebo v priebehu dňa je postprandiálna glykémia (po jedle) nad 11,1 mmol/l, potvrdzuje to diagnózu. 
Vyšetrenie glykemickej krivky (orálneho glukózového tolerančného testu oGTT) sa využíva aj počas gravidity, pri podozrení na diabetes mellitus a pri glykémii nalačno vyššej ako 7,8 mmol/l. Spočíva vo vyšetrení glykémie po štandardnom zaťažení organizmu glukózou. Pre rozlíšenie DM1T a DM2T je potrebné stanovenie C-peptidu, ktorý sa uvoľňuje súbežne s inzulínom a odzrkadľuje tak tvorbu vlastného inzulínu organizmom pacienta (stanovenie hladiny samotného inzulínu zachytáva aj inzulín, dodaný pacientovi v rámci liečby). Pri type 1 je hladina C-peptidu zanedbateľná, pri type 2. normálna alebo zvýšená. K upresneniu príčiny diabetu a odhadu rizika ďalších autoimunitných ochorení je možné vyšetriť ďalšie typy protilátok - IAA, GAD65, IA-2A, ICA. V priebehu liečby sa vykonáva podľa potreby niekoľko vyšetrení glykémii denne pri kontrolách účinnosti liečby. V prípade intenzifikovaného režimu liečby sa tieto kontroly robia priebežne a denne. O dlhodobom výsledku liečba vypovedá hladina glykovaného hemoglobínu HbA1c, ktorý odzrkadľuje priemernú glykémiu za posledných 4-6 týždňov. 
K diagnostike diabetes mellitus patria aj ďalšie vyšetrenia s cieľom zistiť prípadnú prítomnosť komplikácii.
Liečba.
Diabetes, u ktorého sa liečbou dosiahli uspokojivé hodnoty glykémie a hodnoty glykovaného hemoglobínu, sa označuje ako kompenzovaný, ináč ako čiastočne kompenzovaný alebo dekompenzovaný; do tohoto označenia zvykne uvádzať, akým spôsobom bola kompenzácia dosiahnutá (dietou a režimom, inzulínom atď.)
Inzulín.
Inzulínom sú liečení všetci diabetici s DM1T, všetky deti, mladiství a tehotné ženy, a diabetici s  DM2T, u ktorých zlyhala liečba diétou a perorálnymi antidiabetikami. Pôvodne sa používal bravčový a hovädzí inzulín, ziskaný extrakciou z pankreasov zvierat. Dnes sa používa biosyntetický ľudský inzulín a jeho analógy, ktoré vznikli úpravou polypeptidovej molekuly inzulínu s cieľom upraviť - predĺžiť dobu jeho účinku alebo zrýchliť nástup účinku. Ľudský inzulín, podaný podkožne začína pôsobiť asi do pol hodiny a účinkuje niekoľko hodín, takže musí sa podávať viackrát denne, pričom rovnomerne nepokrýva bazálnu sekréciu inzulínu. V snahe napodobiť denný priebeh sekrécie inzulínu, liečba inzulínom je rozdelená na viacero dávok rýchlo účinkujúceho inzulínu, podávaných pred jedlami v kombinácii s preparátmi s dlhodobým účinkom ako náhradou bazálnej sekrécie inzulínu.
Inzulíny s rýchlym a krátkym účinkom sú: glulizin, lispro, aspart, humánny inzulín. Inzulíny s predĺženým trvaním účinku sú: glargin, detemir, deglutec. Vyrábajú sa aj preparáty s rôznymi podielmi krátko a dlho účinkujúceho inzulínu, ktoré je možné zvoliť podľa individuálnej potreby pacienta. 
Rozpis dávkovania sa zvykne nazývať schéma. Inzulín je možné aplikovať rôznymi spôsobmi:
Glukózový senzor je miniatúrne zariadenie, ktoré sa zavádza do podkožia a umožňuje trvalé sledovanie hladiny glukózy počas približne týždňa. Oproti opakovaným odberom glykémie dokáže zachytiť aj krátkodobé výkyvy, najmä hypoglykémie, a to aj počas spánku, čo má zvlášť veľký význam u nestabilných diabetikov 1. typu, ale začína sa používať aj pri nastavovaní liečby diabetikov 2. typu. 
Najčastejšou akútnou komplikáciou liečby inzulínom je hypoglykémia - nadmerný pokles hladiny glukózy v krvi, ktorá bývala u diabetikov 1. typu pred érou glukózových senzorov ťažko detekovateľná a ťažko riešiteľná najmä u pacientov, ktorí ju po častých epizódach nedokázali vnímať (syndróm neuvedomenia si hypoglykémie). Zriedkavejšie sú alergické a infekčné komplikácie v mieste vpichu alebo zavedenej podkožnej kanyly. 
Perorálne antidiabetiká (PAD).
Sú to látky nehormonálneho charakteru, ktoré znižujú hyperglykémiu pri perorálnom podávaní. Používajú sa v liečbe DM2T. Patria sem:
K dispozícii sú ešte ďalšie novšie injekčné preparáty:
Režimová liečba.
V prvých štádiach DM2T môže postačovať liečba úpravou stravovania a pohybového režimu. Podstatná je však pre všetkých pacientov s diabetes mellitus.
V súčasnosti prevláda názor, že diabetik sa môže stravovať ako každý iný zdravý človek, ale musí si sledovať množstvo sacharidov v požitom jedle. Okrem toho je dôležité stravovať sa v pravidelných časových intervaloch (v špecifických podmienkach to však nie je pravidlom). 
Pacient s diabetom potrebuje poznať niektoré vlastnosti potravín, ako napr. glykemický index sacharidov, ktorý uvádza, o koľko percent sa zvýši hladina cukru v krvi po požití potravy v porovnaní s rovnakým množstvom čistého cukru – glukózy. Pre diabetikov sú vhodné sú potraviny s nízkym glykemickým indexom (napr. celozrnný chlieb, strukoviny, koreňová zelenina, paradajky, paprika, ovocie, orechy), ktoré nespôsobujú rýchle zvýšenie hladiny cukru v krvi po jedení a poskytujú dlhšie trvajúci pocit nasýtenia, čo je dôležité aj pre kontrolu krvných tukov a telesnej hmotnosti. Tým môžu prispievať k zníženiu rizika srdcovocievnych chorôb. Veľký význam pre dobrú kontrolu hladiny cukru v krvi má príjem vlákniny. Niektoré druhy zeleniny a všetky druhy húb svojím obsahom vlákniny neovplyvňujú hladinu cukru v krvi a pacienti ich môžu neobmedzene konzumovať a kedykoľvek zahnať hlad bez obavy zo zvýšenia glykémie. Kuchynský cukor u diabetikov nie je nutné bezvýhradne zakazovať, nie je však vhodným zdrojom sacharidov. Ako umelé sladidlo je povolený sacharín, aspartám, acesulfám draselný, sukralóza a steviol. Príjem tukov by nemal presahovať 30 % z celodennej energetickej potreby, pretože môže prispievať k obezite a rozvoju aterosklerózy. Ako optimálny zdroj tukov v jedálnom lístku diabetikov sa odporúčajú rastlinné oleje (repkový, slnečnicový, sójový), morské ryby a orechy. Bielkovín treba denne prijať v potrave 1g bielkovín na 1 kg telesnej hmotnosti. Najzdravšie bielkoviny sa nachádzajú v rybách, hydine, strukovinách, orechoch a vaječnom bielku.
U diabetikov je známe, že telesné cvičenie vo forme tréningu nielen zlepšuje citlivosť tkanív na inzulín na postreceptorovej úrovni zvýšením počtu inzulínových receptorov, ale môže zlepšiť aj toleranciu glukózy. Okrem toho znižuje hladinu cholesterolu v krvi. Zvyšuje tiež toleranciu telesnej záťaže, čím priaznivo ovplyvňuje kvalitu života. Kladne ovplyvňuje telesnú hmotnosť u obéznych a krvný tlak, čím vhodne ovplyvňuje rizikové faktory vývoja aterosklerózy. Najmä pacienti s DM1T na liečbe inzulínom však musia zohľadniť príslušný výdaj energie a prispôsobiť tomu dávky inzulínu.
Transplantácia.
Zriedkavo využívanou možnosťou liečby DM1T je transplantácia B-buniek pankreasu alebo celého pankreasu; väčšinou sa vykonáva u pacientov so zlyhaním obličiek (následkom diabetickej nefropatie) a súčasne sa transplantuje aj oblička. Ako pri iných transplantáciach, okrem náročnosti operácie je problémom aj nedostatok darovaných orgánov. Transplantácia samotného pankreasu s nasledovnou nutnosťou imunosupresívnej liečby neprináša pacientovi skvalitnenie života.
Bariatrická operácia.
Chirurgická liečba obezity operáciou, ktorá redukuje objem žalúdka alebo iným spôsobom obmedzuje príjem a vstrebávanie potravy, u väčšiny pacientov vedie aj k vyliečeniu alebo aspoň zlepšeniu diabetu 2. typu. Toto zlepšenie nezávisí na type operácie (bandáž, zúženie alebo bypass žalúdka). 
Umelý pankreas.
Po dlhoročnom výskume je pripravená pre klinickú prax inzulínová pumpa s kontinuálnym meraním hladiny glukózy pomocou senzora a mikroprocesorom riadeným dávkovaním inzulínu v kontinuálnej infúzii - umelý pankreas. Takéto zariadenia by mohli byť časom aj implantovateľné. Hoci dokážu u pacientov nielen stabilizovať rozkolísaný diabetes mellitus 1. typu, ale aj dosiahnuť lepšiu kompenzáciu, ako iné spôsoby liečby, ich používanie je stále obmedzené. Ich obsluha nie je jednoduchá a zatiaľ sa potýkajú aj s ťažkosťami, ako je nedostatočná stabilita senzora a určitými problémami so zostavením algoritmu, ktorý by bol schopný správne pracovať len na základe informácii o glykémii (fyziologická regulácia sekrécie inzulínu pracuje aj s informáciou o prijatí potravy). 
Komplikácie.
V minulosti umierali diabetici na akútne komplikácie, súvisiace so zvýšením glykémie a metabolickým rozvratom, ktoré sú dnes už zriedkavé. Pozornosť sa obrátila na chronické komplikácie, ktoré vznikajú postupne, ale nakoniec skracujú život pacientov o celé roky.
Akútne komplikácie diabetes mellitus.
Akútne komplikácie diabetes mellitus, spojené s vysokou hladinou glukózy v krvi - hyperglykémiou, dehydratáciou a nahromadením ďalších produktov metabolizmu sú diabetická ketoacidóza, hyperglykemický hyperosmolárny syndróm a laktátová acidóza. Zapríčinené bývajú nedostatkom inzulínu alebo nadmerným príjmom sacharidov, ale môžu byť vyvolané aj stresom - akútnym ochorením, infekciou, chirurgickým výkonom alebo aj niektorými liekmi. Niekedy ostáva príčina nejasná.
Diabetická ketoacidóza (DKA) sa prejavuje dehydratáciou, tachykardiou, hypotenziou, prehĺbeným a zrýchleným dýchaním a rôznym stupňom poruchy vedomia až bezvedomím - diabetická koma. V laboratórnych vyšetreniach je charakteristická okrem hyperglykémie metabolická acidóza a ketóza, bývajú odchýľky v koncentrácii minerálov a príznaky zlyhávania obličiek.
Hyperglykemický hyperosmolárny syndróm (HHS) je charakterizovaný hyperglykémiou, hyperosmolaritou a dehydratáciou s nevýznamnou ketózou. Príznakom dominuje dehydratácia a zhoršenie funkcii centrálneho nervového systému. Vyskytuje sa skôr u starších pacientov.
Laktátová acidóza (LA) je charakteristická nahromadením laktátu v organizme. Táto komplikácia nemusí byť len dôsledkom samotného diabetu, ale aj súbežných ochorení, ktoré sa musia zohľadniť pri voľbe liečby. Hyperglykémia tu nemusí byť výrazná.
Liečba uvedených komplikácii spočíva v prvom rade v rehydratácii a vnútrožilovom podávaní inzulínu za starostlivého sledovania a opatrných korekcii vnútorného prostredia organizmu (najmä hladfiny draslíka a pH).
Hypoglykémia, čiže príliš znížená hladina glukózy v krvi je život ohrozujúca komplikácia liečby diabetes mellitus. Len zriedka býva zapríčinená nejakým iným ochorením alebo dlhodobým hladovaním. Najčastejšie je dôsledkom predávkovanie liekov (inzulínu, niektorých antidiabetík), nedostatočného príjmu potravy alebo neobvyklej fyzickej aktivity. Charakteristické príznaky sú hlad, tras, potenie, zmätené, niekedy aj agresívne správanie zameniteľné za príznaky opilosti, tachykardia. Môžu sa objaviť kŕče, zameniteľné s epileptickým záchvatom. Bez liečby nastáva bezvedomie, nakoniec nenávratné poškodenie mozgu a smrť. Diagnózu hypoglykémie potvrdí zlepšenie stavu po požití cukru v akejkoľvek podobe, vyšetrením glykémie sa zistia hodnoty pod 3,5 mmol/l.
Liečba spočíva v podaní glukózy alebo obyčajného cukru, v prípade bezvedomia roztoku glukózy vnútrožilne; po nadobudnutí vedomia by sa mal pacient najesť. Pacienti majú byť edukovaní tak, aby hypoglykémiu dokázali rozpoznať a včas liečiť; pre takéto prípady by aj mali nosiť so sebou trochu cukru. Inou, zriedkavejšie používanou liečbou, ktorá sa dá aplikovať aj pacientovi v bezvedomí, je injekcia glukagónu (ale nasledovne sa tiež musí najesť). Dôležité je potom zistiť príčinu hypoglykémie a zvážiť, či netreba upraviť liečbu diabetu.
Problematickou skupinou sú pacienti, ktorí po opakovaných a častých hypoglykémiach stratili ich charakteristické príznaky a nedokážu ich vnímať (syndróm nerozpoznania hypoglykémie - SNH). Môžu sa prejavovať len zmätenosťou a potom bezvedomím. Hypoglykémia sa potom dá ťažko diagnostikovať, pretože pri jednotlivých odberoch sa zvykne zachytiť len nasledujúca reaktívne zvýšená glykémia (ktorou telo prudko reaguje na predchádzajúcu hypoglykémiu - rebound fenomén). Veľkou pomocou je potom použitie glukózového senzora. Liečba spočíva v postupnom znížení dávky inzulínu – v menej intenzívnom režime inzulinoterapie.
Hypoglykémia po PAD môže trvať dlho a za určitý čas po podaní glukózy sa môže opakovať; jej liečba - podávanie glukózy - môže trvať aj vyše dňa. Najviac sa vyskytuje po derivátoch sulfonylurey u starších pacientov.
Chronické komplikácie diabetes mellitus.
Vysoká koncentrácia glukózy v krvi a telesných tekutinách má za následok reakciu glukózy s molekulami bielkovín - glykáciu, čím spúšťa procesy, vedúce k poškodeniu tkanív, zvlášť ciev a nasledovne viacerých orgánov. Toto poškodenie v konečnom dôsledku skracuje život pacientov, preto je chronickým komplikáciam venovaná vysoká pozornosť. Rozdeľujú sa na mikrovaskulárne (retinopatia, nefropatia, neuropatia) a makrovaskulárne (ischemická choroba srdca, mozgu a dolných končatín). Makrovaskulárne komplikácie zvyšujú výskyt kardiovaskulárnych a cerebrovaskulárnych príhod, ako aj výskyt gangrény nôh. Pri diabete však dochádza k poškodeniu prakticky všetkých tkanív a orgánov tela a k poruchám funkcie viacerých orgánových systémov súčasne.
V predchádzaní chronickým komplikáciam je podstatná kompenzácia diabetes mellitus od počiatku ochorenia, preto je dôležité skoré stanovenie diagnózy a optimálna liečba.
Mikrovaskulárne komplikácie.
Kľúčový faktor v rozvoji mikrovaskulárnych komplikácií predstavuje hyperglykémia. Medzi faktory, ktoré akcelerujú vývoj mikrovaskulárnych komplikácií patria arteriálna hypertenzia, nadmerný príjem bielkovín a pravdepodobne aj určitá genetická predispozícia. Difúzne generalizované postihnutia malých ciev sa klinicky významne prejavujú na troch miestach: na sietnici (diabetická retinopatia), v obličkových glomeruloch (diabetická nefropatia) a v nervových vláknach (diabetická neuropatia).
Diabetická retinopatia sa najčastejšie prejavuje progresívnymi zmenami na cievach sietnice, ktoré spôsobujú jej poškodenie. To sa prejavuje postupným zhoršovaním zraku, ktoré môže vyústiť až do slepoty. Liečba je v rukách oftalmológa, účinnou metódou je napr. laserkoagulácia presakujúcich lézii sietnice.
Diabetická nefropatia je v rozvinutých krajinách najčastejšou príčinou chronického zlyhania obličiek. Zásadný význam pre včasnú diagnostiku má dôkaz albuminúrie (vylučovanie bielkoviny albumínu do moča). V liečbe má zásadný význam dobrá kompenzácia cukrovky, liečba hypertenzie a nízkobielkovinná dieta. 
Diabetická neuropatia je pomerne častou a včasnou komplikáciou diabetu. Jej najčastejšími formami sú symetrická distálna senzitívne-motorická forma, čo je hlavný rizikový faktor vývoja diabetickej nohy)  a kardiálna autonómna neuropatia s rizikom „tichej“ (bezpríznakovej) ischémie myokardu, posturálnej hypotenzie a náhlej srdcovej smrti. Jej liečba je obtiažna a málo účinná, za základ sa považuje dobrá kompenzácia diabetu.
Makrovaskulárne komplikácie.
Makrovaskulárne komplikácie spôsobuje ateroskleróza. Práve na tieto komplikácie, ktoré v súčasnosti najviac skracujú život pacientov s cukrovkou, sa v súčasnosti prenáša ťažisko pozornosti špecialistov.
Ateroskleróza tepien dolných končatín sa spočiatku zvykne prejaviť ako bolesť pri chôdzi (claudicatio intermittens), neskôr vznikajú trofické (t.j. z poruchy výživy tkanív) zmeny na koži a na kostiach. Konečným dôsledkom zmien na dolných končatinách je vznik diabetickej gangrény (sneti). Súbor týchto zmien sa označuje termínom diabetická noha a na vzniku tohto syndrómu podieľajú aj diabetická mikroangiopatia a diabetická neuropatia. Znížená odolnosť voči infekcii a strata citlivosti kože následkom diabetickej neuropatie sú príčinou toho, že pre diabetika sa aj drobné, náhodné a často nepoznané poranenia stávajú nebezpečné. Ľahko sa infikujú a zle sa hoja. Konečným dôsledkom týchto zmien je vznik diabetickej gangrény, ktorá je častou príčinou amputácie prstov alebo aj väčších častí dolnej končatiny. Na kostiach v metatarzofalangálnej oblasti vzniká demineralizácia a neskôr až deformácia kĺbov, čo sa označuje ako neuropatická artropatia.
Ischemická choroba srdca je jedna z najčastejších príčin smrti diabetikov. Je následkom aterosklerózy koronárnych tepien srdca. Jej akútna forma - infarkt myokardu sa u diabetikov vyznačuje určitými zvláštnosťami. Relatívne často sa vyskytuje nebolestivá forma infarktu, čo sa pripisuje prítomnosti diabetickej neuropatie. To spôsobuje, že sa oneskoruje jeho rozpoznanie a liečba. Úmrtnosť diabetikov pri infarkte myokardu je podstatne vyššia, ako u nediabetikov.
Cievne mozgové príhody bývajú prevažne ischemické, teda spôsobené nedokrvením mozgu. Na vzniku ischemických ložiskových zmien mozgu sa zúčastňujú nielen aterosklerotické zmeny veľkých intrakraniálnych a extrakraniálnych tepien, ale predovšetkým zmeny drobných mozgových ciev a mnohopočetné mikroembólie tvorené zhlukmi trombocytov a fibrínu. Mortalita diabetikov z tejto príčiny je tiež oveľa vyššia, ako u nediabetikov. 

</doc>
<doc id="45228" url="https://sk.wikipedia.org/wiki?curid=45228" title="Implantát (medicína)">
Implantát (medicína)

Implantát (z lat. "in-" = v, do a "plantere" = zasadiť) je cudzie teleso, ktorého účelom je nahradiť stratenú, nefungujúcu alebo nedostatočnú biologickú štruktúru (orgán, časť tela, alebo tkanivo).
Moderné medicínske implantáty sú materiálovo i technologicky veľmi vyspelé. Vonkajší obal je tvorený z materiálov, na ktoré imunitný systém ľudského tela nereaguje – napríklad z titanu, nitinolu, polyetylénu, polytetrafluóretylenu (náhrada „chrupavky“ v protézach kĺbov), polymetylmetakrylátu (vnútroočná náhrada šošovky). V niektorých prípadoch obsahujú vyspelú elektroniku a mikroprocesory, ako napríklad kochleárny implantát alebo kardiostimulátor. Iným typom sú implantáty, ktoré majú kompaktnú vnútornú štruktúru – napríklad zubné alebo kĺbne.
V rámci ortopedickej chirurgie sa pod pojmom implantát rozumejú i vnútorné dlahy, ktoré sa upevňujú na alebo zavádzajú do kosti, aby ju spevnili po jej zlomení. Pre náhradu časti tela – napríklad končatiny alebo kĺbu – je vhodnejší a používaný termín protéza.
Implantát môže byť "vnútorny" (vložený dovnútra tela) alebo "vonkajší" (na jeho povrchu).

</doc>
<doc id="45229" url="https://sk.wikipedia.org/wiki?curid=45229" title="Jozef kardinál Tomko">
Jozef kardinál Tomko



</doc>
<doc id="45231" url="https://sk.wikipedia.org/wiki?curid=45231" title="Ján Chryzostom kardinál Korec">
Ján Chryzostom kardinál Korec



</doc>
<doc id="45233" url="https://sk.wikipedia.org/wiki?curid=45233" title="Kardiostimulátor">
Kardiostimulátor

Kardiostimulátor (iné názvy: pacemaker [pejsmejk(e)r], srdcový stimulátor; staršie: (srdcový) krokovač, taktovač, posilňovač srdca) je lekársky prístroj, slúžiaci hlavne na liečbu arytmií (porúch srdcového rytmu), spojených so spomalením činnosti srdca (bradykardiou). Niektoré kardiostimulátory sa používajú aj v diagnostike arytmii (pri elektrofyziologickom vyšetrení prevodového systému srdca). Sú to generátory elektrických pulzov v trvaní okolo 1 milisekundy, s napätím podľa určenia prístroja od desatín voltu až po niekoľko voltov, s nastaviteľnou frekvenciou v rozmedzí 1 – 5 Hz, ktoré vyvolávajú sťahy oddielov srdca, ku ktorým sú privedené cez pripojenú kardiostimulačnú elektródu.
Druhy kardiostimulátorov.
"Externé kardiostimulátory" sú umiestnené mimo tela pacienta. Používajú sa pri bradykardiach v rámci rozšírenej kardiopulmonálnej resuscitácie, pri dočasnej kardiostimulácii u pacientov, u ktorých sa očakáva vyliečenie poruchy srdcového rytmu, čakajúcich na implantáciu trvalého kardiostimulátora, počas operácii srdca alebo výkonov na prevodovom systéme srdca a pri elektrofyziologických vyšetreniach. S výnimkou externých kardiostimulátorov, ktoré sú súčasťou prenosných defibrilátorov a slúžia na krátkodobú externú (vonkajšiu) kardiostimuláciu v rámci resuscitácie, dočasné kardiostimulátory sú spojené s jednou alebo viacerými elektródami, zavedenými do dutín srdca cestou veľkých žíl. Už len veľmi zriedkavo sa používajú elektródy, zavedené do blízkosti srdca cez pažerák.
"Implantované kardiostimulátory" sú miniatúrne zariadenia s rozmermi v centimetroch, určené na operačné miestnenie pod kožu na hrudníku pacienta. Skladajú sa z generátora impulzov, uloženého spolu s batériou v titanovom puzdre a tzv. hlavy s konektormi pre elektródy, ktoré sú zavedené do dutín srdca – predsiene a/alebo  komôr. Životnosť implantovaného kardiostimulátora sa počíta v rokoch a záleží okrem technických vlastností aj od režimu, v ktorom je používaný. Pred skončením životnosti sa musí vymeniť za nový (väčšinou je možné použiť starú elektródu). K moderným kardiostimulátorom výrobcovia dodávajú vonkajšie prístroje – programátory, ktoré bezdrôtovo komunikujú s kardiostimulátorom a umožňujú jeho diagnostiku (funkciu, kontakt elektród, stav batérii) a nastavenie – naprogramovanie.
Pôvodné kardiostimulátory (implantované od roku 1958) dokázali stimulovať len komory pevne nastavenou frekvenciou. Ďalšia generácia kardiostimulátorov dokázala snímať elektrickú aktivitu komôr a pri jej dostatočnej frekvencii kardiostimuláciu zastaviť (inhibovať). Ďalšie generácie prístrojov boli schopné stimulovať aj srdcové predsiene, prípadne predsiene aj komory, snímať elektrickú aktivitu predsiení aj komôr a primerane na ňu reagovať, prispôsobiť frekvenciu stimulácie fyzickej aktivite pacienta a nakoniec aj riešiť niektoré akútne poruchy srdcového rytmu (antitachykardická funkcia). Vzhľadom na množstvo režimov kardiostimulácie a funkcii kardiostimulátorov bola zavedená ich klasifikácia pomocou kódov NASPE/NPEG, pozostávajúcich z 3 alebo 5 znakov.
Toto kódovanie sa ešte používa (často na označenie režimu, v ktorom kardiostimulátor pracuje), aj keď nedokáže obsiahnuť všetky vlastnosti moderných kardiostimulátorov, medzi ktorými je automatické monitorovanie vlastnej funkcie funkcie, vlastnej elektrickej aktivity srdca a automatická odpoveď na mnohé novovzniknuté poruchy srdcového rytmu.
Najmodernejšie kardiostimulátory napríklad dokážu aj rozpoznať, kedy sú implantované a zistiť, do akého základného režimu sa majú prepnúť.
Funkciu kardiostimulátora dokáže plniť aj väčšina typov implantovateľných kardioverterov – defibrilátorov (ICD).
Indikácie.
Vo všeobecnosti, kardiostimulátory sa používajú u pacientov s príliš pomalou činnosťou srdca. Špecifickým prípadom je tzv. resynchronizačná liečba pri poruchách prevodu na úrovni komôr u pacientov so zlyhávaním srdca, ktorej cieľom je dosiahnuť synchrónnu kontrakciu komôr (pri uvedených poruchách sa srdcové komory nekontrahujú súčasne a účinnosť ich kontrakcie je znížená).
Niektoré indikácie trvalej kardiostimulácie:
Indikácie trvalej kardiostimulácie pri dysfunkcii sínusového uzla
Indikácie trvalej KS pri atrioventrikulárnych (AV) blokádach
Indikácie trvalej KS pri chronickej bifascikulárnej a trifascikulárnej blokáde
Indikácie trvalej KS pri pretrvávajúcich vodivých poruchách po infarkte myokardu
Indikácie trvalej kardiostimulácie pri syndróme karotického sínusu
Špecifickými kritériami sa riadi indikácia resynchronizačnej kardiostimulačnej liečby pacientov so srdcovým zlyhaním a súčasne prítomnosťou poruchy prevodu na úrovni komôr (najmä ramienkové blokády)
Implantácia.
Kardiostimulátor je implantovaný v miestnom znecitlivení. Stimulačné elektródy sú zavedené pomocou súpravy zavádzača cez podkľúčkovú žilu, komorová elektróda do hrotu pravej komory, predsieňová do uška pravej predsiene alebo do miesta, kde sú namerané správne parametre stimulácie. Niektoré elektródy sú vybavené fixačným zariadením na hrote, aby časom nedošlo k ich nežiaducemu pohybu. Keď sú elektródy bezpečne v správnych pozíciach, sú pripojené do konektora kardiostimulátora, ktorý je uložený do podkožia, alebo pod hrudný sval.
Život s kardiostimulátorom.
Kardiostimulátor pacienta neobmedzuje v bežnej dennej aktivite a je do určitej miery odolný aj proti mechanickému poškodeniu. Obmedzenia vyplývajú skôr z ochorenia srdca. Moderné kardiostimulátory väčšinou dokážu zaistiť čo najfyziologickejší režim kardiostimulácie, teda riadia činnosť srdca spôsobom, ktorý sa v rámci možností čo najviac približuje normálnemu stavu a dokážu reagovať aj na zvýšenie fyzickej námahy.
Určitým obmedzením je hrozba rušenia činnosti kardiostimulátora silnými zdrojmi elektromagnetického poľa. Kardiostimulátory sú vybavované možnosťou núdzového uvedenia do základného pracovného režimu priložením permanentného magnetu na hrudnú stenu nad kardiostimulátor. Táto funkcia sa prvotne používala na kontrolu funkcie, v súčasnosti sa používa v situáciach, kedy kardiostimulátor v naprogramovanom režime nepracuje správne a sám vyvoláva nebezpečné poruchy rytmu alebo nesprávne aktivuje antitachykardické funkcie, do doby, kým je k dispozícii špecialista s programátorom, ktorý je schopný poruchu presne diagnostikovať a zariadenie preprogramovať. Citlivosť na vonkajšie magnetické polia obmedzuje pacientov pri vyšetrovaní pomocou magnetickej rezonancie (MRI), ale mnohé moderné kardiostimulátory toto vyšetrenie umožňujú, napríklad po dočasnom preprogramovaní.
Zvláštny prístup potrebujú pacienti s implantovaným kardiostimulátorom pri operáciach v súvislosti s možnosťou vzniku elektromagnetickej interferencie napríklad pri elektrokauterizácii, litotripsii, nervovosvalovej stimulácii. Niekedy musí byť zariadenie preprogramované alebo dočasne prevedené na základný pracovný režim.
Pri prípadnej defibrilácii počas resuscitácie treba elektródy defibrilátora priložiť trochu ďalej – aspoň 10 centimetrov od implantovaného kardiostimulátora. Kardiostimulátory sú však konštruované tak, aby ich defibrilačný výboj nepoškodil.
Kardiostimulátory musia byť v pravidelných intervaloch preventívne kontrolované. Deje sa tak počas vyšetrení na špecializovanom kardiologickom pracovisku. Kontroluje sa najmä stav batérie, kontakt elektród (snímací a stimulačný prah), vhodnosť naprogramovaných parametrov a funkčnosť zariadenia.
Komplikácie.
Včasné komplikácie súvisia s implantáciou – pneumotorax, hemotorax, vzduchová embólia, komplikácie s elektródou – perforácia oddielu srdca, chybná pozícia a dislokácia, ďalej krvácanie alebo infekcia v mieste uloženia kardiostimulátora.
Neskoré komplikácie súvisia s elektródovým systémom – porucha izolácie, fraktúra elektródy, infekcia, trombóza, syndróm hornej dutej žily, zriedkavejšie súvisia s generátorom a jeho funkciou (pacing/senzing, over/under senzing, crosstalk), pacemakerová tachykardia, pacemakerový syndróm). Moderné kardiostimulátory sú vybavené algoritmami na vlastnú kontrolu správnej funkcie.

</doc>
<doc id="45236" url="https://sk.wikipedia.org/wiki?curid=45236" title="Piercing">
Piercing

Piercing (z angl. "prerážanie", "prepichnutie") je pojem označujúci prepichnutie časti ľudského tela.
Okrem estetických dôvodov – s cieľom nosiť rôzne (najčastejšie kovové) šperky vo vzniknutom otvore – sa praktikuje tiež z náboženských, kultúrnych, alebo sexuálnych dôvodov.
Tak isto ako tetovanie je aj piercing formou skrášľovania tela. Podmienkou je prepichnutie nejakej časti tela a následné vytvorenie diery, do ktorej sa dá dať piercing. Slovíčko piercing odkazuje na akt prepichnutia alebo na otvor  vzniknutý prepichnutím. História piercingu je veľmi dlhá a je zatemnená nedostatkom informácií. Postupy na prepichnutie ucha a nosa odkazujú historické záznamy zo starovekej Mezopotámie. Piercing sa dával vtedy otrokom alebo sluhom, bolo to také označenie. Najstaršia múmia s náušnicou v uchu má 5000 rokov a piercing nosa bol nájdený u osôb žijúcich zhruba 1500 rokov pred Kr. Piercingy týchto typov, čiže nosné a ušné boli nájdené po celom svete, zatiaľ čo piercingy pier a jazyka  boli nájdené len u afrických a amerických kultúr. Tak isto sa vyskytovali aj  piercingy na bradavkách a na genitáliách. Tie sa našli na rôznych miestach. Piercing na bradavkách je možné datovať prinajmenšom do obdobia starovekého Ríma, zatiaľ čo genitálny piercing je popísaný v starovekej Indii zhruba v rokoch 320 – 550. História piercingu pupku je menej jasná. Nárast záujmu o piercing nastáva po druhej svetovej vojne, hlavne o piercing ucha. Od 70. rokov sú to aj piercingy na iných častiach tela. Piercing sa stáva dosť obľúbeným v 90. rokoch.
Dôvody na to aby si človek dal piercing sú rôzne. Niektorí si ho dávajú z náboženských alebo duchovných dôvodov, zatiaľ čo iní si ho dávajú pre sebavyjadrenie, pre estetickú hodnotu alebo pre sexuálne potešenie. Niektoré školy majú v pravidlách napísané, že je zakázané nosiť  piercing na viditeľných miestach. Vtedy môžu nastať problémy. Tak isto aj niektorí zamestnávatelia nie sú za piercing. Napriek tomu existujú ľudia, ktorí to pohnali do extrému a majú na sebe stovky stálych alebo dočasných náušníc.
V súčasnosti je zdôrazňované používanie bezpečných materiálov na piercing a hygienických postupov. Piercing je invazívny zákrok spojený s rizikami, vrátane alergickej reakcie, infekcie, neočakávaného fyzického zranenia, ale takéto riziká sú znižované zvýšenou hygienou, a zvýšenou ostražitosťou toho kto má na sebe piercing. Čas potrebný na to aby sa piercing zahojil je rôzny. Nezávisí to len od človeka, ktorý si dáva piercing, ale aj od miesta aplikácie. Napríklad na pupku môže byť čas hojenia piercingu až celé dva roky!
História.
Túto ozdobu tela začali archeológovia skúmať len pred nedávnom, i keď je ťažké rozoznať obyčajné šperky od piercingu. História moderného piercingu sa začala písať, keď pán Doug Malloy napísal brožúru Body &amp; Genital Piercing in Brief, čiže Telový a genitálny piercing v brožúre. Táto brožúrka obsahovala také historky ako napríklad, že Monacký princ Albert vynašiel piercing, ktorý mal skrotiť vzhľad jeho penisu v tesných nohaviciach. Veľa takýchto mýtov od pána Malloya je len výmyslom, ale niektoré sú pravdivé a majú svoje miesto v histórií piercingu.
Ušný piercing.
Tento druh piercingu bol rozšírený po celom svete už od staroveku. Pamätáte si na spomínaného  zamrznutého muža „Ötziho“? Tak on mal nie len tetovanie, ale aj piercing. V uchu mal 7 –  veľký piercing. Najstaršie náušnice v hrobe sa datujú 2500 rokov pred Kr. Tie boli nájdené v sumerskom meste Ur. Náušnice sa tiež dávali do súvislosti s hinduistickou bohyňou Lakshmi. V niektorých oblastiach boli  náušnice prejavom bohatstva hlavne, keď boli zo zlata. Starí Gréci nosili náušnice v tvare posvätných vtákov, zatiaľ čo ženy v antickom Ríme nosili drahokamy.
V Európe boli v 16. storočí náušnice častejšie u mužov ako u žien. To potvrdzuje Raphael Holinshed, ktorý napísal, že náušnica potvrdzuje vstup medzi „pánov odvahy“. Tento trend prišiel pravdepodobne zo Španielska a Henrym III. bol prenesený do alžbetínskeho Anglicka. V stredoveku verili, že  náušnica umožňuje lepšie diaľkove videnie, tak preto sa často vyskytovala u námorníkov a prieskumníkov. Námorníci tak isto verili, že náušnica môže zaplatiť kresťanský pohreb, ak ich telo vyplaví na breh.
Piercing nosa.
Tento druh piercingu má tak isto dlhú tradíciu. Už 1500 rokov pred Kr. bola zobrazovaná  bohyňa Lakshmi s piercingom v nose. Dodnes je zvykom u hinduistických žien nosiť piercing ľavej nosnej dierky v plodnom veku. Podľa ajuverdskej medicíny existuje vzťah medzi ľavou nosnou dierkou a ženskými pohlavnými orgánmi. Tento piercing je niekedy robený v noci pred tým, než si ju nejaký muž vezme za ženu.Kmene na Strednom východe, berberské kmene, beduíni, austrálski domorodci. Aj oni si dávali piercing do nosa. Aztékovia, Mayovia, kmene z Novej Guiney si dávali do nosa perie a kosti ako bol symbol bohatstva. Piercing v nose je tak isto obľúbený v Bangladéši, Pakistane a vykonáva sa v mnohých iných arabsky hovoriacich krajinách.
Piercing pier a jazyka.
Tento druh bol nájdený u Afrických a Amerických kmeňov. Bola tu ešte jedna neobyčajná činnosť a to rozťahovanie pier a následné vloženie dosky. V niektorých častiach Malawi, to bolo celkom bežné, že ženy si  zdobili  svoje pery diskom  nazvaným "Pelele", ktorý pomocou postupného rozširovania od detstva môže dosiahnuť až niekoľko centimetrov a priemer by nakoniec zmenil uzáver čeľuste. Takýto akt rozťahovania sa  stále praktizuje na niektorých miestach. Ženy z Mursi, Etiópia si dávajú  pri určitých príležitostiach krúžky, ktoré majú veľkosti až . Piercing jazyka bol rozšírený najmä u Mayov a Aztékov. Bol to akýsi rituálny symbol.
Piercing bradaviek, pupku a genitálií.
História  piercingu pupku je sporná, ale sú dohady, že sa vykonával už v starom Egypte. Neexistuje veľa zdrojov na túto tému. Ale existujú záznamy, ktoré sa odvolávajú na postupy pre piercing bradaviek a genitálií v rôznych kultúrach spred 20. storočia. V kámasútre z čias starovekej Indie sa píše, že genitálny piercing zvyšuje sexuálny zážitok. Domorodci na Borneu prepichávali penis kosťou aby tak znížili sexuálnu aktivitu. Piercing bradavky bol dôkazom mužnosti vojakov v starovekom Ríme. 
Piercing v 20. storočí.
Do začiatku 20. storočia bolo na západe piercing dosť neobvyklým. Po druhej svetovej vojne začína  rásť jeho popularita. Prv sa začal vyskytovať hlavne u gayov. Neskôr sa začína objavovať u žien piercing ucha. Začala sa akoby pestovať taká kultúra piercingu tohto typu a postupne sa začal  tento druh piercingu tolerovať. Bolo to zhruba v  60. rokoch. V 70. rokoch sa objavuje na telách ľudí z punkového hnutia. Predstavovalo to druh netradičnej ozdoby. Piercing bol tiež horlivo propagovaný v Spojených štátoch pánmi Malloyom a Wardom, ktorý sú považovaný za „zakladateľov moderného piercingu“. V roku 1975, Ward otvoril piercingové štúdio ako druh podnikania v západnom Hollywoode, po ktorom bol v roku 1978 otvorený podnik Gauntlet, prvé profesionálne piercing štúdio. Na to, Wardom distribuovaný leták, ktorý písal spomínaný pán Malloy a ilustroval Ward. Šírenie informácií, respektíve dezinformácií vyvolalo oveľa hlbší záujem o piercing. Slovo piercingu sa šírilo do širšieho spoločenstva, Ward a Malloy spolupracovali na spustení prvej publikácie venovanej tejto problematike. Popularitu si piercing získal hlavne v Amerike, i keď Anglicko a ostatné európske štáty neboli výnimkou. V roku 1993 bol predstavený piercing pupku v MTV Video Music Awards "Music Video of the Year". Skupina Aerosmith vydala video k singlu Cryin. Množstvo mladých fanúšičiek zatúžilo nielen po piercingu, ale aj po tetovaniu. Od vtedy  záujem len rástol a rástol.
21. storočie v podaní piercingu.
V roku 2005 prebehol prieskum na 10 503 respondentoch z Anglicka, ktorý mali viac ako 16 rokov. Zistilo sa, že približne 10% (1 049) malo piercing v miestach iných, než je ušný lalôčik, s prevažným zastúpením žien vo veku 16 – 24 rokov (46,2 %). Medzi najčastejšie časti tela, kde majú opýtaný piercing  bol pupok a to z 33 %, u nosa a uší to bolo po 19 % a 13 %. Jazyk a bradavky mali 9%podiel. Obočie, pery a genitálie mali po 8 %, 4 % a 2 %, resp. Preferencie žien boli starostlivo sledované. U mužov respondentov sa výrazne líši, klesajúca popularita piercingu bradaviek, obočia, uší, jazyka, nosa, pery a pohlavných orgánov. Štúdia publikované v roku 2011 zistili, že ľudia s piercingom majú na svojom tele aj niečo iné napríklad: tetovanie...
Svetové rekordy.
V Škótsku žije žena, ktorá obdŕžala  titul „ najviac opiercingovaná žena“. Jej rekordom je to, že má najviac trvalých piercingov na svete. Tento rekord bol overený v roku 2000, vtedy mala  462 piercingov a z toho 192 na hlave. Z 8. júna 2006 má guinessový zápis, kedy mala na tele  4225 piercingov. Vo februári 2009 prehlásili The Daily Telegraph, že má už 6005 piercingov po celom tele. Muž s najväčším počtom piercingov od roku 2009 bol Luis Antonio Agüero, ktorý mal 230 piercingov a z toho 175 zdobilo jeho tvár. 
V januári 2003 Kanaďanka Brent Moffat vytvorila svetový rekord pre najviac piercingov počas jedného zákroku (700 piercingov s 18g chirurgickými ihlami, 1 sedenie trvalo 7 hodín, použil sa play piercing, kde sa koža prepichne a šperk je vložený a nosí sa dočasne). V decembri toho istého roku, prebehol zákrok, kde Moffat mala vložených 900 piercingov za 4 ½ hodiny. Dňa 4. marca 2006 bolo pánovi menom Kam Ma vložených 1015 dočasných kovových krúžkov za 7 hodín a 55 minút. Rekord prepichnutia chirurgickými ihlami bol zložený dňa 29. mája 2008, kedy Robert Jesus Rubio bol doslova „poprepichovaný“ s 900 chirurgickými ihlami veľkosti 18, dlhými  .
Dôvody pre piercing.
Dôvody sú rôzne a veľmi sa líšia. Z prieskumu v roku 2001 boli zistené, že až  62% ľudí s piercingom si ho dalo preto, aby tak vyjadrili „ svoju individualitu“. Ľuďom piercing  tiež  pripomína pamiatku na určité udalostí alebo prekonanie určitých traumatizujúcich zážitkov. Podľa zástupcu riaditeľa Frankfurtskej Fakultnej nemocnice na psychosomatickú medicínu a psychoterapiu, môže piercing na  genitáliách žien slúžiť ako prostriedok na zabudnutie toho, že boli znásilnené. Piercing môže byť zvolený pre estetickú hodnotu, upozorňuje na určité oblasti tela, ako piercing na pupku môže odrážať spokojnosť ženy so svojim zovňajškom.
Niektorí ľudia si dávajú piercing, trvale alebo dočasne, k zvýšeniu sexuálnej rozkoše. Piercing v oblasti genitálií a na bradavkách môže zvýšiť sexuálne uspokojenie.
V roku 2011 bola zverejnená 15 ročná analýza na základe, ktorej vyplývalo, že piercing im slúžil na to, aby osoby hlbšie spoznali.
Šperky.
Piercing je to vlastne šperk, ktorý sa dáva do  nejakého miesta prepichnutého na koži. Tento šperk by mal byť hypoalergénny.  Materiály, z ktorých sú šperky sú rôzne či už je to chirurgická oceľ, nerezová oceľ, niób, titán, platina, paládium atď. Prvé piercingy by nemali byť nikdy zo zlata a striebra, pretože tieto dva kovy  môžu veľmi rýchlo vyvolať  alergickú reakciu.
Riziká piercingu.
Tak isto ako tetovanie je aj piercing invazívny zákrok spojený s rizikami. V roku 2005 bol vykonaný prieskum na 10.503 osobách, starších ako 16 rokov. Všetci boli obyvatelia Anglicka. Výsledkom bolo, že komplikácie boli hlásené u 31% opýtaných, odborná pomoc bola potrebná u 15,2%. 0,9%, mali problémy tak závažné, že vyžadovali hospitalizáciu.
V piercing štúdiách slúži na sterilizácia tzv. autokláva. V štúdiách sa používajú dva druhy autokláv. V jednej z nich sa využíva para, ktorá je pod tlakom a sterilizuje šperk aj zariadenie na prepichnutie. V druhej sa zase využíva princíp vákuovej pumpy, kde sa vysaje všetok vzduch pred samotnou sterilizáciou. Aj takýmito spôsobmi sa snaží človek predísť infekcií, nepríjemným zápalom kože... Ďalej je to aj častým menením rukavíc. 
Hojenie a následná starostlivosť.
Proces starostlivosti o piercing sa časom zdokonalil až do dnešnej podoby. vďaka praxi, ale mnoho škodlivých mýtov stále pretrváva. V štúdiu by ste mali dostať presné pokyny alebo rady ako sa starať o svoju novú ozdobu.
Hojenie piercingu je rozdelené do troch etáp. Pri prvej fáze je rana otvorená a krváca, takže zápal a citlivosť tu treba očakávať. Druhou fázou je proliferatívna fáza, počas ktorej telo produkuje bunky okolo piercingu a tvorí taký tunel okolo piercingu a nazýva sa to fistula. Tento proces môže trvať týždne, mesiace alebo aj dlhšie než rok. Poslednou fázou je zrenie, kedy sa bunky v okolí piercingu  posilňujú a upevňujú. To môže trvať mesiace ba dokonca aj roky.
Je normálne, že v okolí nového zranenia je biely mok. Produkujú ho totiž mazové žľazy, aby zvlhčili miesto zranenia. Môže sa stať, že tam bude miesto moku hnis, to je znakom toho, že  je tam zápal. Aj keď niekedy je ťažké rozlíšiť tieto dve veci. Hnis je väčšinou hustý, žltý niekedy zelený a mok môže byť lepkavý, biely alebo žltý. Keď zápal pretrváva dlhší čas, tak treba navštíviť lekára.
Množstvo času na hojenie závisí od miesta umiestnenia. Piercing v oblasti genitálií sa hojí pomerne rýchlo. To neplatí o piercingu pupku, ktorý má veľmi dlhý čas hojenia. Od 6 mesiacov až do dvoch rokov, to je aj zapríčinené trením o oblečenie. O piercing sa treba tiež starať, tak ako o tetovanie.

</doc>
<doc id="45237" url="https://sk.wikipedia.org/wiki?curid=45237" title="Stacho Machata">
Stacho Machata

Stacho Machata (* 12. december 1954, Bratislava – † 15. apríl 2000) bol slovenský kameraman. Syn Karola Machatu.

</doc>
<doc id="45238" url="https://sk.wikipedia.org/wiki?curid=45238" title="Vladimír Ondruš (kameraman)">
Vladimír Ondruš (kameraman)

JUDr. Vladimír Ondruš (* 30. máj 1942, Terchová) je slovenský kameraman.

</doc>
<doc id="45239" url="https://sk.wikipedia.org/wiki?curid=45239" title="Pacemaker">
Pacemaker

Pacemaker (z angl. „robič/udávač tempa“) môže byť:

</doc>
<doc id="45240" url="https://sk.wikipedia.org/wiki?curid=45240" title="Rad Andreja Hlinku">
Rad Andreja Hlinku

Rad Andreja Hlinku je slovenské vyznamenanie pomenované po Andrejovi Hlinkovi, ktorý vznikol na základe zákona č. 37/1994 Zz. Udeľuje ho prezident Slovenskej republiky na návrh vlády. Návrh prezident nemusí rešpektovať. Rad Andreja Hlinku pôvodne mal byť udeľovaný len do roku 2003, avšak v roku 2008 bolo toto časové obmedzenie zrušené.
Rad Andreja Hlinku sa zapožičiava občanom Slovenska, ktorí sa mimoriadnym spôsobom zaslúžili o vznik samostatnej Slovenskej republiky.
Rad Andreja Hlinku má tri triedy, z ktorých najvyššia je I. trieda. Pri zapožičiavaní jednotlivých tried sa vychádza z miery zásluh toho, komu sa rad zapožičiava.
Vyznamenanie sa zapožičiava pri príležitosti výročia vzniku samostatnej Slovenskej republiky.

</doc>
<doc id="45242" url="https://sk.wikipedia.org/wiki?curid=45242" title="Golfský prúd">
Golfský prúd

Golfský prúd, spolu s jeho severnými vetvami – Irmingerov, Nórsky a Severoatlantický prúd, je silný, teplý a pomerne rýchly morský prúd Atlantického oceánu, vznikajúci v Mexickom zálive, ktorý opúšťa cez Floridský prieliv a sleduje pobrežie Severnej Ameriky k ostrovu Newfoundland, kde sa odchyľuje od pevniny a prechádza cez Atlantický oceán. Približne na 40° s. š. a 30° z. d. sa rozdeľuje na dve vetvy, severný prúd mieri k severnej Európe a južný sa obracia k západnému pobrežiu Afriky. 
Golfský prúd ovplyvňuje podnebie východného pobrežia Severnej Ameriky od Floridy po Newfoundland, a západné pobrežie Európy. Na Golfský prúd má vplyv stav a prúdenie v atmosfére, ktoré mení rýchlosť prúdu a je v priamej aj nepriamej interakcii s prúdom – Severoatlantická oscilácia. Golfský prúd je tiež súčasťou termohalinnej cirkulácie prebiehajúcej v oceánskom bazéne. 
Európska vetva Golfského prúdu, nazývaná Severoatlantický prúd, zmierňuje v západnej Európe (najmä na severe) zimy, ktoré sú tak teplejšie ako na iných miestach Zeme, aj keď majú rovnakú zemepisnú šírku. Napríklad v januári je rozdiel priemerných teplôt medzi pobrežím Nórska a severnými časťami Kanady približne 30 °C.

</doc>
<doc id="45247" url="https://sk.wikipedia.org/wiki?curid=45247" title="Rímsky vojenský tábor v Iži">
Rímsky vojenský tábor v Iži

Rímsky vojenský tábor v Iži (inak kastel) sa nachádza 7 kilometrov východne od Komárna pri obci Iža, na brehu Dunaja, v polohe Leányvár (Dievčí hrad, Devín). Stotožňuje sa so starým názvom "Kelemantia".
Charakteristika.
Kastel v Iži bol jediná rímska limitná pevnosť, ktorá bola na tomto úseku hraníc predsunutá na ľavú stranu Dunaja. Ležala oproti légiovému táboru Brigetio (dnešné Szöny v Maďarsku), ktorý stál v rímskej provincii Panónia. Z bývalého tábora v Kelemantii sa dodnes zachovali iba zvyšky základových múrov, ktorých značná časť padla za obeť ťažbe stavebného kameňa.
Tento kastel sa nespomína v dochovaných antických písomných správach, ale ani v dosiaľ objavených nápisových pamiatkach. Spomínajú ho až cestovatelia v 18. a 19. storočí. Prvé vykopávky tu viedol rodák z Iže Dr. János Tóth-Kurucz začiatkom 20. storočia. Ďalšie výskumy sa uskutočnili v rokoch 1932, 1955, 1957 a od roku 1978 tu Archeologický ústav Slovenskej akadémie vied uskutočňuje systematický výskum.
Tábor v Iži patril do rozsiahleho hraničného pevnostného systému limes Romanus, ktorý budovali Rimania na ochranu provincií proti útokom Germánov zo severu. V 1. – 4. storočí sídlili na území Slovenska kmene Markomanov a Kvádov. Archeologický ústav SAV, Katedra klasickej archeológie v Trnave a dokonca aj Poriečny oddiel Polície SR sa pokúsili nájsť riečny prístav rímskych lodí, ktoré zásobovali Kelemantiu. Miesto prístavu našli pravdepodobne zbytky dunajského mosta, ktorý postavili Rimania a spojnicu medzi Brigetiom a vojenským táborom.
Drevozemný tábor.
Drevozemný tábor v Iži postavili Rimania za vlády cisára Marka Aurélia v 2. storočí v období tzv. markomanských vojen. Kastel nebol budovaný ako dočasná východisková základňa pre vojnové výpravy do krajiny Kvádov, ale ako trvalý hraničný kastel. Tábor zanikol v krátkom čase po germánskom útoku v roku 179.
Počas archeologických výskumov sa tu našlo množstvo nálezov ako sú mince (vyše 1500 kusov), zlomky keramiky, súčasti výzbroje a výstroja vojakov, šperky, toaletné potreby, nástroje, náradie, kamenosochárske diela, nápisy, plastiky atď. 
Architektúra.
Kastel tvorilo jedenásť vojenských kasární. Všetky mali rovnakú orientáciu, rovnakú stavebnú konštrukciu a dvojtraktové členenie. Boli rozmiestnené do ulíc vedľa seba v pravidelných odstupoch 4 – . Dosahovali dĺžku 44 –  a šírku 11 – . Ich južné i severné kratšie strany boli ukončené v líniách paralelných s tokom Dunaja. Múry zo štvorcových nepálených tehál, uhnietených z ílovitej alebo pieskovitej hliny, nemali žiadne základy a boli postavené priamo na pôvodnú úroveň terénu. Ich hrúbka dosahovala 100 – . Jednotlivé vrstvy múrov tvorili tri alebo štyri vedľa seba v radoch uložené tehly spájané blatovou maltou. Pre vstupy do jednotlivých miestností boli v múroch jednoducho vynechané medzery v šírke 90 – . Pozdĺž vonkajších stien boli vždy vyhĺbené žľaby na odvádzanie dažďovej vody zo striech, ktoré potom ústili do väčších zberacích kanálov. Podlahy vo väčšine stavieb tvorila tenká vrstva udupanej hliny, v niektorých miestnostiach bola i dlažba z nepálených tehál, uložená na lôžko z vrstvy žltého piesku. Jednotlivé miestnosti boli ešte členené na menšie priestory ľahkými priečkami z drevených trámikov vypletaných prútím a vymazaných hlinou.
Hlavným dôvodom, prečo Rimania pri výstavbe použili práve nepálené tehly, bol zjavne nedostatok iného vhodného materiálu.
Kamenný tábor.
Hneď po skončení markomanských vojen, v ktorých bola značná časť severopanónskych limitných pevností silno poškodená alebo úplne zničená, začali Rimania s ich obnovou. V rámci rozsiahleho stavebného programu za vlády cisára Commoda väčšinu dovtedy drevozemných opevnení prestavali do kameňa. Vtedy sa začala výstavba kamenného kastela priamo na mieste vyplieneného drevozemného tábora v predmostí Brigetia.
Architektúra.
Bola to mohutne opevnená pevnosť, ktorá zaberala plochu vyše troch hektárov. Jej pôdorys v tvare pravidelného štvorca so zaoblenými nárožiami s vnútornými rozmermi 172 x bol orientovaný podľa svetových strán. Podľa tradičnej rímskej schémy osi pôdorysu tvorili hlavné cesty (via decumana a via principalis), ktoré spájali vždy dve protiľahlé brány. Veliteľská budova sa však nenachádzala v strede tábora, kde sa stretávali hlavné cesty, ale bola neobvykle posunutá do priestoru pri západnej bráne.
Pevnostný múr mal v hlavných líniách hradieb hrúbku , čo zodpovedá 6 rímskym stopám. Nárožia boli ešte mohutnejšie a dosahovali hrúbku 210 – . Tieto kamenné hradby siahali do výšky najmenej 4 až a boli ukončené cimburím. Z vnútornej strany boli spevnené hlineným násypom, ktorý súčasne tvoril ochodzu po celom ich obvode. V strede všetkých štyroch strán kastela boli umiestnené vstupné brány chránené dvojicami veží. Súčasťou hradieb bolo 20 veží. Z vonkajšej strany obklopovali tábor 2 a neskôr 5 priekop.
Hlavná južná brána (porta decumana), smerujúca k brehu Dunaja, zabezpečovala životne dôležité spojenie s materským legionárskym táborom v Brigetiu. Mala dvojpriechodovú konštrukciu s nosným stredovým pilierom klenby. Bránové veže mali obdĺžnikový pôdorys a vystupovali približne o štvrtinu svojej dĺžky pred líniu pevnostného múru. Vonkajší plášť múrov bol stavaný do riadkov z nahrubo otesaných, lícovaných a vyškárovaných kvádrov, jadro tvorilo liate murivo z lomových kameňov a vápennej malty. Cesty v priechodoch brány boli dláždené drobným lomovým kameňom. 
Severná brána (porta praetoria) otočená k potenciálnemu nepriateľovi mala jednopriechodovú konštrukciu a jej veže taktiež čiastočne vystupovali pred líniu pevnostného múru. Veže na nárožiach, ktoré mali mierne lichobežníkový pôdorys, ako aj ďalšie veže umiestnené medzi nárožiami a bránami, boli pristavané k pevnostnému múru z vnútornej strany. Obranyschopnosť kastela ešte umocňovali prstence dvoch hrotitých priekop a valov, ktoré ho obkolesovali z troch strán.
Kasárne boli rozdelené priečkami na dva rady miestností, ktoré slúžili na ubytovanie mužstva. Steny kasárne boli postavené z dreva, alebo technikou hrazdeného muriva z nepálených tehál. Stavba zanikla pravdepodobne požiarom okolo polovice 3. storočia, možno počas vojnových udalostí, ktoré vtedy opäť vypukli na severopanónskych hraniciach. Pri následnej obnove jej rumovisko zrejme zrovnali a kamene zo základov vybrali na ďalšie použitie.
Kúpele boli umiestnené v juhovýchodnej časti kastela. V severovýchodnej časti je horeum – sýpka na uskladnenie zásob obilia. Ostatné budovy usporiadané do ulicového systému tvorili kasárne a stajne.
V kasteli boli veľké pece na pečenie chleba a viaceré studne.
Výstavba.
Výstavba tejto pevnosti bola mimoriadne náročná, pretože Rimania takmer všetok stavebný materiál museli prepraviť loďami z druhej strany Dunaja. Ako o tom svedčí väčšina kolkov na tehlách, výstavbu kastela zabezpečovala predovšetkým prvá pomocná légia (legio I adiutrix), ktorá sídlila v Brigetiu. Tehly sa sem transportovali po Dunaji aj z väčších vzdialeností, ako napríklad z oblasti dnešného Rakúska. 
Neskôr pravdepodobne v 4. storočí za vlády Konštantínovcov postavili na severnej bráne i na troch nárožiach kastela v Iži bastiónové veže, ktoré výrazne vystupovali pred dovtedy rovnú líniu jeho opevnenia, a umožňovali tak jeho účinnejšiu obranu.
Zánik.
V roku 374 vtrhli Kvádi so svojimi dávnymi spojencami Markomanmi a Sarmatmi za Dunaj a plienili rímske územie. Na jar roku 375 podnikol cisár Valentinianus I úspešnú výpravu proti Kvádom. Oslabená vojenská ochrana hraníc, po smrti cisára Valentiniana I a po zdrvujúcej porážke rímskej armády pri Adrianopole, nedokázala viac odolávať ďalším útokom a na územie Rímskej ríše vo viacerých vlnách nezadržatelne prenikali prúdy barbarských národov. V tom čase, podľa odkrytých stôp požiaru, zrejme násilne zanikol aj rímsky kastel v Iži.
Múzeum.
V posledných rokoch sa podarilo zrealizovať už dávny zámer a upraviť areál kastelu čiastočne do podoby múzea v prírode. Náznakové rekonštrukcie odkrytých zvyškov architektúr, doplnené kresbovými náčrtmi a textami v štyroch jazykoch, podávajú základné informácie o hlavných etapách vývoja tejto rímskej pevnosti. Kastel v Iži bol v roku 1991 vyhlásený za národnú kultúrnu pamiatku.
Externé odkazy.
Rímsky kastel v Iži - Kelemantia

</doc>
<doc id="45248" url="https://sk.wikipedia.org/wiki?curid=45248" title="Kastrum">
Kastrum

Kastrum () bol starorímsky vojenský tábor pre jednu alebo aj viac légií (asi pre 10 000 ľudí).
Pred neskororímskym obdobím malo štvorcový alebo obdĺžnikový pôdorys (s pomerom strán 2:3) so zaoblenými nárožiami, obkolesoval ho val s palisádou, od 2. storočia hradba s priekopou. Podľa tradičnej rímskej schémy osi pôdorysu tvorili dve hlavné cesty: prétorská cesta (via praetoria, decumanus) a hlavná cesta (via principalis, cardo), ktoré spájali každá dve protiľahlé brány. Veliteľský dom (praetorium) a fórum stáli väčšinou na ich priesečníku. Treťou častou cestou bola via decumana. Okrem vojenských kasární patrili k samozrejmej výbave kastelov aj kúpele, sýpka (horeum) alebo pekáreň na chlieb. Pred hradbami bolo často pozdĺž príjazdovej cesty civilné sídlisko canabae (predchodca stredovekého predmestia - burgum)
Mnohé dnešné mestá sú založené na pôdorysoch pôvodných rímskych kastier. (Timgat v Alžírsku, Aosta, Lyon, Paríž, Bonn, Kolín nad Rýnom, Viedeň, Regensburg, Budapešť, v Anglicku skoro všetky mestá, ktorých názov končí na -chester a -cester)

</doc>
<doc id="45250" url="https://sk.wikipedia.org/wiki?curid=45250" title="Rad">
Rad

Rad:
RAD môže byť skratka pre:

</doc>
<doc id="45251" url="https://sk.wikipedia.org/wiki?curid=45251" title="Farba (fyzika)">
Farba (fyzika)

Farba je psychofyziologický vnem vyvolaný vstupom viditeľného svetla určitej vlnovej dĺžky do oka, resp. označenie jednej z častí viditeľného svetla, ktorá po dopade do oka vyvoláva viac či menej podobný psychofyziologický vnem. Interval spektra vlnových dĺžok viditeľného svetla je pre ľudí v rozsahu 380 až 780 nm. 
Farba a vlnová dĺžka.
Rôzne vlnové dĺžky mozog interpretuje ako farby, od fialovú s najmenšou vlnovou dĺžkou (380 nm) po červenú s najväčšou vlnovou dĺžkou (780 nm). V poradí optického spektra sú zoradené aj farby dúhy, ktorých sa tradične udáva sedem: fialová (vnútorná strana), tmavomodrá (indigo), modrá, zelená, žltá, oranžová a červená (vonkajšia strana). Smerom do kratších vlnových dĺžok od fialovej sa nachádza (neviditeľné) "ultrafialové" (UV) a smerom do dlhších vlnových dĺžok (tiež neviditeľné) "infračervené žiarenie" (IR), ktoré sú tiež považované za optické žiarenie (na rozdiel od napr. röntgenového žiarenia). 
Delenie farieb.
Základné (primárne) farby sú farby, z ktorých získame všetky ostatné odvodené farby, pričom ich zmiešaní sa vždy vytvorí achromatická farba. Takýmito farbami sú pokiaľ ide o povrchy predmetov: fialová (purpurová), azúrová (zelenomodrá) a žltá 
a pokiaľ ide o farebné svetlá: červená, zelená a modrá. 
Vytváranie farieb z troch základných vyplýva aj z toho, že človek vidí farby trichromaticky ako aj z toho, že z troch farieb sa dajú vytvoriť všetky ďalšie farby predmetov a povrchov (pozri ďalej), ktorý je schopný vnímať ľudský zrak. Uvedené tri základné farby CMY a RGB sú základom farebných modelov CMYK a RGB.
Staršie alebo tzv. tradičné rozdelenie farieb sa však zakladá na žltej, červenej a modrej farbe. Pozri obrázok vpravo z roku 1925.
Sekundárne farby vznikajú kombináciou dvoch primárnych farieb. K farbám RGB sú sekundárne CMY a naopak. Medzi takéto farby radíme napr. oranžovú (žltá + červená). Pozri obrázok dole "Doplnkové farby"
Achromatické farby sú čierna, biela a sivá. Všetky ostatné farby sú chromatické.
Farba povrchov a svetla (farebný profil).
Farba ako vlastnosť povrchu predmetov
Farebnosť predmetov vnímame vďaka odrazu svetla. Ak má predmet čisto červenú farbu, jeho povrch pohltí všetko svetlo okrem vlnovej dĺžky červeného svetla. Červené svetlo naopak odrazí rozptýlením (ang. scatering), a ľudské oko predmet vyhodnotí ako červený. Keď predmet nie je osvetlený (je tma) vidíme ho ako čierny aj keď je červený. Biele svetlo je zvyčajne tvorené spojitým spektrom vlnových dĺžok obsahujúcich všetky viditeľné farby. Vďaka tomu získame rozkladom bieleho svetla napríklad prostredníctvom (skleného) optického hranola celé farebné spektrum. Bielu farbu teda bude mať predmet, ktorý nepohltí výraznejšie žiadnu vlnovú dĺžku a zároveň väčšinu svetla odrazí. Čierny objekt naopak väčšinu svetla pohltí. Iným spôsobom vnímame farbu, keď sa pozeráme priamo do svetelného zdroja (pozri nižšie v časti Farba ako vlastnosť svetla).
Farba ako vlastnosť povrchu predmetov (farebné nátery) je farba pôsobiaca vďaka odrazu a pohltivosti materiálov (farebný predmet). Mieša sa subtraktívnym (odčítacím) miešaním - čím viac miešaní prebehne, tým tmavší dostávame výsledok (po mnohých miešaniach by sme dostali tmavošedú farbu). Tento farebný profil má analógiu v DTP ako farebný profil CMYK. Tvoria ho písmená anglických názvov základných farieb - Cyan (azúrová), Magenta (fialová/purpurová), Yellow (žltá), blacK (čierna). Čierna farba je pridaná k trom základným kvôli vernejšiemu a kontrastnejšiemu zobrazovaniu. Profil sa používa pri tlači.
Farba ako vlastnosť svetla (farebné svetlá) je farba, ktorú vnímame zo zdroja vyžarujúceho predovšetkým svetlo určitej vlnovej dĺžky (LED dióda, monitor, televízor). Človek nevidí odraz ale priamo svetelný zdroj alebo pozerá do zdroja cez farebný filter alebo optický hranol. Takéto farby sa kombinujú aditívnym (sčítacím) miešaním - čím viac miešame farebné svetlá, tým svetlejší výsledok dostávame. Po mnohých miešaniach dostaneme biele svetlo. V počítačovom svete má tento farebný profil názov RGB. Názov je tvorený začiatočnými písmenami základných farieb profilu - Red (červená), Green (zelená), Blue (modrá). Model RGB sa požíva pri zobrazovaní na LCD displejoch, televízoroch monitoroch a pod.
Okrem CMYK a RGB boli vytvorené aj ďalšie farebné modely. Gamut je dosiahnuteľná oblasť farieb (všetky farby) v určitom modeli alebo zariadení.
História a doplnkové farby.
V Goetheho čase sa všeobecne uznávalo, že ako ukázal Isaac Newton vo svojej Optike v roku 1704, bezfarebné (biele) svetlo sa pri prechode cez optický hranol rozloží na farebné svetlo podľa frekvencií (optické spektrum, farby dúhy). Goetheho teória farieb poskytla prvú systematickú štúdiu fyziologických účinkov farieb (1810). Jeho pozorovania vplyvu protichodných farieb ho priviedli k symetrickému usporiadaniu jeho farebného kruhu s doplnkovým farbami, ktoré potvrdila neskoršia teóriu protifarieb Ewalda Heringa (1872).
Thomas Young ako prvý tvrdil, že oko obsahuje receptory, ktoré reagujú na tri rôzne primárne vnemy alebo spektrá svetla. James Clerk Maxwell ukázal, že všetky odtiene, ale nie všetky farby, môžu byť vytvorené z troch základných farieb, ako sú červená, zelená a modrá, ak sú zmiešané v správnom pomere.
Doplnkové (komplementárne) farby.
Komplementárne farby sú dve farby, ktoré sa navzájom dopĺňajú a na farebnom kruhu sú umiestnené oproti sebe. Ich kombináciou sa dá dosiahnuť v grafickom designe kontrast a živosť. Patria sem kombinácie farieb, ako sú modrá + oranžová, fialová + žltá a červená + zelená. 
Ľudský vizuálny systém interpretuje informácie o farbe tak, že spracováva signály z buniek sietnice vo svetlo citlivých bunkách (tyčinky a čapíky), ktoré vysielajú nervové impulzy zrakovým nervom (lat. "nervus opticus") do mozgu. Teória protifarieb, tvrdí, že videnia prebieha antagonistickým spôsobom. Existuje určité prekrytie vo vlnových dĺžkach svetla, na ktoré reagujú tri typy čapík (L - dlhovlnné, M - strednovlnné a S pre krátkovlnné svetlo), takže je pre vizuálny systém (v ľudskom oku je približne 7 miliónov čapíkov) efektívnejšie zaznamenávať rozdiely medzi reakciami čapíkov v čase, a nie individuálne hodnoty každého čapíka po celý čas. Teória protifarieb tvrdí, že existujú tri protichodné kanály, do ktorých sú fotoreceptory spojené a tvoria tri protichodné farebné páry: červená verzus zelená, modrá verzus žltá a čierna verzus biela (pozri obrázok Komplementárne protifarby). Túto teóriu podporujú experimenty toho typu, že sa človek dlho pozerá na obrázok jednej farby a potom na bielu farbu (alebo zavrie oči) uvidí práve protifarbu ako aj farbosleposť (Deuteranopia - z gréckeho neschopnosť vidieť druhými čapíkmi), keď postihnutý nerozpoznáva zelenú a červenú farbu. 
Vlastnosti farieb.
Tón, sýtosť a svetlosť.
Vychádzajúc z poznatkov o farebnom modeli RGB vytvorili počítačoví vedci koncom 70. rokov minulého storočia jeho reprezentáciu, ktorá používa pomocou namiesto kombinácii troch farieb vlastnosti, ktoré sa bežne používajú pri opise farieb. Vznikli tak modely HSB a HSL (Hue, Saturation, Value=Brightness a Hue, Saturation, Lightness).
Tón (angl. "hue") charakterizuje farbu prostredníctvom vlnovej dĺžky.
Sýtosť (angl. "saturation") vyjadruje intenzitu farby pomocou zloženia monochromatického a bieleho svetla. Sýtosť farby je tým väčšia, čím menší je rozsah vlnových dĺžok a menšie množstvo zložiek bieleho svetla.
Svetlosť (angl. "brightness") farby závisí od relatívnej veľkosti podráždenia sietnice, a teda aj od citlivosti oka na jednotlivé farby, ktoré je najcitlivejšie na strednú časť spektra. Preto sa rovnako sýte farby blízke tejto zložke javia ako svetlejšie voči protikladným zložkám modrofialovým. Parametrom svetlosti je aj množstvo energie vyžiarenej jednotkovou farebnou plochou.
Odrazivosť.
Všeobecne vo fyzike je odrazivosť mierou medzi dopadajúcim a odrazeným žiarením. Optika skúma zákony pre odrážanie, lom a rozptyl svetla (Fresnelove vzťahy alebo rovnice). Okrem toho je odrazivosť závisí od materiálu a jeho zloženia a štruktúry, stavu a povrchu (teplota, drsnosť, stupeň oxidácie, stupeň znečistenia), vlnovej dĺžke a smeru dopadajúceho a odrazeného žiarenia (svetla) a jeho polarizácii.
Podľa povrchu materiálu je odrazivosť delená na:
Odrazivosť závisí od farby. 
Súčiniteľ celkovej slnečnej odrazivosti TSR (Total Solar Reflectance).
Súčiniteľ celkovej slnečnej odrazivosti TSR povrchovej úpravy charakterizuje schopnosť odrážať všetky zložky slnečného žiarenia vrátane infračervenej (tepelnej). Jeho hodnotu tak ovplyvňuje okrem farebnosti aj materiálové zloženie povrchovej úpravy a typ použitého farbiva (pigmentu). Býva uvedený napríklad pri farebných omietkach fasád. Čím vyššia je hodnota TSR, tým lepšie fasáda odráža všetky zložky slnečného žiarenia a tým sa fasáda menej v lete prehrieva. Súčiniteľ TSR v súčasnosti nahrádza doteraz používaný starší súčiniteľ HBW.
HBW (z nemeckého Hellbezugswert).
Koeficient HBW ("Hellbezugswert" = slovensky "hodnota svetlosti") vyjadruje svetlosť povrchu vnímanú človekom (ľudským okom). Táto svetlosť zodpovedá svetlosti L vo farebnom modeli LAB. Svetlá biela má HBW 100 a tmavá čierna HBW 0.
Albedo.
Albedo je iná miera odrazivosti používaná v klimatológii a astronómii pre vyjadrenie spôsobilosti daného druhu zemského povrchu (prípadne iného vesmírneho telesa) odrážať žiarenie Slnka a oblohy. Je to desatinné číslo, obvykle vyjadrované percentuálne od 0 do 100 percent, pričom presná definícia sa líši podľa odboru.
Tradičné vlastnosti farieb.
Delenie farieb na aktívne, pasívne, teplé a studené zodpovedá našej kultúre a tradícii. Pozri ďalej vnímanie farieb.
Vnímanie farieb.
Význam a symbolika farieb.
Jednotlivé farby majú celý rad významov, ako sú napríklad (všeobecne sú významy farieb popísané v článkoch o jednotlivých farbách.) Výklady však nie sú jednoznačné. Goethe napríklad červenú považoval za symbol krásy, v kresťanstve je však symbolom preliatej krvi mučeníkov atď. Psychológia farieb sa pokúša identifikovať účinky farieb na ľudské emócií a konanie. Chromoterapia (terapia farbami) je forma alternatívnej medicíny, ktorá má korene v rôznych nevedeckých tradíciách. Farby majú rozdielne (často protichodné) významy a symboliku v rôznych krajinách a kultúrach. V Maďarsku a Turecku majú napríklad dva rôzne názvy pre červenú (majú dve farby, ktoré vnímajú ako odlišné napriek tomu, že v našej reči sú obidve červené), v Írsku pre zelenú farbu. Naopak v Japonsku je zelená a modrá označovaná len jedným spoločným názvom.
Subjektívno fyziologicko-psychologický jav.
Delenie a názvy farieb sú spoločenskou konvenciou danej kultúry, pretože vnímanie farebného spektra je subjektívno fyziologicko-psychologický jav. Aj keď sa predpokladá, že farebné videnie ľudí, má rovnakú fyziologickú podstatu (trichromatické videnie na rozdiel od väčšiny cicavcov ako napr. pes a kôň, ktorí majú iba dichromatické videnie, rovnako ako farboslepí ľudia), spracovanie vnemov v mozgu môže byť rôzne. Už v 17. storočí na to upozornil nasledovným myšlienkovým experimentom filozof John Locke. Majme hypotetický prípad "prevráteného spektra". Napríklad, niekto s "prevráteným spektrom" môže vnímať "zelenú" farbu, keď vidí farbu s vlnovou dĺžkou 700 nm, ktorú všetci nazývajú červená a naopak vidí "červenú" pri 530 nm svetle (ostatní vidia zelenú). Na túto jeho "poruchu prevráteného spektra" sa však nikdy nepríde, pretože dotyčný sa podriadil spoločenskej konvencii a červenú aj nazýva "červená" napriek tomu, že ju vníma ako "zelená". Objaviť konkrétnych nositeľov "prevráteného spektra" sa ani doteraz nepodarilo, pretože súčasný stav vedy nedovoľuje identifikovať aké presne signály prebiehajú nervami medzi očami (čapíkmi) a mozgom, kde sa vyhodnocujú. Možnosť existencie "prevráteného spektra" však podporuje Synestézia, čo je subjektívne vnímanie farebného zážitku spustené inými podnetmi ako je svetlo (napr. zvuky a tvary).
Okrem ročného obdobia ovplyvňujú vnímanie farieb emócie a samozrejme fyzické predpoklady pre vnímanie svetla. 
Optický klam (ilúzia).
Obraz vnímaný okom interpretuje mozog. Optický klam spočíva v mätúcom alebo nesprávnom vnímaní, ktoré je spôsobené buď okom alebo mozgom. Farebné optické klamy využívajú napríklad tendenciu človeka vidieť a vnímať predmety rovnako aj pri rôznom osvetlení (anglicky: color constancy). Napríklad na hornom obrázku vychádzame z predpokladu, že zelený valec vrhá tieň a preto je políčko B, ktoré je v tieni, svetlejšie. 
Poruchy a rozdiely medzi mužmi a ženami.
Keď jeden alebo viacero druhov čapíkov v ľudskom oku chýba alebo nefunguje tak, ako má, vzniká farbosleposť, odborne daltonizmus. Farboslepí ľudia majú najčastejšie problém rozlíšiť červenú a zelenú, obe farby vidia v odtieni žltozelenej. No existujú aj prípady, kedy človek nerozoznáva žltú a modrú. Muži sú farboslepí omnoho častejšie, ako ženy. Farboslepých mužov je okolo 8 % ale žien len 0,5%. Naopak okolo 12 % žien má v očiach štyri druhy tyčiniek namiesto štandardných troch a preto takéto ženy môžu vidieť až 100-krát väčšiu škálu farebných odtieňov.
Farby a jazyk.
To, že vnímanie farieb je subjektívne a založené na spoločenskej konvencii potvrdzujú aj vedecké experimenty. Ľudia majú tendenciu zúžiť (zapamätať si) širšie spektrum (viacej) farieb na im dobre známu priemernú farbu ako sú modrá, ružová, zelená, fialová, oranžová a žltá. Vo vedeckom svete prebieha polemika o názvoch farieb. Jej základná otázka je: aký je vzťah medzi jazykom, ktorým hovoríme a myslením, konkrétne, či jazyk ovplyvňuje mysel, a ak áno, akým spôsobom. Polemika o farbách sa stala veľmi populárna po publikovaní slávnej štúdie Brenta Berlina a Paula Kaya z roku 1969, v ktorej autori argumentujú, že rozpoznávanie/ pomenovávanie farieb ako sú čierna, hnedá, červená je v danej v kultúre predvídateľné podľa celkového počtu farieb, ktorý daná kultúra má. Úplne všetky kultúry majú (dva) názvy: pre čiernu / tmavú a bielu / jasnú. V prípade, že kultúra má názvy pre tri farby, tak tretím názvom je červená. V prípade, že kultúra má štyri názvy, tak tým ďalším je žltá alebo zelená atď. až do úrovne s 8 a viac farbami.

</doc>
<doc id="45252" url="https://sk.wikipedia.org/wiki?curid=45252" title="Desktop publishing">
Desktop publishing

Desktop publishing (skratka DTP) je označenie pre celý proces spracovania grafického návrhu na počítači až po export súboru pre ofsetovú, hárkovú a digitálnu tlač. 
Užívateľ pomocou softvéru ako napr. Adobe InDesign, Scribus, QuarkXPress navrhuje rozvrhnutie grafiky plagátov, obaly knižiek, typografickú úpravu časopisov a novín, návrhy reklám a pod.

</doc>
<doc id="45253" url="https://sk.wikipedia.org/wiki?curid=45253" title="Typografia (umenie)">
Typografia (umenie)

Typografia sa zaoberá problematikou grafickej úpravy tlačených dokumentov s použitím vhodných rezov písma a usporiadania jednotlivých znakov a odsekov vo vhodnej, pre čitateľa zrozumiteľnej a esteticky akceptovateľnej forme. Zaoberá sa tiež dizajnom písma, výberom farebnej schémy dokumentov, ilustrácií, zalamovaním textu do odsekov až po výber papiera pre tlač.
Dnes typograf na svoju prácu spravidla používa niektorý zo zalamovacích programov ako napr. Adobe InDesign, Adobe PageMaker, QuarkXPress alebo TeX. Na tvorbu písma sa používajú písmové editory ako napr. FontLab.
Počítačová typografia.
Každý typ písma umožňuje napísať dokument s odlišnou farbou, veľkosťou, šírkou, sklonom znakov, medzi jednotlivými znakmi môžeme vynechávať rôzne veľké medzery alebo jednotlivé znaky spájať a celé slovo napísať jedným ťahom pera alebo môžeme jednotlivé znaky ozdobiť pätkami alebo inými grafickými prvkami.
Veľkosť písma.
Veľkosť písma odkazuje na veľkosť písma od základnej čiary ku hornej čiare.
Natiahnutie písma.
Natiahnutie písma ukazuje požadované natiahnutie alebo stiahnutie grafémy, ktorá bude použitá na zobrazenie textu, relatívne vzhľadom na ostatné písma v danej rodine písma.
Hrúbka písma.
Hrúbka písma odkazuje na svetlosť alebo tmavosť grafémy, ktorá bude použitá na zobrazenie textu, relatívne vzhľadom na ostatné písma v danej rodine písma.
Variant písma.
Variant písma určuje, či je text zobrazený pomocou normálnych znakov pre malé písmená (minuskuly „mínusky“)
alebo použitím zmenšených veľkých písmen (kapitálky – VEĽKÉ písmená znížené na strednú výšku malých písmen – nie vždy sa to dá),
prípadne VERZÁLKAMI (majuskuly).
Konkrétny typ písma () môže obsahovať iba malé a veľké písmená, iba zmenšené veľké písmená alebo obidva druhy písmen.
Rez písma.
Rez písma špecifikuje, či je text zobrazený normálnym, tučným alebo šikmým variantom písma. Kvalitné písmo odlíšime od ostatných podľa toho, či má zvlášť konštruované sady pre každú z podskupín. Najčastejšie ich umiestňuje do samostatných súborov písmo_normálne.otf, písmo_kurzíva.otf, písmo_polotučné.otf, písmo_tučné.otf.
Typ písma.
Typ písma () špecifikuje, ktorá rodina písiem má byť použitá na vykreslenie textu. Typ, alebo rodina písma, skupina písiem, ktoré majú spoločný určitý znak. Napr. serifové a bezserifové písma, písma s rovnakou šírkou všetkých znakov, proporcionálne písma či kaligrafické písma:

</doc>
<doc id="45254" url="https://sk.wikipedia.org/wiki?curid=45254" title="Kastel">
Kastel

Kastel môže byť:

</doc>
<doc id="45255" url="https://sk.wikipedia.org/wiki?curid=45255" title="Kastel (staroveký Rím)">
Kastel (staroveký Rím)

Kastel (po latinsky "castellum") bol malý rímsky vojenský tábor pre malé útvary. Nachádzal sa obyčajne medzi väčšími tábormi alebo v predpolí Limes Romanus. Na Slovensku sú známe tri rímske kastely: Gerulata v Rusovciach (v Bratislave), Kelemantia v Iži a vojenská stanica v Stupave.

</doc>
<doc id="45256" url="https://sk.wikipedia.org/wiki?curid=45256" title="Typografia">
Typografia

Typografia môže byť:

</doc>
<doc id="45259" url="https://sk.wikipedia.org/wiki?curid=45259" title="Serekunda">
Serekunda

Serekunda alebo aj Serrekunda je najväčšie mesto v Gambii s počtom obyvateľov okolo 320 000 (2005).

</doc>
<doc id="45277" url="https://sk.wikipedia.org/wiki?curid=45277" title="Apollo Business Center">
Apollo Business Center

Apollo Business Center bolo biznis centrum v Bratislave, v mestskej časti Ružinov, v lokalite Prievoz, od roku 2015 uzavreté a čakajúce na asanáciu. Búracie práce začali v novembri 2019.
Celková prenajímateľná plocha bola 44 140 m² (kancelárie 38 420 m², nákupná pasáž 5 720 m²). Sídlilo tu Ministerstvo výstavby a regionálneho rozvoja Slovenskej republiky.
Lokalizácia.
Nachádzalo sa na Prievozskej ulici č. 2/A v Bratislave.

</doc>
<doc id="45278" url="https://sk.wikipedia.org/wiki?curid=45278" title="Tvorivosť">
Tvorivosť



</doc>
<doc id="45279" url="https://sk.wikipedia.org/wiki?curid=45279" title="Kreativita">
Kreativita

Pojem kreativita je odvodený od latinského slova „"creatio"“, čo v preklade znamená tvorbu. V odbornej literatúre robia citlivejší autori istý rozdiel medzi tvorivosťou a kreativitou. Kreativitou sa rozumie schopnosť človeka vytvárať akékoľvek nové a pôvodné myšlienky, ktoré ich pôvodca prv nepoznal. Kreativitou sa zaoberá kreatológia.
Najdlhšiu už prekonanú tradíciu malo užšie chápanie tvorivosti ako elitnej aktivity talentovaných vyvolencov osudu zaoberajúcich sa umením, vedou a vynachádzaním. Dnes je už známe, že každý jedinec je prirodzeným spôsobom tvorivý. Tvorivosť nie je vopred daná vlastnosť len niektorých ľudí, ale každý človek má istý stupeň tvorivosti a tvorivosť sa dá do značnej miery rozvíjať. Teraz je taktiež zrejmé, že pole tvorivosti je oveľa širšie a vyskytuje sa v každej ľudskej aktivite (organizačnej, poznávacej, produkčnej, umeleckej, výchovnej, zdravotníckej, pri poskytovaní služieb, poriadkovej, športovej...).
E. Ullrich (1987) vyjadril kreativitu ako: "schopnosť poznávať predmety v nových vzťahoch a originálnym spôsobom (originalita, nová kombinácia), zmysluplne ich používať neobvyklým spôsobom (flexibilita), vidieť nové problémy tam, kde zdanlivo nie sú (senzitivita), odchyľovať sa od navyknutých schém myslenia a nepojímať nič ako pevné (premennosť) a vyvíjať z noriem vyplývajúce idey aj proti odporu prostredia (nonkonformizmus), ak sa to oplatí, nachádzať niečo nového, čo predstavuje obohatenie kultúry a spoločnosti".
Kreativita je funkciou ega, dáva životu a práci zmysel, je zdrojom hlbokého uspokojenia, a je tak aj zdrojom pozitívneho sebahodnotenia (Silvano Arieti, 1976).
Druhotná tvorivosť.
V testoch tvorivého myslenia sa predkladá rad úloh, ktoré vyžadujú nové, neošúchané riešenie, nový uhol pohľadu na známe veci, spájanie doteraz nesúvisiacich prvkov a pod. Nie je možné zakaždým vytvoriť produkt, ktorý tu ešte nebol, ktorý by zmeral našu tvorivosť. Existuje však aj druhotná (subjektívna) tvorivosť, ktorá nastáva vtedy, keď jednotlivec samostatne vytvára produkt už kdesi známy, a pritom nevie o jeho existencii alebo nemá k nemu prístup. Brewster Ghiselin uviedol, že tvorivosť nižšieho stupňa sa zakladá na tvorení nových spojení, kombinácií z prvkov, ktoré už existujú, a na rozkladaní zásad, pojmov, ktoré sú už vytvorené, na aplikáciách v nových oblastiach. Tvorivosť vyššieho stupňa rodí nové, cenné prvky, ktoré sú potom materiálom na vnútornú tvorivosť. Teda niečo čo tu ešte nebolo. Všetko, čo vieme, ukazuje, že z ničoho sa nedá urobiť ani najmenšia vec. Teda nové výtvory človeka vznikajú na základe starých prvkov. Základným princípom tvorivého myslenia je výber, pretváranie a spájanie prvkov predchádzajúcej skúsenosti formou, ktorej výsledky zlučujú v sebe novosť s nejakou užitočnosťou.
Kreativita a spoločenský prospech.
Vo väčšine literatúry sa uvádza, že kreativita musí okrem originálnosti splňovať podmienku spoločenského prospechu, to že je produkt užitočný, slúži rozumnému účelu, je akceptovateľný, prijateľný, hodnotný. Pri hodnotení produktu má podstatný význam časový činiteľ. Tento činiteľ zapríčiňuje, že spoločenské hodnotenie výtvoru podlieha zmenám, pričom neraz prechádza od začiatočného kladného prijatia cez rozličné fázy devalvácie alebo naopak. Morris I. Stein uvádza: "tvorivosť je proces prinášajúci nový výtvor, ktorý v istom čase istá skupina hodnotí ako náležitý alebo neužitočný". Čiže to, či je produkt tvorivosti spoločensky hodnotný je relatívne. Bláznivé (ak ho definujeme ako vyhýbajúci sa spoločenskej norme, teda až patologický), deštruktívne nápady sú síce protispoločenské, ale rovnako kreatívne. Na podporu tejto myšlienky uvádzam, že Carl R. Rogers (1954) tiež uviedol, že existuje konštruktívna a zároveň aj deštruktívna tvorivosť.
Divergentné myslenie.
Hlavná odlišnosť kreativity ako schopnosti spočíva v odlišnosti myslenia. To znamená, že jedinec rieši divergentné úlohy, ktoré nemajú jedinú správnu odpoveď na rozdiel od konvergentných úloh (napr. v matematike, fyzike), kde je možné uplatniť len jedno východisko, jeden výsledok, existuje jediná vhodná a správna odpoveď. Ako uvádza vo svojej publikácii Milan Nakonečný (1998) ide o rôzne schopnosti divergentného myslenia, o divergentné mentálne akty, konkrétne o divergentné vytváranie jednotiek, tried, relácií, systému, transformácií a implikácií vo sfére figurálnej, symbolickej, sémantickej a behaviorálnej. Funkciu divergentného myslenia a transformačných schopností vidí, v jednej zo svojich posledných prác, Joy Paul Guilford (1987) ako rozhodujúcich v štádiu generovania nápadov. Divergentné schopnosti v ňom poskytujú dostatok alternatívnych nápadov, transformácie sú základom flexibility pri reštrukturovaní informácií. Táto myšlienka je podrobne rozpracovaná v modeli tvorivého riešenia problémov Treffingera, Isaksena (1992). Znamená to prekonanie výlučnosti divergentného myslenia ako kognitívneho potenciálu tvorivosti a zdôraznenie nevyhnutnosti vzájomnej prepojenosti s konvergentným myslením v procese tvorivého riešenia problémov.
Základné znaky tvorivej osobnosti (personálne aspekty).
Pre komplexnú povahu tvorivosti, ktorá presahuje oblasť kognitivity, bol vytvorený pojem tvorivá osobnosť, ktorý vyjadruje širšie osobnostné súvislosti tvorivosti.
Podľa Jurčovej problémom štúdia tvorivých osôb je určenie spoľahlivých kritérií na ich identifikáciu:
Najčastejšie uplatňovanými kritériami výberu vo výskume významných tvorcov ("veľká" tvorivosť) boli všeobecné spoločenské uznanie, resp. úsudok expertov na základe reálnych tvorivých produktov. Výber sa opieral o rating alebo nomináciu podľa zvolených kritérií (napr. stupeň, do akého otvára jeho práca nové cesty vo výskume). Mnohé charakteristiky tvorivých ľudí boli odvodené pôvodne z biografických a autobiografických údajov géniov. Dodnes je široko uznávaný ako empiricky validný výskum architektov, ktorý uskutočnil Donald W. MacKinnon (1970).
"pozri aj:MacKinnenov výskum architektov"
Medzi najčastejšie používané kritéria výberu detí a mládeže ("malá" tvorivosť) patrili výkony v testoch tvorivosti. V extrémnych skupinách najoriginálnejších a najmenej originálnych sa porovnávali ich osobnostné koreláty. Nominácia alebo rating vo výskumoch najtvorivejších detí a mládeže sa opierali o úsudok učiteľov alebo rovesníkov. Zhodné výsledky empirických výskumov na veľmi početných a rôznorodých vzorkách viedli k vytváraniu názoru o platnosti všeobecných charakteristík tvorivých ľudí – generalizovanému obrazu tvorivej osobnosti. Odráža sa v profiloch tvorivých osôb a rovniciach tvorivej osobnosti (Cattell, Butcher, 1970), inventároch spoločných vlastností (Yarnell, 1971) bazálnych – „core“ charakteristikách (Barron, Harrington, 1981). Esenciálne (core) charakteristiky boli odvodené z desiatok rôznych osobnostných vlastností získaných v priebehu 15-ročného empirického výskumu ako najstabilnejšie koreláty tvorivých výkonov a aktivít v rôznych oblastiach tvorivosti. Patria sem:
Jurčová ďalej uvádza, že napriek závažným výhradám (či sú tieto vlastnosti v kauzálnom vzťahu k tvorivému výkonu, či sú nevyhnutnou komponentou tvorivosti, či sú premenlivé v závislosti od situácie či špecifičnosti úloh atď.) voči „core“ charakteristikám sa uvádzajú opätovne aj v neskorších štúdiách súbory personálnych charakteristík ako typických pre tvorivú osobnosť. Medzi bežne uvádzané charakteristiky tvorivých ľudí patria podľa sumarizujúceho prehľadu Twila Z. Tardif, Robert J. Sternberg (1989): 
Harrison G. Gough (1964) uviedol prehľad rysov tvorivej osobnosti:
Miron Zelina (1994) vymedzuje tvorivú osobnosť týmito charakteristikami:
Podstatným znakom tvorivej osobnosti je autonómia (J. P. Guilford) a snaha po seberealizácii (A. H. Maslow).
Takýchto súhrnných znakov sa nachádza v odbornej literatúre veľké množstvo (Tuma, Zelina...).
Jurčová uvádza, že problém nie je v tom, či zistené charakteristiky vystihujú tvorivú osobnosť alebo nie, ale aká je ich jedinečná konštelácia u jednotlivcov a ich prepojenie na situácie a reálne činnosti. MacKinnon (1978), Tardif, Sternberg (1989) a ďalší sa zhodujú v názore, že neexistuje žiadny jednoduchý vzorec zodpovedajúci každému, kto je tvorivý, ide o konšteláciu mnohých charakteristík, ktoré sa môžu vyskytovať u jedného, ale nemusia sa vyskytovať u iného tvorivého človeka. Zdôraznili tak jedinečnosť tvorivej osobnosti. Zo slovenských autorov jedinečnosť tvorivej osobnosti potvrdil M. Zelina (1995).
Tvorivá osobnosť a dynamické hľadisko.
Dynamická stránka tvorivej osobnosti je vyjadrená v téze o premenlivosti tvorivej osobnosti v čase. K objasneniu vnútornej dynamiky, a zároveň jedinečnosti, tvorivej osobnosti významne prispel McMullan (1976) koncepciou paradoxných vlastností tvorivých ľudí a ich špecifickom spôsobe oscilácie medzi polárnymi vlastnosťami. Premenlivosť, extremitu, rozpornosť a multidimenzionalitu tvorivej osobnosti vyzdvihol tiež Hlavsa (1985) vo svojej kreativizačnej hypotéze. Významným dynamickým prvkom je v jeho koncepcii tvorivý vzťah k situáciám, na ktoré tvorivý človek nielen reaguje, ale ich aj mení, resp. tvorí nové situácie.
Novšie trendy vo výskume tvorivej osobnosti zdôrazňujú interakčné a dynamické hľadiská pri skúmaní tvorivej osobnosti. Jedna z hlavných reprezentantiek interakcionistických koncepcií, Amabile (1983), uvádza, že "tvorivosť je najlepšie konceptualizovaná nie ako črta alebo všeobecná schopnosť, ale správanie rezultujúce z osobitnej konštelácie osobnostných charakteristík, kognitívnych schopností a sociálneho prostredia".
Faktory tvorivosti (kognitívne aspekty).
J. P. Guilford (1967) stanovil psychometricky definované faktory tvorivosti. Špecifické schopnosti, ktoré patria do tejto kategórie sú odvodené z analýz významných tvorivých osobností. Napriek kritike (Brown 1989) nebol Guilfordov psychometrický prístup doteraz ničím prekonaný. Ide o tieto faktory:
Kognitívny štýl.
Kognitívny štýl predstavuje typický koncept a prístup zjednocujúci kognitivistické a personalistické náhľady na tvorivosť, chápe ako charakteristika osobnosti, ktorá sa prejavuje pri riešení problémov, vypovedá o spôsobe, akým je človek tvorivý, zdôrazňuje modalitu, preferencie, spôsoby, formy. Kognitívny štýl zodpovedá tomu, akým spôsobom ľudia preferujú využiť svoju tvorivú kapacitu, potenciál, kompetencie (Isaksen, Dorval, 1993). Predznamenali ho koncepcie, ktoré vznikli už v šesťdesiatych rokoch: konvergerov a divergerov ako reprezentantov odlišných kognitívnych štýlov rozlíšila Hudson (1970), ktorá tvrdila, že rozdiely medzi umelecky a matematicky nadanými sú v štýle a nie úrovni schopností. V umeleckej oblasti prevažovali divergeri, kým pre vedecky orientovaných (matematika, fyzika, chémia) bol príznačný konvergentný štýl. Kirton (1980) uviedol koncepciu adaptorov a inovátorov, ktorí dochádzajú k tvorivému výkonu výrazne odlišnými spôsobmi. Z hľadiska preferencie spôsobov riešenia problémov je typické pre inovátorov robiť veci odlišne, radikálne, inovatívne, prekračovať vybudované štruktúry, kým pre adaptorov je typická preferencia riešenia problémov v rámci danej štruktúry.
Predbežne je však málo poznatkov, ktoré by pomohli lepšie porozumieť vzťahu kognitívneho štýlu a úrovne tvorivosti. Viacerí autori upozorňujú tiež na skutočnosť, že predbežne je veľká priepasť medzi konceptuálnou rovinou kognitívnych štýlov a empirickou úrovňou a na zlyhávanie operacionalizovaných mier v procese ich validizácie. Osobitý význam výskumu kognitívnych štýlov vidí Jurčová v oblasti rozvíjania tvorivosti. Tu sa ukazuje ako dôležité nielen poznať a zohľadňovať „silné stránky“ učiacich sa, ale aj kompatibilitu kognitívnych štýlov učiteľa a žiaka. Vnucovanie jedného štýlu myslenia, napr. konvergentného, môže byť u jednotlivcov preferujúcich divergentný štýl a naopak, zdrojom trvalého stresu a neúspešnosti. (Jurčová)
Originálna fantázia.
A. Strzalecki uvádza, že Guilfordom identifikoval len niektoré z viacej faktorov tvorivosti. Jedným zo spoločných prvkov tohto komplexu tvorivého myslenia je nepochybne originálna fantázia, t. j. divergentné vizuálne a pojmové myslenie (M. Nakonečný, 1998) Podľa S. Arietiho (1976) nemôže byť originálne myslenie jednoducho identifikované s divergentným myslením ako ho popísal Guilford, originálne myslenie je podľa Arietiho širšia kategória.
Neintelektové faktory tvorivosti.
Súčasťou tvorivého myslenia sú aj neintelektové faktory. Podľa výskumu subjektívneho hodnotenia rozdielne kreatívnych architektov Donald W. MacKinnon (1963) uvádza vo výsledkoch ako najčastejšie uvádzané faktory: fantázia (kladná hodnota), aktivita (kladná hodnota), citlivosť (kladná hodnota), idealistické založenie (kladná hodnota), nonkonformita (kladná hodnota), horšia adaptácia (kladná hodnota), väčšia emočná labilita (kladná hodnota), zodpovednosť (negatívna hodnota), sebavedomosť (kladná hodnota), vyhovujúca samostatná práca (kladná hodnota), kriticky založený (kladná hodnota), rozdiel medzi reálnym a ideálnym egom (kladná hodnota), t.z. že tvoriví architekti si boli vedomí profilu ideálneho architekta, tz. že vlastnosti, ktoré si architekti priali mať neboli v rozpore s tými, ktoré mali, ale priali si ich mať vo väčšej miere. Ako kladnú hodnotu ju uvádzam preto, lebo väčšina skúmaných architektov sa ohodnotilo ako nositeľ tejto vlastnosti.
Motivácia ako neintelektový faktor tvorivosti.
Neintelektovým faktorom je taktiež motivácia, ktorú s kreativitou spájal aj F. Barron (1958). Motivácia je pohnútka vykonávať určitú činnosť. Je to vlastne energujúca zložka pre činnosť človeka, hybná sila jeho správania. Vzbudzuje činnosť, aktivuje ju a riadi jej priebeh.
Vnútorná motivácia vyplýva z vlastnej potreby vykonávať určitú činnosť. Pri jej vykonávaní sa potreba uspokojuje.
Vonkajšia motivácia je navodená druhou osobou (pedagóg, rodičia), formou pochvaly alebo odmeny za uskutočnený výkon, vhodné správanie a pod. Vnútorná motivácia sa považuje za vyšší, kvalitnejší druh motivácie.
Vzťah všeobecnej inteligencie a tvorivosti.
Vzťah tvorivosti a všeobecnej inteligencie (IQ) vykazuje nízku pozitívnu koreláciu (vzájomný vzťah medzi premennými známkami alebo vlastnosťami 2 alebo viacerých javov, veličín; súvzťažnosť javov, veličín), čo Barron vysvetľuje spojením tvorivosti s radou iných neintelektových faktorov a zvlášť s motiváciou. Guilford vysvetľuje tým, že obvyklé testy inteligencie merajú iba konvergentné myslenie, a nie divergentné myslenie, ktoré je podstatou tvorivosti. Je známe, že vysoko inteligentné osoby sa nevyznačujú vždy tiež vysokou úrovňou tvorivosti, ale vysoko tvoriví jedinci bývajú tiež vysoko inteligentní. Vysoko inteligentní ľudia môžu byť vysoko tvoriví, ale i celkom konvenční. Ľudia s priemernou inteligenciou môžu byť vysoko tvoriví, priemerne tvoriví i nízko tvoriví.
Testy kreativity.
Testy majú verbálnu aj grafickú formu a odpovede sa hodnotia podľa viacerých premenných: fluencie, flexibility a originality. Ďalej bývajú testované úlohy zamerané na sledovanie ďalších zložiek tvorivosti, akými sú redefinícia, senzitivita, elaborácia.
Keď hovoríme, že niečo je originálne, chceme tým povedať, že je neobyčajné, zriedkavé, svojské, nie je napodobením. Za originálne sa pokladá také správanie, ktoré sa prispôsobuje požiadavkám danej situácie, ale vyskytuje sa pomerne zriedkavo, je nevšedné, v opačnom prípade by originálnou bola napríklad bez výnimky každá odpoveď, ktorá nereaguje na danú otázku. "Pozri aj: Originalita ako faktor tvorivosti
Bariéry kreativity.
Netreba zabúdať, že na kreativitu majú vplyv bariéry, ktoré môžu skresliť výsledky testov. James L. Adams vytvoril všeobecne uznávanú kategorizáciu bariér tvorivého myslenia, ktoré rozdelil do štyroch skupín:
Percepčné bariéry.
Bariéry vnímania skutočne môžu brániť človeku, správne pochopiť informácie, ktoré potrebuje na riešenie problému, alebo naopak pochopiť aj sám problém. Podľa Adamsa poznáme tieto percepčné bariéry:
Bariéry kultúry a prostredia.
Spoločenské prostredie a jeho kultúra môžu byť významným retardantom tvorivej práce.
Tvorivosť možno podporovať rôznym spôsobom, ale za najdôležitejšie pokladáme prejavy dôvery, vhodnú motiváciu, primerané ocenenie výsledkov a voľnosť v konaní podmienenú dobrým výsledkom v práci.
Emočné bariéry.
Emočné bariéry často pôsobia ako brzda najmä ak tvorivý človek kriticky skúma svoje nápady.
Intelektové a výrazové bariéry.
Intelektové bariéry vyplývajú z nedostatočných intelektuálnych predpokladov a chybnej mentálnej taktike. Výrazové bariéry sú prejavom nedostatku interpretovať myšlienku niekomu, ale často aj sebe samému.
Iracionále presvedčenia ako bariéra tvorivosti.
Ako špecifický prípad bariér kreativizácie osobnosti či prostredia bola sledovalná miera iracionálnych presvedčení. Zvýšená miera iracionálnych presvedčení sa ukázala ako potenciálna bariéra tvorivosti. Súvisí negatívne s originalitou a fantazijnou zložkou myslenia. Rozlíšili sa dva typy tvorivého hypoteticko-interpretačného štýlu: 1. s uplatnením fantázie, 2. vedecký štýl. Kvalitatívna analýza potvrdila diferencované vzťahy medzi oboma štýlmi (typmi). Racionálnejšie osoby vykazujú vyššiu kvalitu tvorivej produkcie. Porovnanie dospelých a mládeže ukázalo rozdiely tak v celkovej miere iracionálnych presvedčení, ako aj vo faktoroch bezmocnosti, externálnej vulnerability a vo faktore perfekcionizmu. Faktor iracionálnej idealizácie sa ukázal ako brzdiaci kvantitu i kvalitu vedeckého typu hypoteticko-interpretačného myslenia (Kordačová, 1994a, b, c).
Konformita ako bariéra tvorivosti.
Účinky konformity, ktorá sa považuje vo všeobecnosti za jednu z kľúčových bariér tvorivosti a jej protipólu – nezávislosti, sa sledovali pri rozhodovaní v pro a antisociálnych dilemách. Pri zisťovaní vzťahov tvorivosti a prosociálnych aspektov konformity sa ukázali pozitívne vzťahy tvorivých schopností k nekonformnému správaniu v kvantitatívnych i kvalitatívnych ukazovateľoch. Pri rozhodovaní sa v sociálnych dilemách v smere nezávislosti či konformity zohráva významnú úlohu flexibilita myslenia. Významné vzťahy vykazovala k nekonformnému správaniu u vysoko tvorivých a v ich chápaní sociálnych, resp. morálnych noriem. V kvalite argumentácie pri zdôvodňovaní prosociálneho i antisociálneho správania boli tieto významné rozdiely: u vysoko tvorivých prevažovalo zdôvodňovanie rolovým správaním, reciprocitou a ochotou riskovať, nízko tvoriví uvádzali ako najčastejší dôvod na prosociálne a antisociálne správanie konformitu so skupinou (Kusá, 1994a, b, c, 1995a, b, 1996a, b).
Hodnotenie kreativity ako bariéra tvorivosti.
Na vyhodnotenie tvorivých produktov treba mať vedomosti a istú skúsenosť. Prirodzene, zle hodnotia tvorivosť tí učitelia, ktorí neumožňujú žiakom, aby boli na vyučovaní tvorivý. Práca žiakov je stereotypná a učitelia vyžadujú najmä reproduktívne, konvergentné odpovede. (A. T. Woolfolk, 1980) Táto neschopnosť pramení z hlboko zakorenených postojov a hodnôt. (Trefinger, Ripple a Dacey, 1968). Toto všetko sú takisto bariéry tvorivosti, s ktorými sa neustále potýkame. Dôkazom tohto stavu je E. P. Torrence (1975), ktorý uskutočnil 20 neúspešných štúdií, kde chcel skúmať metódy prostredníctvom ktorých by učiteľom pomohol rozvíjať kreativitu u študentov základných škôl. Sám považuje za príčinu nasledujúce skutočnosti:

</doc>
<doc id="45283" url="https://sk.wikipedia.org/wiki?curid=45283" title="Leo Fall">
Leo Fall

Leo Fall (* 2. február 1873, Olomouc – † 16. september 1925, Viedeň) bol rakúsky operetný skladateľ. Meno "„Leo“" je skratkou z "Leopold".
Životopis.
Narodil sa v rodine kapelníka c.k. pešieho pluku č. 9 v Olomouci. Po skončení miestneho gymnázia navštevoval konzervatórium vo Viedni. Keď doštudoval, zamestnal sa vo vojenskej kapele ktorú viedol Franz Lehár st. – otec neskoršieho operetného skladateľa Franza Lehára. Keď jeho otec založil vlastnú kapelu v Berlíne, musel Leo Fall aj so svojimi bratmi ísť za ním, aby mu pomáhal. V roku 1894 sa zamestnal ako dirigent v Central-Theater a v roku 1896 sa stal hlavným dirigentom v Centralhallen-Theater v Hamburgu. Začal aj komponovať šansóny. Po návrate do Berlína uviedol v roku 1901 spolu s Victorom Hollaendrom svoju revue "Eine feine Nummer". Viac však túžil po úspechu na opernom poli. Jeho prvá opera "Frau Denise" (1902) uvedená v Hamburgu mala len mierny úspech, rovnako aj opera "Irrlicht" (1904) uvedená v Mannheime. Ich úspech bol však postačujúci na to, aby si ho všimli v hudobnej brandži. Ponúkli mu operetné libreto a v roku 1905 sa konala v Theater an der Wien premiéra jeho prvej operety "Der Rebell". Libreto však bolo také chaotické a nevkusné, že obecenstvo hru vypískalo. Libretista Victor León však spoznal Fallov hudobný talent a ponúkol mu nové libreto. Novú operetu "Der fidele Bauer" však divadlo neprijalo, kvôli „nevhodnej“ (sedliackej) tematike. Victor León však bol taký presvedčený o úspechu diela, že zorganizoval operetný festival v Hoftheater v Mannheime a operetu na ňom uviedol. Opereta zaznamenala veľký úspech a čoskoro sa hrala vo väčšine nemeckých divadiel. Najväčší úspech dosiahol autor operetou "Die Dollarprinzessin" (1907), a usadil sa vo Viedni. Neskôr sa opäť vrátil do Berlína, kde dosiahol slušný úspech najmä svojou operetou "Madame Pompadour" (1922).
V roku 1925 Leo Fall ťažko ochorel a zomrel na vrchole svojej kariéry.

</doc>
<doc id="45284" url="https://sk.wikipedia.org/wiki?curid=45284" title="Hawker Hurricane">
Hawker Hurricane

Hawker Hurricane bolo britské stíhacie lietadlo, ktoré vzniklo koncom 30. rokov a najväčšie využitie zaznamenalo počas bitky o Britániu, kedy bolo dostupné v dostatočnom počte. Aj keď je Hurricane možné považovať za prvú modernú stíhačku RAF, relatívne rýchlo bola v čisto stíhacích úlohách vytlačená modernejšou a výkonnejšou stíhačkou Supermarine Spitfire. Po bitke o Britániu sa typ Hawker Hurricane uplatnil v úlohách, kde bola jeho odolnosť v súbojoch dôležitejšia ako rýchlosť (ako stíhací bombardér, či ako modifikovaná stíhačka Hawker Sea Hurricane pre operácie z lietadlových lodí a MAC-nosičov).
Vznik a vývoj.
História typu Hawker Hurricane sa začala v prvej polovici 30. rokov 20. storočia. V dobe, keď sa v Nemecku dostal k moci Hitler, mal šéfkonštruktér britskej firmy Hawker, Sydney Camm, rozpracovaný projekt stíhacieho jednoplošníka Fury Monoplane. Tento projekt, ktorý bezprostredne vychádzal z osvedčenej dvojplošnej stíhačky Hawker Fury a bol plne financovaný z vlastných prostriedkov firmy. Malo to hneď niekoľko príčin. Hlavným bol konzervativizmus vo velení vojenského letectva, ktoré odsudzovalo moderné jednoplošníky s uzatvorenou kabínou. Podľa štábov letectva, ale aj mnohých radových pilotov, mala byť stíhačka, ktorá mala dosahovať patričnú obratnosť, dvojplošná a podľa možnosti aj s otvorenou kabínou.
Ďalším nemenej dôležitým faktorom iniciatívy firmy Hawker sa stala hospodárska kríza, ktorá značne utlmila vládne výdaje na vývoj nových lietadiel. Práce na projekte však pokračovali ďalej, pričom bola postavená maketa v mierke 1:10, ktorá slúžila na testy v aerodynamickom tuneli. Hroziaca agresivita nacistického Nemecka stále viac strašila Európu, a preto sa Briti začali pripravovať na vojnu. V júni 1934 bol oznámený plán na rozsiahlu výstavbu a modernizáciu RAF. Projekt firmy Hawker sa dostal na ministerstvo letectva, ktoré v septembri 1934 po búrlivých diskusiách, schválilo špecifikáciu F.36/34 pre nový stíhací jednoplošník. Táto špecifikácia bola doslova šitá na mieru pre projekt firmy Hawker.
Potreby vojenského letectva si vyžiadali niektoré zmeny vo výzbroji a pohonnej jednotke, ale všetko sa podarilo konštrukčnému tímu rýchlo zapracovať. V novembri sa začali stavať makety v skutočnej veľkosti a na nich sa dolaďovali tvary a usporiadanie kabíny a zbraňových systémov. O rok na to, 6. novembra 1935, vzlietol z továrenského letiska firmy Hawker v Brooklands prvý prototyp striebornej farby so sériovým číslom K5083 s pilotom P.W.S Bullmanom. Na pohon slúžil kvapalinou chladený vidlicový dvanásťvalec Rolls-Royce Merlin C s výkonom 737 kW (1 003 k), ktorý poháňal dvojlistovú nenastaviteľnú vrtuľu. Po úspešnom zalietaní prebiehali intenzívne letové skúšky. Ešte pred ich dokončením rozhodlo v júli 1936 ministerstvo letectva o sériovej výrobe 600 strojov, ktoré dostali meno Hurricane.
Prvý sériový Hurricane Mk.I vzlietol v októbri nasledujúceho roku a o dva mesiace neskôr, 24. decembra 1937, dostala 111. peruť RAF v Northolte prvé štyri sériové stroje. Prvé sériové Hurricany Mk.I poháňal motor Merlin II s výkonom 768 kW (1 044 k) a s dvojlistovou vrtuľou. Výzbroj tvorilo osem guľometov M1919 Browning kalibru 7,7 mm, ktoré boli umiestnené v krídlach. Neskoršie série Hurricanov Mk.I boli osadené motorom Merlin III, ktorý mal síce zhodný výkon ako predošlá verzia, ale umožňoval montáž trojlistových, kovových, nastaviteľných vrtúľ Rotol alebo de Havilland, ktoré zvyšovali letové výkony Hurricanu. V ďalších výrobných sériách sa Hurricany dočkali zlepšenia pancierovania kabíny, zvýšenia odolnosti palivových nádrží a nakoniec v auguste 1939 aj nového krídla s celokovovým poťahom. V tom čase už výroba Hurricanov prebiehala aj na druhej linke vo firme Gloster.
Operačné nasadenie.
Hurricany Mk.I boli na začiatku vojny najrozšírenejším lietadlom RAF, a počas bitky o Britániu sa najväčšou mierou podieľali na britskom víťazstve, keď zostrelili viac nemeckých strojov, než všetky ostatné prostriedky boja.
V čase vypuknutia bitky o Britániu, v júli 1940, malo velenie RAF k dispozícii 26 perutí vybavených Hurricanmi Mk.I. V priebehu nasledujúcich bojov sa ich počet zvýšil na 32. Hurricany Mk.I boli síce pomalšie než nemecké Messerschmitty Bf 109 a mali tiež slabšiu výzbroj, ale výkonných stíhačiek Supermarine Spitfire Mk.I bol vtedy nedostatok. Napriek tomu zvádzali piloti Hurricanov s presilou nemeckých protivníkov hrdinské boje a hlavne ich zásluhou sa podarilo udržať v prvej fáze bitky o Britániu nadvládu nad britskou oblohou. Nedostatočná výzbroj sa stala slabinou inak u pilotov a mechanikov obľúbeného Hurricanu Mk.I. Osadenie účinnejšej výzbroje nebolo možné kvôli nedostatočnému výkonu motora. Preto bolo nutné nainštalovať najprv novú pohonnú jednotku, ktorou sa stal motor Merlin XX s výkonom 984 kW (1 338 k). 
Hurricane s týmto pohonom vzlietol po prvý raz 11. júna 1940. O deň neskôr vzlietol pokusný Hurricane s výzbrojou štyroch kanónov Oerlikon kalibru 20 mm. Skúšky oboch verzií postupne vyústili do verzie Mk.II. Ako prvé sa dostali v septembri 1940 k jednotkám Hurricany Mk.IIA, ktoré predstavovali akýsi prechod medzi Mk.I a Mk.II. Mali už výkonnejší motor, ale bolo im ponechané pôvodné krídlo z verzie Mk.I s ôsmimi guľometmi. O mesiac neskôr sa dostala do výzbroje verzia Hurricane Mk.IIB, ktorá bola vybavená novým krídlom s dvanástimi guľometmi kalibru 7,7 mm. Pod krídlom mohli byť nesené dve prídavné nádrže alebo bomby s hmotnosťou do 226 kg. Rovnaké schopnosti mal aj Hurricane Mk.IIC, ktorý bol navyše vybavený štyrmi kanónmi. Verzie „B“ a „C“ sa od roku 1941 používali v úlohe rýchlych a ľahkých bombardérov, úspešných najmä pri nočných útokoch na nepriateľské letiská a lode. Na Ďalekom východe slúžili prakticky až do konca vojny. V Európe niesli veľký podiel na akciách Rhubarb, pri ktorých napádali dvojice strojov ciele v okupovaných krajinách. Hurricany boli prvé jednomiestne stroje RAF, ktoré mohli niesť aj neriadené rakety kalibru 76,2 mm (3 palce).
V septembri 1941 boli stroje Hurricane Mk.IIB 81. perute RAF privezené lietadlovou loďou HMS Argus k sovietskemu pobrežiu, odkiaľ vyštartovali a niekoľko týždňov operovali z letiska v okolí Murmansku. Úlohou perute bolo okrem bojovej činnosti vyškoliť sovietskych letcov na tento typ. Jedným z prvých, ktorí sa na stroj v krajine preškolili bolo aj sovietske eso Boris Safonov.
V roku 1942 sa objavil variant Mk.IID s dvoma kanónmi kalibru 40 mm vo zvláštnych gondolách pod krídlami. Stali sa pomerne úspešné v boji proti tankom, ktoré napádali v prízemnom lete. 6. peruť RAF sa v roku 1942 s týmito strojmi vyznamenala počas bojov o Bir Hakeim, kedy podporovala jednotky slobodných Francúzov.
Ďalšia verzia Hurricane Mk.IV sa objavila v roku 1943. Bola charakteristická novým univerzálnym krídlom, ktoré dovolilo niesť 60 librové rakety, protitankové kanóny, bomby či zadymovacie zariadenia. Stroje tejto verzie mali nemalý podiel na likvidácii japonských vojsk pri postupe Barmou v roku 1944. 20. peruti sa pri postupe na Rangún podarilo v priebehu jediného útoku zničiť 13 japonských tankov.
Do palety variantov zapadajú aj stroje Sea Hurricane, ktoré boli upravené pre štarty a pristátia na lietadlových lodiach alebo na štarty zo špeciálnych rámp obchodných lodí CAM, odkiaľ boli katapultované v prípade útoku nepriateľského letectva. Sea Hurricany boli v priebehu roku 1943 na britských lietadlových lodiach postupne nahradzované strojmi Wildcat.
Celkovo bolo vyrobených 14 533 Hurricanov všetkých verzií, vrátane 1 451 kusov, ktoré boli vyrobené v Kanade, pod označením Mk.X, XI, XII.
Špecifikácie.
Hurricane Mk.I.
Technický popis.
Hawker Hurricane Mk.I bol jednomiestny, jednomotorový samonosný dolnoplošník. Kovová kostra krídel bola pri prvých sériovo vyrábaných strojoch potiahnutá plátnom, neskôr duralom. Kovová kostra pevných aj pohyblivých chvostových plôch bola potiahnutá plátnom. Trup bol zváraný z oceľových rúrok, v prednej polovici potiahnutý duralovými plechmi, zvyšok poťahu plátenný. Krycie plechy boli duralové. Radový motor poháňal kovovú trojlistovú vrtuľu. Podvozok bol zaťahovací. Hlavné podvozkové nohy boli zaťahované smerom k trupu, zadné ostrohové koleso bolo pevné.

</doc>
<doc id="45287" url="https://sk.wikipedia.org/wiki?curid=45287" title="Loppiano">
Loppiano

Loppiano je komunitné mestečko Hnutia fokoláre v Toskánsku. Bolo založené v roku 1964, ako prvé z mestečiek hnutia.
Mestečko vzniklo v obci Incisa in Val d'Arno na pozemkoch, ktoré hnutiu daroval Eletto Folonari. V Loppiane žije trvale asi 200 osôb, ďalších 600 tam žije prechodne počas školení. Vznikli tu hudobné skupiny "Gen Rosso" a "Gen Verde". V auguste 2006 mestečko 4 000 mladých účastníkov medzinárodného zhromaždenia skautov "RoverWay'06".
Obyvatelia Loppiana pracujú v niekoľkých podnikoch v rôznych pracovných oblastiach: poľnohospodárstvo (víno, olivový olej, med), remeselníctvo (drevovýroba, textilná výroba, dekorácie), umenie.

</doc>
<doc id="45291" url="https://sk.wikipedia.org/wiki?curid=45291" title="Karbidová lampa">
Karbidová lampa

Karbidová lampa je zdroj svetla založený na spaľovaní acetylénu vyrobeného hydratáciou karbidu vápenatého.
Rozdelenie.
Rozlišujú sa dva základné typy:
Každá karbidová lampa je časovo oneskorená. Takže je pri regulácii je potrebná rozvaha a trpezlivosť. Oneskorenie účinku pri vzostupnej regulácii (zvýšení prietoku prekvapkávača alebo zatrasením celou lampou v prípade prevapkávacej karbidky a napumpovaním vody v prípade tlakovej (pomáha aj potrasenie) sa zvýšenie svietivosti prejaví po 4 až 15 sekundách. Pri zostupnej regulácii je potrebné čakať aj niekoľko minút pri obidvoch typoch. 
Prekvapkávacie lampy sa jednoduchšie používajú, ale ich údržba je náročnejšia.
Konštrukcia karbidovej lampy.
Acetylénový vyvíjač.
Každá karbidová lampa obsahuje dve vodotesné, vzájomne oddelené nádoby uložené nad sebou. Vrchná nádoba slúži ako zásobník vody. V druhej nádobe je uskladnený karbid vápenatý. Spodná nádoba slúži aj ako „reaktor“.
Od typu lampy potom závisí, ako sa dopravuje voda z vrchnej nádoby do spodnej.
Filter.
Vzniknutý acetylén sa odvádza z nádoby trúbkou s filtrom. Ako filtračný materiál sa používa penový polyester alebo polyamid (hubka na umývanie riadu).
Horák.
Od druhu lampy závisí aj použitý horák. Staré banské karbidové lampy mali horák priamo na tele acetylénového vyvíjača. Dnešné karbidové lampy pre speleológiu majú samostatný horák, ktorý je možné upevniť na prilbu a acetylénový vyvíjač, ktorý je možné pripnúť karabínou na opasok alebo prsný úväz. Príčina, prečo došlo k takejto úprave, je jednoduchá. V prvom rade sa takýmto spôsobom uvoľnili obe ruky explorujúceho speleológa a v druhom rade hmotnosť karbidky (približne 1 kg) nedovoľuje umiestniť ju na prilbu ako celok. Toto riešenie nie je však najlepšie (zvýšila sa zožitosť, pribudla gumová pancierovaná hadica), ale zatiaľ nie je k dispozícii lepšie riešenie.
Horáky sa líšia podľa výrobcov, ale všetky majú trysku z keramiky. Tvary a vyhotovenia sú rozmanité. Najjednoduhšie a najčastejšie používaný tvar trysky je s podlhovastým otvorom a plytkým zárezom v smere širšej strany dierky. Takýto tvar dáva plameňu charakteristický tvar do „V“. Pri ustálenom oxidačnom plameni poskytuje tento tvar najvyššiu účinnosť vzhľadom na produkované svetlo.
Použitie.
Karbidové lampy v minulosti nahradili málo účinné a niekedy až životu nebezpečné olejové lampy. V minulosti sa karbidové lampy používali v baníctve, razičstve (razenie tunelov) a ako svetelné zdroje všade tam, kde bolo potrebné osvetliť väčšie priestory alebo plochu. Okamžite po „objavení“ speleológie sa tieto lampy masívne rozšírili aj do tohto odvetvia ľudského bádania.
Po zdokonalení elektrických zdrojov svetla sa karbidové lampy postupne vytrácali z domácností, kín, divadiel, aut atď. V druhej polovici 20-tého storočia ich nahradili batériové elektrické zdroje svetla (halogénové a kryptónové žiarovky a žiarivky) aj v baníctve a razičstve. Jedinou oblasťou, kde dodnes majú miesto, je speleológia. V speleológii sa používa ako hlavný svetelný zdroj pri explorovaní veľkých jaskýň.
Bezpečnosť.
Pri použití karbidovej lampy je nutné mať aspoň dva nezávislé svetelné zdroje (väčšinou elektrické). Jeden zo zdrojov sa požíva súčasne s karbidovou lampou ako záloha v prípade vyhasnutia plameňa (dosť častý jav pri silnom prievane alebo zlej manipulácii). Karbidová lampa by sa nemala používať v tesných, nevetraných priestoroch, pretože spotrebováva veľa kyslíka a pri nízkom obsahu kyslíka a strednej teplote plameňa produkuje dokonca jedovatý oxid uhoľnatý.
Pri práci na lane je používanie karbidovej lampy prísne zakázané, pretože môže dôjsť prepáleniu lana plameňom - je to otázka niekoľkých sekúnd.
Dostupnosť.
Na Slovensku je možné okrem starožitných karbidových lámp kúpiť aj profesionálne speleo-karbidky, teda oddelený vyvíjač plynu a horák. Horák je dostupný iba od firmy Petzl typ E18 ACETO. Vyvíjače plynu su na tom o čosi lepšie. Dostupné su dva typy: prekvapavací vyvíjač acetylénu od firmy Petzl typ E50 ARIANE a tlakový vyvíjač acetylénu ALUSTAR od slovenskej firmy MEANDER.

</doc>
<doc id="45295" url="https://sk.wikipedia.org/wiki?curid=45295" title="Koma (astronómia)">
Koma (astronómia)

Koma (iné názvy: kóma, hmlovitá obálka, zriedkavo: vlas; etymológiu pozri v článku koma) v astronómii je plynný obal okolo jadra kométy. Tvorí sa, keď kométa preletí blízko okolo Slnka na svojej vysoko eliptickej orbite; ako sa kométa zahrieva, jej častice sa topia a/alebo odparujú. Koma zvyčajne pozostáva z ľadu a prachu. Väčšie častice prachu zostávajú pozdĺž orbitálnej trajektórie kométy, kým menšie častice sú odfukované od Slnka do chvosta kométy slnečným vetrom.
Toto dáva kométe „rozmazaný“ vzhľad pri pohľade teleskopom a odlišuje ju od hviezdy.
V momente keď sa kométa priblíži k Slnku a vo vzdialenosti približne 5 AU prekročí dráhu Jupitera, vytvorí sa koma, ktorá má v blízkosti jadra radiačné vlastnosti. Je vytváraná sublimáciou ľahko vyprchávajúcich látok na strane privrátenej k Slnku a vychádza z ľadom obalených prachových čiastočiek.
Pozorovania sondou Giotto zistili, že vyparovanie sa dotýka približne 10 až 15% povrchu kométy a že vyprchávajúca hmota uniká z krehkých miest čiernej kôry. Z týchto miest unikajúce molekuly tvoria vnútornú komu. Tá sa pri ďalšom zahrievaní vďaka ionizácii a disociácii zväčšuje a nakoniec sa koma stane uvoľnovanými iónmi a radikálami viditeľnou. Toto sa deje v obklopení ultrafialového žiarenia atomárneho vodíku, a táto koma je známa tiež ako UV koma a bola pozorovaná pri kométe Hale-Bopp v roku 1997, kde dosiahla priemer 150 miliónov kilometrov. Pretože ozónová vrstva atmosféry je neprechodná pre UV žiarenie, môže byť UV koma pozorovaná iba cez satelity.

</doc>
<doc id="45296" url="https://sk.wikipedia.org/wiki?curid=45296" title="Kóma">
Kóma

Kóma (staršie: "koma") je tretí, najťažší stupeň kvantitatívnej poruchy vedomia. Je to stav hlbokého bezvedomia. K najčastejším príčinám patrí úraz hlavy, krvácanie do mozgu, nervové infekcie, otravy, cukrovka, nízky obsah glukózy v krvi, pečeňové zlyhanie, obličkové a niektoré endokrinné choroby. Chorého nemožno prebrať, nereaguje ani na bolestivé dráždenie.

</doc>
<doc id="45297" url="https://sk.wikipedia.org/wiki?curid=45297" title="Dvojková číselná sústava">
Dvojková číselná sústava

Dvojková číselná sústava, novšie tiež binárna číselná sústava (z ) je číselná sústava, ktorá zapisuje hodnoty pomocou dvoch symbolov 0 a 1. Konkrétnejšie hovoríme o pozičnej číselnej sústave so základom dva. Vďaka jednoduchej implementácii v elektronických obvodoch (vypnuté a zapnuté) používajú dvojkovú sústavu prakticky všetky súčasné číslicové počítače. Jednotlivé cifry (0, 1) sa nazývajú bit, čo je základná jednotka informácie.
Prevod hodnôt.
Na prevod z jednej sústavy do inej možno použiť jednu z nasledovných metód:
Z binárnej do desiatkovej sústavy (substitučná metóda).
Ak máme zadané číslo v dvojkovej sústave pomocou číslic x0, x1... xk potom jeho hodnotu v desiatkovej sústave získame tak, že číslo rozpíšeme v dvojkovej sústave na polynóm a potom ho vyčíslime v desiatkovej:
formula_1
Príklad: 
 (11010110)B = 1 · 27 + 1 · 26 + 0 · 25 + 1 · 24 + 0 · 23 + 1 · 22 + 1 · 21 + 0 · 20 == 1 · 128 + 1 · 64 + 0 · 32 + 1 · 16 + 0 · 8 + 1 · 4 + 1 · 2 + 0 · 1 = 128 + 64 + 16 + 4 + 2 = 214
Číslo 11010110 v dvojkovej sústave je 214 v desiatkovej sústave (stačí sčítať tie sčítance, ktoré sú násobené 1).
Z desiatkovej do binárnej sústavy (metóda delenia základom).
Ak chceme previesť číslo z desiatkovej sústavy do dvojkovej sústavy, musíme číslo deliť základom sústavy – číslom 2, až pokiaľ nedostaneme podiel rovný nule. Po každom delení zapíšeme zvyšok, pričom zvyšok po prvom delení je cifra najnižšieho (nultého) rádu, zvyšok po druhom delení udáva cifru prvého rádu atď.
Príklad:
 215 : 2 = 107; zv. 1107 : 2 = 53; zv. 153 : 2 = 26; zv. 126 : 2 = 13; zv. 013 : 2 = 6; zv. 16 : 2 = 3; zv. 03 : 2 = 1; zv. 11 : 2 = 0; zv. 1
Číslo 215 v desiatkovej sústave je 11010111 (zvyšky zapísané v poradí zdola hore) v binárnej sústave.
Z desiatkovej do binárnej sústavy (metóda násobenia základom).
Ak chceme číslo zapísané v desiatkovej sústave vyjadriť v dvojkovej sústave, rozložíme ho na súčet postupne znižujúcich sa mocnín dvojky a číslicou 1 alebo 0 zaznamenáme ich výskyt alebo absenciu. Napríklad pri čísle 215 postupujeme takto: 
Príklad:
 215 = 128 + 64 + 0 + 16 + 0 + 4 + 2 + 1 == 1 · 27 + 1 · 26 + 0 · 25 + 1 · 24 + 0 · 23 + 1 · 22 + 1 · 21 + 1 · 20 = 11010111
Číslo 215 v desiatkovej sústave je 11010111 v binárnej sústave.
Kódovanie záporných čísel.
V dvojkovej číselnej sústave je možné záporné čísla reprezentovať viacerými spôsobmi, pričom medzi najčastejšie patria: priamy kód, inverzný kód a doplnkový kód.
Priamy kód.
Zápis priamym kódom znamená, že znak + alebo − vložíme priamo do kódu čísla, ktoré zapisujeme. Prvý (najvýznamejší) bit čísla, ktoré zapisujeme teda dostane hodnotu podľa toho, či je číslo kladné alebo záporné. 0 na začiatku čísla znamená, že bude kladné a 1 znamená, že bude záporné. Táto metóda má svoju nevýhodu v tom, že hodnota, ktorú môžeme vyjadriť n-počtom bitov sa zmenší, keďže jeden bit používame na znamienko. Bez znamienka môžeme vyjadriť hodnoty od 0 po 2n−1, priamym zápisom  môžeme vyjadriť interval od −2n−1 po 2n−1.
Inverzný kód.
Zápis inverzným kódom nadväzuje na zápis priamym kódom, ale rieši problém nižších hodnôt. Najvýznamejší bit stále vyjadruje znamienko čísla, ale zároveň má stále svoju číselnú hodnotu. Takže najvýznamejší bit čísla s n bitmi má hodnotu −(2n−1−1).
formula_2
formula_3
Doplnkový kód.
Doplnkový kód je často používaný a výhodný pri aritmetických operáciách s binárnymi číslami, pretože umožňuje využitie rovnakej logiky pre realizáciu inkrementácie, dekrementácie, sčítania, odčítania a násobenia pre kladné aj záporné čísla a netrpí problémom viacznačnej reprezentácie nuly.
Rovnako ako pri ostatných zápisoch, najvýznamnejší bit priamo reprezentuje znamienko (0 – kladné číslo alebo nula, 1 – záporné číslo). K celému zápisu čísla sa dostaneme tromi krokmi – v príklade nižšie je uvedený zápis čísla −28 v 8-bitovom dvojkovom doplnkovom kóde.
1) Zapíšeme kladné číslo v dvojkovej sústave.
formula_4
2) Číslo binárne znegujeme – jednotky prepíšeme na nuly a nuly na jednotky.
formula_5
3) Pripočítame 1.
formula_6
Výsledok:
formula_7
Aritmetické operácie.
V dvojkovej sústave používame základné operácie, ako v desiatkovej: sčítanie, odčítanie, násobenie a delenie.
Sčítanie.
Keďže v dvojkovej sústave pracujeme len s číslicami 0 a 1, existujú len 4 základné operácie sčítania.
0 + 0 = 0
0 + 1 = 1
1 + 0 = 1
1 + 1 = 10  (0 a 1 zostala, prenáša sa do vyššieho rádu)
Sčítaním 1 a 1 vznikne 0 a 1 sa prenesie do ďalšieho stĺpca (vyššieho rádu). Tak isto, ako keď pri sčítaní v desiatkovej sústave prekročíme desať a zostane jeden.
V tomto príklade prebehli nasledujúce operácie:
1 + 1 = 0, 1 zostala;
1 + 0 + 1 = 0, 1 zostala;
1 + 1 + 1 = 1, 1 zostala;
0 + 0 + 1 = 1 ;
0 + 1 = 1 .
Na úrovni hardvéru sa sčítanie čísel v dvojkovej sústave realizuje binárnou sčítačkou, tvoriaciou súčasť aritmeticko-logických jednotiek procesorov.
Dejiny.
Prvý známy opis číselnej sústavy pozostávajúcej len z dvoch znakov zaviedol staroindický matematik Pingala v 3. storočí pred Kr. Táto sústava však neobsahovala nulu.

</doc>
<doc id="45299" url="https://sk.wikipedia.org/wiki?curid=45299" title="Binárny systém">
Binárny systém



</doc>
<doc id="45300" url="https://sk.wikipedia.org/wiki?curid=45300" title="Siréna">
Siréna

Siréna môže byť:
Sirény môže byť:

</doc>
<doc id="45308" url="https://sk.wikipedia.org/wiki?curid=45308" title="Dejiny krasokorčuľovania">
Dejiny krasokorčuľovania

Dejiny krasokorčuľovania siaha až do praveku, o čom svedčia dochované archeologické nálezy. Pri výlete do prvopočiatkov tohoto športu, musíme najskôr hovoriť o korčuľovaní ako takom. To sa až oveľa neskôr rozdelilo na dve rôzne športové odvetvia: krasokorčuľovanie a rýchlokorčuľovanie.
"V článku nie sú spomenuté známe osobnosti slovenského a českého krasokorčuľovania, ako Ondrej Nepela, Karol Divín, súrodenci Romanovci, Hana Mašková a ani pani Hilda Múdra."
Počiatky korčuľovania.
Kedy a ako človeka napadlo využiť rýchly a jednoduchý pohyb po zamrznutej ľadovej ploche nevieme. Archeologické nálezy rôznych kostených korčulí vyrobených zo zvieracích, najmä stehenných kostí môžeme nájsť na území Ruska, Škandinávie, Spojeného kráľovstva, Nemecka, v zaniknutých priehradných nádržiach Švajčiarska a dokonca aj na území Česka.
Prvé písomné zmienky.
Prvá konkrétna zmienka pochádza od canterburského mnícha Williama Fitzstephena, ktorý vo svojej knihe o Thomasovi Beckettovi (1174) popisuje scénu odohrávajúcu sa za severnými hradbami:
"„…keď bažiny vo Finsbury a Moorfieldse zamrznú, behá po nich londýnska mládež. Niektorí majú kosti pripevnené k pätám chodidiel a v ruke držia okovanú palicu. Lietajú po ľade ako vtáci alebo vystrelené šípy. Náhle sa rozoženú dvaja mladíci proti sebe so zdvihnutými palicami, dorážajú na seba, až spadnú. Často sa zrania na hlave, a keď spadne jeden pod druhého, zlomí si ruku i nohu…“"
Kostené korčule teda nemali ostré hrany a k pohybu bolo potrebné používať palice.
Skúšali sa rôzne varianty drevených korčulí – v Holandsku v 13. a 14. storočí mali dreváky na spodnej strane železný plátok – spôsob korčuľovania však zostal rovnaký. Pomohla až náhoda.
Stolársky učeň z holandského cechu pre lodné a korčuliarske nástroje zmenil jedného dňa polohu uchytenia želiezka z vodorovnej na zvislú a korčuľa v dnešnej podobe bola na svete. Pohyb sa stal voľnejší, ale najmä rýchlejší a ovládateľnejší a korčuliari mohli odložiť palice. 
Vertikálne zasadenie želiezka je doložené z konca 15. storočia – holandský majster Johannes Brugman vyobrazil na vôbec prvej rytine s korčuliarskou tematikou holandskú patrónku korčuliarov Lidvinu, pri páde na ľade. Podstatnejší ako ležiace dievča je muž v pozadí. Ide so zdvihnutou nohou, k čomu už musel použiť korčule s hranami.
Korčuľovanie je pre „vyvolených“.
Podľa obrazov starých majstrov bolo korčuľovanie v Holandsku ľudovou zábavou, na iných miestach však iba výhradným právom šľachty. Sám cisár Rudolf II. usporiadal na svojom dvore roku 1610 veľký karneval na ľade, ktorý bezpochyby prispel k rozšíreniu tejto kratochvíle.
Za vlády Ľudovíta XVI. sa korčuľovalo aj v Paríži. Medzi historické postavy, ktoré korčuľovanie tiež uchvátilo patrili Madame de Pompadour, Napoleon Bonaparte, Napoleon III. alebo Stuartovci. Hovorí sa, že anglická kráľovná Viktória spoznala svojho budúceho muža princa Alberta práve pri spoločných korčuliarskych vychádzkach. 
Dokonca aj známy zvodca Casanova neváhal pri svojich záletoch obuť korčule. Jeho zmysel pre detail nám dodnes zachoval obraz vtedajšej módy. Prenasledované dievča a jej priateľka korčuľovali v krátkych sukniach (do polovice stehien), spod ktorých vykukovali čierne zamatové nohavice.
Počiatky moderného korčuľovania.
Ďalšia etapa vývoja korčuľovania sa začala v škótskom meste Edinburgh, kde bol v roku 1742 založený prvý korčuliarsky klub a o niekoľko rokov neskôr vyšla v Londýne aj prvá krasokorčuliarska príručka.
Korčuľovanie sa už začína deliť na krasokorčuľovanie a rýchlokorčuľovanie.
Za zakladateľa moderného krasokorčuľovania môžeme považovať Američana Jacksona Hainesa. Vyhral prvé americké majstrovstvá v krasokorčuľovaní. Neprišiel iba s novým štýlom korčuľovania, ale tiež s novými kovovými korčuľami. Často bol kritizovaný a bolo mu vytýkané, že sa príliš koncentruje na polohy tela a končatín, ako na korčuľovanie daných figúr. Haines odišiel vyskúšať šťastie do Európy. 
Svoju úspešnú cestu začal v Štokholme, kde natoľko očaril švédskeho kráľa Karola XV., že v roku 1866 v Štokholme založil "Kráľovský korčuliarsky spolok". Svoje korčuľovanie obohatil radom nových tanečných prvkov. To sa nepáčilo viktoriánskemu Anglicku, ktoré sa proti nemu postavilo rovnako ako jeho kolegovia v Amerike a nehodlalo tolerovať žiadny zásah do už zaužívaného a disciplinovaného štýlu korčuľovania. 
V zime 1868 prišiel do Viedne a znovu triumfoval. Jeho vystúpenie bolo impulzom pre založenie "viedenskej školy", ktorá náskok Angličanov čoskoro vyrovnala. Prvý ozajstný krasokorčuliar zomrel roku 1875 vo veku 31 rokov na zápal pľúc. Hainesovi žiaci ďalej rozvíjali korčuľovanie a tak vznikli prvé pravidlá, tzv. Regulativ, ktorý potom prevzala Medzinárodná korčuliarska federácia.
Vo Viedni sa uskutočnili aj prvé medzinárodné preteky v krasokorčuľovaní v dňoch 21. a 23. januára 1882. Skladali sa z troch častí: z povinných cvikov, voľnej jazdy a rýchlokorčuľovania. Na tieto preteky sa prihlásil aj Axel Paulsen z Nórska z Christianie (dnešné Oslo), ktorý po víťazstve v rýchlokorčuliarskej disciplíne na vzdialenosť 1600 metrov skočil v krasokorčuliarskej súťaži vo voľnej jazde mohutný skok s 540° rotáciou vo vzduchu. Tento skok dostal meno po svojom autorovi "axel-paulsen" resp. "axel".
Počiatok 20. storočia.
Začiatkom 20. storočia vtlačil krasokorčuľovaniu podstatne športovejší charakter švédsky krasokorčuliar Ulrich Salchow. Stal sa 10-násobným majstrom sveta a posunul krasokorčuliarsku latku oveľa vyššie.
Salchow začal tiež využívať svoj vynález – korčule so zúbkami. Tento nový typ korčulí mu umožnil silnejšie odrazy počas jazdy a tiež samozrejme pri skokoch. V roku 1908 sa stal prvým (neoficiálnym) olympijskom víťazom v krasokorčuľovaní. Svoju kariéru korunoval novým skokom, ktorý je dnes známy ako Salchowov skok a patrí medzi základné krasokorčuliarske skoky.
Prvá olympijská súťaž v krasokorčuľovaní sa uskutočnila na Letných olympijských hrách v roku 1908 v Londýne.
Pred prvou svetovou vojnou.
Posledné roky pred prvou svetovou vojnou znamenali pre šport vôbec a tiež pre korčuliarske disciplíny ďalší rozvoj.
Niekoľko talentov tej doby vyrastalo v Nemecku. K nim patril Werner Rittberger, „vynálezca“ ďalšieho zo základných skokov - Rittbergra a tiež talentované dievča Charlotta Oelschlägelová, ktorá už vo veku 10 rokov vystupovala ako profesionálna krasokorčuliarka. V 17 rokoch odletela do New Yorku, kde tiež triumfovala a vďaka nej stúpla obľúbenosť krasokorčuľovania v USA.
Medzi dvomi svetovými vojnami.
Veľké krasokorčuliarske preteky sa po prvej svetovej vojne konali až v roku 1922. Krasokorčuliari tejto doby boli Nórka Sonja Henieová a Rakúšan Karl Schäfer.
Desaťnásobná majsterka sveta priniesla do krasokorčuľovania nielen novú módu – krátku sukňu po kolená, ktorú po prvýkrát predviedla na Olympijskych hrách 1924 v Chamonix – ale tiež eleganciu a prepracované pohyby. Celých desať rokov bola najobdivovanejšou ženou sveta. 
Osobnosťou mužského krasokorčuľovania bol v 30. rokoch 20. storočia Rakúšan Karl Schäfer. V rokoch 1929 – 1936 sa stal 8-násobným majstrom Európy a 7-násobným majstrom sveta.
Krasokorčuľovanie po druhej svetovej vojne.
Obdobie po 2. svetovej vojne sa stalo najdôležitejšou vývojovou etapou krasokorčuľovania, ktoré zažívalo neobvyklý rozmach. Výstavba nových klzísk, ktoré sa postupne menili na kryté haly umožňovala intenzívnejší tréning, čo samozrejme ovplyvňovalo aj športové výkony. Voľná jazda nadobúdala postupne na význame proti dosiaľ protežovanej povinnej jazde, ktorá nebola pre divákov príliš atraktívna. 
Vojnové roky, bez možnosti medzinárodne súťažiť, znamenali pre európske krasokorčuľovanie oneskorenie, ktoré nebolo jednoduché dobehnúť. Američania naplno využili možnosť nerušene pokračovať v práci a vďaka intenzívnej psychickej príprave vniesli do krasokorčuľovania viac dynamiky, rýchlosti a vytrvalosti. 
Prvý krasokorčuliar, ktorý sa v povojnovom období presadil vo voľnej jazde, bol populárny Američan Richard Button, ktorý suverénne ovládal dvojité skoky a v tréningu skúšal trojitého Salchowa.
Medzi ženami sa presadili sympatická Kanaďanka Barbara Ann Scottová, Peggy Flemingová a Nemka Gabriele Seyfertová.
Od roku 1952 sa v medzinárodných krasokorčuliarskych súťažiach objavila nová disciplína – tance na ľade. Víťazili najmä anglické tanečné páry s ich charakteristickým spôsobom prevedenia, tzv. "anglická tanečná škola".
Koniec 20. a začiatok 21. storočia.
Silno obsadené bolo a je predovšetkým mužské krasokorčuľovanie. Najviac sa presadili zámorskí a ruskí pretekári, ako napr. Brian Orser, Brian Boitano, Alexandr Fadejev, Viktor Petrenko, Elvis Stojko, Alexej Jagudin a Jevgenij Pľuščenko. V ich umení prevažujú trojité a štvorité skoky v rôznych kombináciách a sekvenciách, zaujímavé piruety a veľmi nápadité krokové pasáže.
 
Medzi ženami zožala najväčšiu slávu nemecká krasokorčuliarka Katarina Wittová. Jej hviezdna kariéra začala olympijským víťazstvom v Sarajeve 1984, pokračovala niekoľkými európskymi a svetovými titulmi a svoj vrchol dosiahla, keď sa jej podarilo obhájiť olympijský titul v Calgary 1988. K ďalším úspešným ženám patrí Midori Itoová, Kristi Yamaguchiová, Lu Chenová, Marija Butyrská, v dnešnej dobe to sú Michelle Kwanová a Irina Slutská. 
V športových dvojiciach dlhé roky vynikali sovietske páry. K tým najúspešnejším patrili Ľudmila Belousovová a Oleg Propotopov, Irina Rodninová najskôr s partnerom Alexejom Ulianovom a potom s Alexandrom Zajcevom, Jekaterina Gordejevová a Sergej Grinkov, Jelena Berežná a Anton Sicharulidze. Súčasne to sú 4-násobní majstri Európy a dvojnásobní majstri sveta Tatiana Totmianinová a Maxim Marinin. Objavujú sa ale tiež vynikajúce páry zo zámoria a Ázie, napr. Xue Shenová a Hongbo Zhao. 
 
Tancom na ľade, najmladšej krasokorčuliarskej disciplíne, vládli dlhé roky anglické a potom sovietske páry Ľudmila Pachomovová a Alexandr Gorškov, ktorí získali v rokoch 1970 – 1976 celkom 6 zlatých medailí na majstrovstvách sveta, ďalších 6 zlatých na majstrovstvách Európy o cenný titul olympijských majstrov v tancoch na ľade 1976. Ich nasledovníkmi boli Irina Moisejevová a Andrej Minenko a Natalia Liničuková a Gennadij Karponosov. Sériu víťazstiev sovietskych tanečníkov prerušil na niekoľko rokov anglický tanečný pár Jayne Torvillová a Christopher Dean. Štyrikrát vyhrali majstrovstvá sveta a v roku 1984 zlatú olympijskú medailu. Po nich nastúpili opäť sovietske páry, z ktorých najúspešnejšími boli Oxana „Paša“ Griščuková a Jevgenij Platov, ktorí dokonca dvakrát (1994, 1998 vyhrali olympijský titul. Po ich odchode sa držitelia titulu majstrov sveta menia každý rok - Anželika Krylovová a Oleg Ovsiannikov, Marina Anissinová a Gwendal Peizerat, Barbara Fusar-Poli a Maurizio Margaglio, Irina Lobačevová a Ilia Averbuch, Shae-Lynn Bourne a Victor Kraatz. Po dlhých rokoch sa konečne dvakrát po sebe stal majstrom sveta rovnaký pár - Rusi Tatiana Navková a Roman Kostomarov.

</doc>
<doc id="45314" url="https://sk.wikipedia.org/wiki?curid=45314" title="Sultán">
Sultán

Sultán je panovnícky titul používaný v moslimských krajinách.
V arabčine je to abstraktné podstatné meno s významom „panovnícka moc“. Spočiatku tak boli označovaní viacerí hodnostári vrátane ministrov, neskôr tak označovali nezávislých kráľov, ktorí neboli na trón dosadení. Seldžuckí Turci tomuto pojmu dali od 11. storočia nový význam a mal označovať zvrchovaného panovníka islamského sveta - čiže pozíciu, o ktorú Turci usilovali. Titul kalif tak ostal ako titul najvyššej náboženskej autority (to nebol panovník, pretože moslimovia nezniesli kombinovať náboženstvo s politikou, aj keď sa mnohí kalifovia pokúšali zasahovať do politiky štátu v čase oslabeného sultána).

</doc>
<doc id="45317" url="https://sk.wikipedia.org/wiki?curid=45317" title="Dominikán">
Dominikán



</doc>
<doc id="45318" url="https://sk.wikipedia.org/wiki?curid=45318" title="Žernovice">
Žernovice

Žernovice je obec v Česku v okrese Prachatice v Juhočeskom kraji. Nachádza sa 4 kilometre od mesta Prachatice. K dňu 1. januára 2013 tu žilo 280 obyvateľov.
Prvá písomná zmienka o obci pochádza z roku 1334.
Pamiatky.
Dvojica vzácnych božích muk nazývaných tunajšími obyvateľmi "kapličky" bola okolo roku 2000 odcudzená neznámymi páchateľmi. Na mieste starších božích muk postavil tunajší rodák Jan Ludačka kamennú repliku.
SDH Žernovice.
Zbor dobrovoľných hasičov vznikol v obci Žernovice v roku 1904. V súčasnosti má viac ako 100 členov, čo je takmer polovica obyvateľov obce.

</doc>
<doc id="45319" url="https://sk.wikipedia.org/wiki?curid=45319" title="Šach">
Šach

Šach môže byť:

</doc>
<doc id="45322" url="https://sk.wikipedia.org/wiki?curid=45322" title="Vincent Rosinec">
Vincent Rosinec

Vincent Rosinec (* 6. máj 1928, Višňové – † 19. marec 2011, Bratislava) bol slovenský kameraman, režisér dokumentárnych filmov a fotograf. Počas svojho života získal niekoľko významných filmových ocenení a ako kameraman pracoval na viacerých významných dielach slovenskej kinematografie.
Vincenta Rosinca môžeme pokojne označiť za jedného z najvýznamnejších kameramanov slovenskej kinematografie. V 60. rokoch sa podieľal na niekoľkých vynikajúcich dielach českej i slovenskej novej vlny a počas normalizácie pracoval ako kameraman na viacerých komerčne úspešných a dodnes hrávaných tituloch.
Začiatky vo filmovej tvorbe.
Ako vyštudovaný fotograf sa spočiatku neživil nakrúcaním, avšak k filmu mal aj napriek tomu veľmi blízko. O tomto období hovorí Rosinec nasledovné: "„Veľa som čítaval časopis Náš film a musím povedať, že ma to chytilo. Náhodou chodieval do Trenčianskych Teplíc riaditeľ filmovej distribúcie. Bol veľký fotografický fanúšik. Snažil som sa mu vychádzať v ústrety. Keď večer za mnou prišiel s nafotografovaným filmom, ráno už mal vyvolané obrázky. Požiadal som ho, či by mi nepomohol nájsť miesto pri filme. Po mesiaci som dostal list, aby som sa dostavil na skúšky do budovy Tatra banky.“" Od roku 1948 tak začal pracovať v Štúdiu hraných filmov ako reklamný fotograf. Jeho prvou prácou bola tvorba fotosiek k dokumentárnemu filmu režiséra Vladimíra Bahnu "Oceľová cesta" z roku 1949.
Od roku 1950 sa však už rozhodol podieľať aj na samotnej výrobe filmov. V tomto období bola, kvôli absencii filmových škôl, zaužívaná prax, že začínajúci kameramani najskôr museli prejsť celou radou rôznych kameramanských profesií. Až po niekoľkých rokoch sa tak mohli dostať k pozícii hlavného kameramana v celovečernom hranom filme. Rosincove začiatky vo filmovej výrobe sú spojené s jeho neskorším vzorom Karolom Krškom. Vo viacerých rozhovoroch ho spomína ako svojho učiteľa a neskôr aj svoju snahu, "„aby sa z filmov nevytratil kameramanský pohľad, ktorý nám tu zanechal Karol Plicka či neskôr Karol Krška.“"  Pod ním pracoval, spočiatku len ako rádový člen štábu (na portáli Slovenského filmového ústavu SK Cinema bol označený ako „spolupracovník“), na ideológiou výrazne ovplyvnených filmoch  "Priehrada" (1950) a "Boj sa skončí zajtra" (1950) a neskôr aj ako asistent kamery na filmoch "Rodná zem" (1953) a "Štvorylka" (1955) alebo v pozícii druhého kameramana na filme "V hodine dvanástej" (1958). S Karolom Krškom v neposlednom rade spolupracoval aj na dokumentárnych filmoch "Prečo ona?" (1954) a "Banská Štiavnica" (1954). Spomedzi jeho filmografie z 50. rokov stojí rozhodne za vyzdvihnutie ešte pozícia asistenta kamery vo výbornej Solanovej satire "Čert nespí" (1956) a divácky dodnes obľúbenej komédii s Jozefom Kronerom "Statočný zlodej" (1958).
Už ako hlavný kameraman.
Jeho prvými samostatnými kameramanskými skúsenosťami boli práce na filmoch Dmitrija Plichtu, a to konkrétne na krátkom hranom filme "Janko, mydlo a voda" (1957) a tiež na krátkom dokumentárnom filme "Horské slnko" (1958). Následne nakrútil s Andrejom Lettrichom v roku 1960 stredometrážny film "Strieborný favorit" a potom už prišlo obdobie, kedy v pozícii hlavného kameramana participoval na veľkých projektoch. Tým prvým boli "Pokorené rieky" (1961) v réžii Františka Žáčka, ktoré ešte spracovávali ideologicky nekonfliktnú tému pomerne schematickým spôsobom. Už tu však bolo možné badať Rosincove zaujatie krajinou a vytváranie podmanivých kompozícií. Hneď jeho druhý celovečerný film "Havrania cesta" (1962) patrí medzi trojicu filmov (spoločne s Uhrovým "Slnkom v sieti" a Solanovou snímkou "Boxer a smrť"), ktoré výrazným spôsobom ovplyvnili slovenskú tvorbu nasledujúcich rokov a „previedli“  kinematografiu z obdobia schematizmu smerom ku novovlnným filmom. Následne nakrútil viacero snímok, ktoré sa zapísali do „zlatého fondu slovenskej kinematografie“. Prvým z nich je Grečnerov "Každý týždeň sedem dní" (1964), kde Rosincova kamera účinne dotvára súdobú atmosféru Bratislavy a vysokoškolského spôsobu života. Zároveň sa vo filme azda najviac v celej svojej kariére priblížil k svojmu pôvodnému povolaniu, keďže v ňom často využíva stop motion zábery. V roku 1965 sa podieľal hneď na dvoch veľkých filmoch a to na Solanovom "Kým sa skončí táto noc" a Barabášových "Zvonoch pre bosých." Kým v prvom filme jeho kamera inovatívne skúmala priestory jedného klubu v priebehu niekoľkých hodín, v tom druhom sa opája malebnými snežnými krajinkami.
Aj v druhej polovici 60. rokov participoval na viacerých zaujímavých projektoch, ako "Jeden deň pre starú paniu" (1966) v réžii Martina Hollého, "Koliesko" (1966), za ktoré získal cenu Igric a predovšetkým "Drak sa vracia" (1967), v ktorom sa nielenže najviac prejavil Rosincov cit pre snímanie krajiny, ale aj využívanie zaujímavých formálnych prostriedkov v podobe kruhových jázd či fascinujúcich detailov. V prednormalizačnom období ešte rozhodne treba spomenúť experimentálny, stredometrážny televízny film Vida Horňáka "Román o base" (1968), zaujímavý medzinárodný experiment "Dialóg 20, 40, 60" (1968), kde nasnímal Solanovu poviedku a takisto televízny film "Sedem svedkov" (1967), kde spolupracoval s rovnakým režisérom.
Pre samotného Rosincovi sú 60. roky,"„obdobím tvorivej spolupráce s takými režisérmi, ako sú Martin Hollý, Edo Grečner, Stano Barabáš, Peter Solan a o to plodnejšej, že nás nespájala len filmárska súdržnosť, ale aj priateľstvo. Najzaujímavejšími kameramanskými výzvami tohto obdobia boli pre mňa Grečnerov Drak sa vracia, Barabášove Zvony pre bosých a Solanov film Kým sa skončí táto noc."“""
Obdobie normalizácie.
Ešte začiatkom 70. rokov nakrútil posledný hraný film v spolupráci s Petrom Solanom "Pán si neželal nič" (1970), ktorý tvorí akúsi bodku za vrcholným obdobím slovenskej kinematografie. Po tragickej smrti Vladislava Pavloviča dokončil hraný film "Trofej neznámeho strelca" (1974). Jedná sa o jedinú režijnú skúsenosť Vincenta Rosinca v hranom filme. Jeho dokumentárna tvorba je o niečo pestrejšia. V období 70. rokov zrežíroval štyri krátke dokumentárne filmy zamerané na slovenskú ľudovú umeleckú tvorbu a to "Slovenské "kraslice (1973), Najstaršie remeslo (1975), Vyšívaná krása (1976) a Komu rastie lipa (1978)."
V druhej polovici 70. rokov rozhodne stojí za zmienku spolupráca s Dušanom Trančíkom na "Koncerte pre pozostalých" (1976), a takisto participácia na Ťapákových
filmoch "Vianočné oplátky" (1977), "Pustý dvor" (1978), za ktorý získal ocenenie na MTF Zlatá Praha a "Krutá ľúbosť" z toho istého roku. V spolupráci s ním pokračoval aj v 80. rokoch, kde spolu nakrútili ďalšie štyri hrané film, pričom predovšetkým rozprávky "Popolvár najväčší na svete" a "Plavčík a Vratko" patria dodnes do stálej ponuky programov slovenských televízií. O vplyve Martina Ťapáka na svoju tvorbu povedal pre denník SME: "„Určite nemôžem nespomenúť filmy Martina Ťapáka. Pri ich nakrúcaní som si totiž viac ako kedykoľvek predtým uvedomil, že ťažko môže" "ktokoľvek tvoriť, pracovať bez bytostného vzťahu ku svojmu rodisku, k svojmu kraju, k ľuďom, k životu.“""
Koniec kariéry.
V posledných rokoch svojej kameramanskej kariéry sa ešte podieľal na zaujímavom filme o filme "Uhol pohľadu" (1984) Vlada Balca, kde zaujímavo prepájal dva módy snímania – klasický a pseudodokumentárny. S celovečerným filmom sa rozlúčil prácou na Lettrichovom filme "Hody" (1987) a s filmom ako takým, televíznou stredometrážnou snímkou "Posledné hry" (1988). Za svoje diela získal niekoľko ocenení, vrátane Igrica a Zlatej kamery v roku 2003 za celoživotný prínos v oblasti filmového umenia. Naposledy mu Slovenská filmová a televízna akadémia udelila v roku 2008 národnú filmovú cenu Slnko v sieti za celoživotný prínos slovenskej kinematografii i Cenu predsedu NR SR Pavla Pašku za mimoriadny prínos v oblasti filmu. V tom istom roku mu tiež vzdal poctu jeho dlhoročný priateľ Vlado Balco filmom "Medzi "4 – 5,6"." Pred kamerou sa posledný krát objavil v roku 2010 v projekte "Slovenské kino", v časti "Duch v stroji – muži s kinoaparátom" v réžii Roberta Kirchhoffa.
Kameramanský štýl.
Pokiaľ hovoríme o kameramanskom štýle, je treba byť opatrný, pretože každý kameraman by sa mal predovšetkým snažiť prispôsobiť celkovej koncepcii diela, jeho atmosfére a téme či požiadavkám režiséra. Častokrát je tak kameramanov štýl odlišný v súvislosti s typom filmu či režisérom, s ktorým spolupracuje. Vo väčšine prípadov by človek len ťažko spoznal jednotlivého kameramana, ale nájdu sa aj výnimky. Jednou z nich je aj Vincent Rosinec. Ako o Rosincovi hovorí Vlado Balco: "„Často som pozeral filmy v televízii a zaujali ma" "zábery, ktoré sa veľmi podobali tomu, čo som videl z okna. Dvíhajúce sa hmly nad kopcami, atmosféry krajiny. Povedal som si, to musel nakrútiť človek, ktorý musel poznať túto krajinu, ktorý musel poznať hory, lebo to bolo sugestívne a veľmi sa to podobalo na to, čo som videl z okna. Počkal som si na koniec filmu, bol som zvedavý, kto to bol. Kameraman bol Vincent Rosinec. Zapamätal som si to meno, režiséra som si nevšímal. A často, keď som zacítil, že to bude tento kameraman, som počkal na koniec filmu, aby som si to potvrdil.“" "" "
Sugestívne obrazy krajiny a poetizácia prostredia, to je to, čo charakterizuje kameramanskú tvorbu Vincenta Rosinca. To potvrdzuje aj ďalší klasik slovenskej kinematografie Eduard Grečner: "„Dokázal" "to dielom Román o base režiséra Vida Horňáka, ktoré je čistým a vyváženým dielom podľa novely Antona P. Čechova. Tu prekrásne vystihol čaro novely v jej čistej presvietenosti, “vnútornom ligote” charakterov, s obdivuhodným výsledkom technického riešenia snímania kamery. Bol to oslobodzujúci rozchod s dovtedajším zaužívaným spôsobom snímania. V inšpirovanom uvoľnení dokázal, najmä prácou vo svetle, zbaviť fotografiu naturalistickej popisnosti a ťarchy, dodal jej nehy, dokázal ju “prevzdušniť” svetlom, “nadýchnuť” až do lyrickej ľahkosti protikonvenčne použitým spôsobom svetla, pričom si zachoval základné znaky svojej predchádzajúcej tvorby, svoj rukopis obohatil teraz o významné poetické tóny. Práve pre tieto poetizujúce sklony som Vinca Rosinca požiadal o spoluprácu na filme Drak sa vracia, ktorý bol koncipovaný ako balada.. Tu sa kameraman Rosinec plne uplatnil vyslovene ako básnik filmového obrazu, ktorý výrazne prispel k jeho poetike. Baladičnosť zámeru diela svojou kamerou mnohonásobne zvýraznil."“ "
Svoj vlastný rukopis Vincent Rosinec dokázal do filmu pretaviť vďaka dôslednej príprave. Do detailu poznal scenár i zámer režiséra a už pred filmom mal jasnú predstavu o filme, ktorý vzniká. Vlado Balco dokonca hovorí o istej réžijnej participácii, ktorá azda súvisela aj s Rosincovými vlastnými skúsenosťami s réžiou: "„Dalo by sa" "povedať, že akosi nenápadne „kontroloval“ režiséra, stál za kamerou a všetko sledoval. Nerušili ho technické problémy kamery, na to mal svojich asistentov – ostriča, švenkra... Vnímal svetlo, výrez kamery, ktorý si určil, a jej pohyb. Ak niečo niekedy dobre nešlo, ak situácia nebola dobre vymyslená, Vinco bol najpodstatnejší pri jej vyriešení. Vedel posúvať veci dopredu, vedel presne a rýchlo pomenovať problém.“"" "Niečo podobné potvrdzuje aj Eduard Grečner:" "„."..ako kameraman preukázal vzácnu vlastnosť tvorivého spoluautora filmového diela." "V brilantnej podobe toto svoje nadanie prejavil v skvelom filme Stanislava Barabáša Zvony pre bosých. Treba povedať, že ide o výnimočnú vlastnosť v oblasti filmovej kamery, a že sa Vincent Rosinec ako citlivý a vnímavý tvorca nikdy nerozišiel so zámermi réžie, nevybočil do svojvoľných ”kameramanských parád”, kde by mohol demonštrovať svoju technickú virtuozitu. Naopak, zakaždým pomáhal významne dosiahnuť jednoliaty básnický účinok každého diela, na ktorom sa tvorivo podieľal.“ "
Ako už bolo spomenuté v predchádzajúcej kapitole, Rosinec sa predovšetkým snažil nadviazať na odkaz, akúsi "„slovenskosť kamery“", Karola Plicku a Karola Kršku: "„Viem, každá téma nemôže byť vždy iba" "slovenská, no mali by sme sa snažiť čo najprijateľnejšou formou udržať tú "slovenskosť kamery. Poznáme celé národné výtvarné školy, ktoré poznačili vývinové obdobia filmu, francúzsku, sovietsku, mexickú a pod. A v dielach týchto kinematografií vôbec necítime nijaké schválnosti.“" "

</doc>
<doc id="45325" url="https://sk.wikipedia.org/wiki?curid=45325" title="Kreatológia">
Kreatológia

Kreatológia je veda o tvorivosti, tvorbe, tvorení. Predmetom kreatológie je tvorba.

</doc>
<doc id="45326" url="https://sk.wikipedia.org/wiki?curid=45326" title="Diabetes">
Diabetes

Diabetes alebo úplavica môže byť:

</doc>
<doc id="45327" url="https://sk.wikipedia.org/wiki?curid=45327" title="Cukrová úplavica">
Cukrová úplavica



</doc>
<doc id="45328" url="https://sk.wikipedia.org/wiki?curid=45328" title="Viktor Svoboda">
Viktor Svoboda

Viktor Svoboda (* 26. júl 1932, Bratislava – † 21. november 1993, Bratislava) bol slovenský kameraman.

</doc>
<doc id="45329" url="https://sk.wikipedia.org/wiki?curid=45329" title="Rehoľné pravidlá">
Rehoľné pravidlá

Rehoľné pravidlá (iné pomenovania regula (rehoľa), konštitúcie) sú súborom pravidiel pre asketický život založený na evanjeliových radách chudoby, čistoty a poslušnosti, ktoré potvrdila cirkevná autorita, a ktoré sa osoby zasväteného života dobrovoľne zaviazali dodržiavať.
V rímskokatolíckej cirkvi sú známe najmä:
Vo východných cirkvách je najviac rozšírená regula sv. Bazila Veľkého. V byzantskej epoche bolo rozšírených mnoho monastierskych pravidiel. Ale najvýznamnejšie boli jeruzalemské a studitské.
"Jeruzalemské pravidlá" (pravidlá prepodobného Sávu Posväteného) – boli ovplyvnené pravidlami sv. Pachomia a sv. Bazila Veľkého. Boli napísané pre mníchov, ktorí žili v rozptýlených jaskyniach – kéliách a v cerkvi sa schádzali spolu iba na spoločných bohoslužbách.
"Studitské pravidlá" (pravidlá prepodobného Teodora Studitu) – boli napísané pre mníchov žijúcich v mestskom monastieri pod vedením jedného igumena. Na Rusi ich zaviedol prepodobný Teodóz Pečerský v Kyjevo-Pečerskej lavre.

</doc>
<doc id="45330" url="https://sk.wikipedia.org/wiki?curid=45330" title="Oskar Šághy">
Oskar Šághy

Oskar Šághy (* 23. apríl 1935) bol slovenský kameraman. Zomrel 12. mája 2018.

</doc>
<doc id="45332" url="https://sk.wikipedia.org/wiki?curid=45332" title="Jozef Šimončič (kameraman)">
Jozef Šimončič (kameraman)

Jozef „Dodo“ Šimončič (* 1. august 1943, Bratislava) je slovenský kameraman a fotograf.
Prvé experimenty s fotografiou a filmovaním si vyskúšal so svojimi bratrancami Igorom a Miloslavom Lutherovými. V roku 1970 absolvoval FAMU v Prahe. Počas štúdia spolupracoval s Elom Havettom, Jurajom Jakubiskom a ďalšími postavami československej novej vlny. Významným sa pre neho tiež stala spolupráca s Jurajom Herzom, s ktorým natočil aj svoj absolventský film "Sladké hry minulého leta", ktorý bol úspešný na MTF Monte Carlo. Medzi jeho slávne diela patria "Ružové sny" Dušana Hanáka. Bol prezidentom Asociácie slovenských kameramanov (ASK).
Filmografia.
Zdroj: 

</doc>
<doc id="45333" url="https://sk.wikipedia.org/wiki?curid=45333" title="Dominikáni">
Dominikáni



</doc>
<doc id="45334" url="https://sk.wikipedia.org/wiki?curid=45334" title="Zoltán Weigl">
Zoltán Weigl

Zoltán Weigl (* 19. marec 1955 – † 20. december 2003, Nové Zámky) bol slovenský kameraman.
Po ukončení štúdia kamery na FAMU v Prahe pôsobil ako kameraman v spravodajstve. Od roku 1985 bol ­samostatným kameramanom, podieľal sa na realizácii niektorých dokumentov a hraných diel pre kiná, aj televíziu. 

</doc>
<doc id="45336" url="https://sk.wikipedia.org/wiki?curid=45336" title="Ordo Praedicatorum">
Ordo Praedicatorum



</doc>
<doc id="45338" url="https://sk.wikipedia.org/wiki?curid=45338" title="Zoznam generálnych predstavených Rehole kazateľov">
Zoznam generálnych predstavených Rehole kazateľov

Toto je zoznam generálnych predstavených Rehole kazateľov (dominikánov).

</doc>
<doc id="45346" url="https://sk.wikipedia.org/wiki?curid=45346" title="Koma">
Koma

Koma alebo kóma môže byť:
Kóma alebo staršie aj koma môže byť aj stav hlbokého bezvedomia v medicíne, pozri kóma
Koma môže byť aj:
Kóma môže byť aj román Robina Cooka, pozri Kóma (román)
Etymológia.
Optický, astronomický a akustický význam pochádza z latinského slova coma (vyslovuje sa s krátkym o; významy: vlas, vlasy, srsť, lístie, tráva, klasy, kvety), ktoré pochádza z gréckeho slova komé (významy: vlas, chvost kométy).
Význam stav hlbokého bezvedomia pochádza zo stredovekého latinského slova coma (vyslovuje sa s dlhým o; významy: chorobná spavosť, spánok, bezvedomie), ktoré pochádza z gréckeho slova kóma (význam: hlboký spánok).
Význam čiarka pochádza prostredníctvom nemeckého Komma (vyslovuje sa s krátkym o; význam: čiarka) z latinského slova comma (vyslovuje sa s krátkym o; významy: zárez, úsek, úder a pod.), ktoré pochádza z gréckeho slova komma (rovnaké významy ako v latinčine).
Významy kmotor a kamarát pochádzajú z maďarského slova koma (významy: kmotor, dobrý priateľ).

</doc>
<doc id="45349" url="https://sk.wikipedia.org/wiki?curid=45349" title="Regula">
Regula

Regula (nárečovo aj "reguľa") môže byť:

</doc>
<doc id="45351" url="https://sk.wikipedia.org/wiki?curid=45351" title="Ad hoc">
Ad hoc

Ad hoc (čítaj "ad hók" alebo "ad hok") je latinské slovné spojenie, ktoré znamená „na toto“, „na tento účel“, v doslovnom preklade „k tomu“. Vo všeobecnosti označuje riešenie navrhnuté na konkrétny účel, ako oblek na mieru od krajčíra, ručne vytvorený sieťový protokol alebo matematický vzťah pre konkrétne použitie, na rozdiel od všeobecných riešení, ktorými by boli v tomto prípade konfekčný oblek, štandardizovaný protokol a všeobecný matematický vzťah. Tiež môže hovoriť o improvizovanom a často impromptu riešení alebo udalosti na rozdiel od dobre pripravených.
Ad hoc počítačová sieť.
V počítačových sieťach je ad-hoc metóda sieťového spojenia, často asociovaná s bezdrôtovými (wireless) zariadeniami. Spojenie sa nadväzuje na dobu trvania jednej relácie (session) a nevyžaduje základovú stanicu (base station). Namiesto toho zariadenie objavuje ostatné vo svojom dosahu a tieto navzájom komunikujú, aby vytvorili sieť. Zariadenia môžu po pripojení vyhľadať cieľové uzly, ktoré sú mimo dosahu posielaním broadcast požiadaviek, ktoré každý uzol posúva ďalej. Spojenia naprieč viacerými uzlami sú možné - multihop (viacskoková) ad-hoc sieť. Smerovacie protokoly potom poskytujú stabilné spojenie aj ak sa uzly pohybujú.
Pozri IEEE 802.11 alebo Bluetooth. Alternatívou je infraštruktúra, ktorá používa základovú stanicu na správu siete v jej dosahu.
Termín ad-hoc sieť môže tiež znamenať nezávislú množinu základných služieb (IBSS, independent basic service set).
Ad hoc hypotéza.
Vo filozofii a vede, ad hoc často znamená pridanie vyplývajúcej hypotézy alebo úpravy filozofickej či vedeckej teórie, aby sa sťažilo jej vyvrátenie kompenzáciou anomálií, ktoré teória v pôvodnej forme neočakávala. Filozofi a vedci často podozrievavo alebo skepticky pozerajú na teórie, ktoré sa spoliehajú na neustále, neelegantné ad hoc úpravy. Pozri Skeptic's Dictionary: "Ad hoc" hypothesis. Množstvo vedeckého chápania a poznávania sa spolieha na modifikáciu existujúcich hypotéz a teórií, ale tieto sa odlišujú od "ad hoc" hypotéz v tom, že vysvetlenie anomálií odhaľujú nové spôsoby vyvrátenia.
Zaujímavým príkladom "ad hoc" hypotézy je pridanie kozmologickej konštanty Albertom Einsteinom do poľa rovníc všeobecnej teórie relativity, aby bol umožnený vznik modelu stacionárneho vesmíru. Hoci sa na to neskôr odvolával ako na svoju najväčšiu chybu, zistilo sa, že formálne dosť dobre zodpovedá teóriám temnej energie. Každopádne účel, pre ktorý Einstein kozmologickú konštantu zaviedol, právom považoval za chybné ulpievanie na tradičných predstavách o vesmíre. A to nielen preto, že aj v rámci teórií temnej energie naďalej považujeme vesmír za nestacionárny.

</doc>
<doc id="45353" url="https://sk.wikipedia.org/wiki?curid=45353" title="Ideál (okruhu)">
Ideál (okruhu)

Majme okruh (R,+,·). "I" je neprázdna podmnožina R. "I" sa nazýva ideál, ak pre všetky "a, b ∈ I" a všetky "r ∈ R" platí
"Poznámka:" Každý ideál je aj podokruh, ale nie každý podokruh musí byť ideál.

</doc>
<doc id="45355" url="https://sk.wikipedia.org/wiki?curid=45355" title="Ideál">
Ideál

Ideál môže byť:

</doc>
<doc id="45356" url="https://sk.wikipedia.org/wiki?curid=45356" title="Ideál (filozofia)">
Ideál (filozofia)

Ideál je významový útvar obsahujúci predstavu niečoho dokonalého (napr. človeka, organizácie spoločnosti atď.) a požiadavku alebo prianie, aby sa toto dokonalé stalo skutočnosťou. Stav splnenie tohto priania sa označuje ako šťastie.
Ideál je spravidla súhrnom noriem, stelesneným v obraze určitej najvyššej hodnoty, ktorý sa stáva vzorom činnosti subjektu, jeho správania a konania, a teda aj stimulom a regulátorom jeho činnosti.

</doc>
<doc id="45363" url="https://sk.wikipedia.org/wiki?curid=45363" title="Okruh">
Okruh

Okruh môže byť:

</doc>
<doc id="45373" url="https://sk.wikipedia.org/wiki?curid=45373" title="M3U">
M3U

M3U je formát súborov určený na uchovávanie playlistov. Pôvodne bol vyvinutý pre program Winamp, ale dnes patrí k najrozšírenejším formátom playlistov. Podporujú ho aplikácie XMMS, Windows Media Player, foobar2000, iTunes, Amarok a mnohé ďalšie.
Súbory majú príponu .m3u. Ako MIME typ sa používa codice_1 (odporúčané), prípadne codice_2.
Špecifikácia.
Playlisty vo formáte M3U sú bežné textové súbory, obsahujúce zoznam ciest k hudobným súborom na každom riadku. Cesty môžu byť absolútne (napr.: "C:\Hudba\Skladba.mp3") alebo relatívne vzhľadom na umiestnenie M3U súboru (napr.: "..\Album\Skladba.mp3")
Príklad základného M3U playlistu:
 Skladba 1.mp3
 C:\Hudba\Umelec\Album\Skladba 2.mp3
 http://www.webstranka.sk:8000/radio.mp3
Existuje aj rozšírená verzia M3U, v ktorej sú okrem súborov ukladané aj informácie o dĺžke, autorovi a názve skladby. Tieto súbory sú označené hlavičkou codice_3 na prvom riadku a pred každým názvom súboru je uvedený popisujúci riadok v tvare codice_4
Príklad rozšireného M3U playlistu:
 #EXTM3U
 #EXTINF:251,Nejaký autor - Skladba 1
 Skladba 1.mp3
 #EXTINF:251,Iný autor - Skladba 2
 C:\Hudba\Umelec\Album\Skladba 2.mp3
 #EXTINF:-1,Moje obľúbené on-line rádio
 http://www.webstranka.sk:8000/radio.mp3

</doc>
<doc id="45377" url="https://sk.wikipedia.org/wiki?curid=45377" title="Smrťožrúti">
Smrťožrúti

Smrťožrúti je fiktívne spoločenstvo temných mágov, stúpencov lorda Voldemorta, v 7-dielnom fantasy príbehu o Harry Potterovi. Ich vodcom je Lord Voldemort (pôvodným menom Tom Marvolo Riddle) nazývaný Temný pán. Knižné postavy mu hovoria aj knieža temnôt, Veď-Viete-kto, ten-koho-netreba-menovať.
Najbližším Smrťožrútom dal na ľavé predlaktie vytetovať ich symbol – lebku so zvíjajúcim sa hadom miesto jazyka. Keď sa Voldemort dotkol niektorého zo znamení na svojom stúpencovi, všetky ostatné sa rozpálili a to bol znak, aby sa k nemu premiestnili (teleportovali). Po páde lorda Voldemorta sa znamenie stratilo, no po jeho opätovnom návrate sa znova objavilo. Toto znamenie sa zobrazovalo nad každým miestom, kde niekoho zabili. Vyčarilo sa zaklínadlom (kliatbou) "Morsmorde", ktorú poznali len Smrťožrúti.
Zoznam Smrťožrútov.
Amycus a Alecto Carrowovci.
Amycus a Alecto Carrowovci sú fiktívni súrodenci zo 7-dielnej fantasy série Harry Potter. V šiestej časti sa prišli pozrieť ako Draco zabije Dumbledora. Amycus v 7. knihe učil Obranu proti čiernej mágii, či skôr samotnú čiernu mágiu a Alecto Život a zvyky muklov, či skôr ako nenávidieť muklov.
Charakteristika: Amycus je tučný čarodejník s čudným krivým úškľabkom na tvári a chrapľavým smiechom. Alecto je vysoká, bratovi veľmi podobná.
Antonín Dolohov.
Antonín Dolohov je fiktívna postava zo 7-dielnej fantasy série Harry Potter. Odsúdený na doživotie v Azkabane za brutálne vraždy Gideona a Fabiana Prewettovcov, bratov pani Weasleyovej, členov prvého Fénixovho rádu. Utiekol so svojimi spoločníkmi počas hromadného úteku.
Charakteristika: Čarodejník s dlhou, bledou vykrivenou tvárou, ktorý sa pohŕdavo uškŕňa.
Goyle.
Pán Goyle je fiktívna postava zo 7-dielnej fantasy série Harry Potter. Je otec Harryho spolužiaka slizolinčana Gregoryho Goyla. 
Charakteristika: čarodejník mohutnej postavy, nemotorný s huhňavou výslovnosťou presne ako jeho syn. 
Fenrir Greyback.
Fenrir Greyback je fiktívna postava zo 7-dielnej série kníh Harry Potter, je vlkolak, ktorý pohrýzol napr. aj Remusa Lupina. Po návrate Temného pána sa k nemu pripojil a viedol ostatných vlkolakov. Už v minulosti hrýzol a unášal malé deti a vychovával ich tak, aby robili to isté. Na ľudí neútočí len po transformácii, ale aj v ľudskej podobe. Príkladom je jeho útok na Billa Weaslyho, ktorému zohyzdil tvár. Z takýchto ľudí sa pravdepodobne nestanú skutoční vlkolaci, ale ostanú im vlčie črty, napr. začnú jesť krvavé steaky. Greyback je uväznený medzi životom vlkolaka a životom človeka. Premenil sa už toľkokrát, že v ňom pretrvávajú pozostatky vlkolaka.
Charakteristika: Čarodejník veľkej statnej postavy s pochlpenými sivými vlasmi. Smťožrútsky habit je mu tesný. Hlas má ako škrípavý štekot a silne páchol od potu, špiny a krvi. Na špinavých rukách mal pazúrovité ožltnuté nechty. Na hrudi má chlpy a tričko s veľkým výstrihom.
Bellatrix Lestrangeová.
Bellatrix Lestrangeová (Blacková) (*1951-†1998) je fiktívna postava zo 7-dielnej fantasy série Harry Potter. Pochádzala z rodu Blackovcov, bola sesternicou Siriusa Blacka a Regulusa Blacka, a taktiež sestrou Andromedy Tonksovej (Blackovej) – matky Nymphadory Tonksovej manželky Toma Tonksa, a Narcissy Malfoyovej (Blackovej) – matky Draca Luciusa Malfoya a manželky Luciusa Malfoya. Bellatrix sa vydala nedobrovoľne za Rodolphusa Lestrangea spolu s ním boli vernými služobníkmi Lorda Voldemorta. Bellatrix bola spolu s jej manželom, manželovým bratom a Barty Crauchom jr. odsúdená na doživotie v Azkabane za mučenie a trvalé poškodenie duševného zdravia manželom Alice a Franka Longbottomových. Z väzenia utiekla počas hromadného úteku spolu s ďalšími deviatimi odsúdenými smrťožrútmi. Mučila Nevilla Longbottoma a zabila Siriusa Blacka – v boji ho zasiahla zaklínadlom a on prepadol cez závoj na oddelení záhad v Sieni smrti na Ministerstve mágie (5.diel), mučila Hermionu Grangerovú a zabila dýkou domáceho škriatka Dobbyho (7.diel). Bola to obľúbenkyňa Temného pána – dôkazom jeho dôvery k nej by mohla byť Bifľomorovej šálka (v skutočnosti horcrux), ktorú jej dal, aby ju dobre schovala niekde, kde ju nikto nenájde. Bola mu oddanou a vernou služobníčkou (sama sa považovala za jeho najvernejšiu smrťožrútku) a bojovala zaňho až do samého konca. Zomrela rukou Molly Weasleyovej v poslednej bitke na Rokforte. 
Charakteristika: čarodejnica s dlhými tmavými hustými vlasmi, pevnou čeľusťou a ťažkými viečkami. V tvári mávala povýšenecký výraz, a na tenkých perách pohŕdavý úškrn. V minulosti bola neuveriteľne krásna a očarujúca, no to už pominulo. Bellatrixin desivý výzor dopĺňa aj účes a zbierka príveskov a krúžkov z vtáčích labiek. Prútik má zakrivené predĺženie jej ruky.
Augustus Rookwood.
Augustus Rookwood je fiktívna postava zo 7-dielnej fantasy série Harry Potter. Odsúdený po Karkarovej zrade na doživotie v Azkabane za špionáž na ministerstve pre Voldemorta. Pracoval v Oddelení záhad. Mučil mnoho muklov. Bol prvý, ktorého udal Igor Karkarov, aby sa vyhol väzeniu. Utiekol so svojimi spoločníkmi počas hromadného úteku
Charakteristika: čarodejník s tvárou zjazvenou po dračích kiahňach a mastnými vlasmi. 
Travers.
Travers je fiktívna postava zo 7-dielnej fantasy série Harry Potter. Odsúdený po Karkarovovej zrade na doživotie v Azkabane za pomáhanie pri vražde McKinnonovcov. 

</doc>
<doc id="45381" url="https://sk.wikipedia.org/wiki?curid=45381" title="Náboženstvo starovekého Egypta">
Náboženstvo starovekého Egypta

Náboženstvo starovekého Egypta je komplexný súbor predstáv týkajúcich sa mytológie a spoločenských javov v staroegyptskej spoločnosti, akými boli normy správania, prechodové obrady alebo zvyklosti.
Pri jeho skúmaní čerpajú egyptológovia zo záznamov zachovaných na papyrusoch a pamätných tabuliach – mýtus o Ptahovi je tak zapísaný na tzv. Šabakovom kameni – zo súboru pohrebných textov a výzdoby hrobiek a v neskoršom období z diel gréckych a rímskych autorov rovnako ako z archeologických nálezov. Napriek tomu zostávajú v našom porozumení egyptského náboženstva veľké medzery, ktoré bude treba doplniť na základe ďalších výskumov.
Mytológia sa dotýkala už počiatkov starovekého Egypta, jeho zjednotenia faraónom Menim, ku ktorému došlo približne okolo roku 3000 pred Kr. Identita zjednotiteľa nie je presne známa, pretože pod označením Meni sa môže ukrývať viacero panovníkov – Narmer, Hor-Aha alebo Chasechemuej, či dokonca niektorý zo skorších vládcov. Podľa samotných Egypťanov im vládli v najstarších dobách vládcovia božského pôvodu, polobohovia a ešte skôr samotní bohovia, o tom rozpráva tzv. Kráľovský mýtus.
Starovekí Egypťania nerobili veľký rozdiel medzi posvätným a profánnym, pretože verili, že v ich živote sa uplatňuje dvojica kozmických princípov maat a istef v neustálom kozmickom zápase. Maat (neskôr ako bohyňa Maat) predstavoval poriadok, spravodlivosť, ekonomickú aj spoločenskú stabilitu. Princíp istef bol jeho protikladom – chaos, rozvrat štátu, napadnutie nepriateľmi, nízke záplavy, sucho a hladomor. V období pozemskej vlády bohov jestvoval v celej zemi maat, ale ľudia boli, aspoň podľa niektorých zdrojov, príčinou rozvratu. Kozmickú rovnováhu bolo potrebné opätovne nastolovať prostredníctvom rituálov. Faraón, vtelenie boha na zemi, bol ručiteľom za božský poriadok maat – mal sa starať o bezpečie zeme, právo a v neposlednej rade aj o poriadne záplavy, ktoré mal ovplyvňovať svojim božským zásahom. V Starej ríši sa stretávame s predstavou cyklického ponímania dejín, kedy prirodzene dochádza k striedaniu maat a istef, ale tento motív akéhosi mileniarizmu je zatlačený do pozadia v neskorších obdobiach, kedy sa stávajú z božstiev istefu (Sutech) výslovne negatívne postavy.
Egypt bol podľa mýtogeografie jeho obyvateľov stredom sveta. Egypťania sa považovali za stádo boha Réa a dokonca za jediných skutočných ľudí (pre iných ľudí ani nepoužívali označenie človek). V egyptskej literatúre sa opakovane objavuje silný vzťah Egypťanov k vlastnej krajine a ich túžba zomrieť tu, pretože, ako verili, iba tak môžu dosiahnuť v poriadku druhý svet.
Egyptská mytológia nie je len súhrnom predstáv o bohoch, ktoré sú súčasnému človeku asi najznámejšie a najprístupnejšie. Možno v nej rozoznať niekoľko významnejších okruhov:
Egyptská kozmogónia.
Napriek tomu, že Egypt bol po dlhé obdobia jednotným štátom s štátom (kráľom) podporovaným kultom, jestvovalo počas celej jeho existencie na jeho území viacero kultov, ktoré pôsobili niekedy nezávisle a niekedy sa navzájom ovplyvňovali. Nejednotnosť náboženských predstáv a rozsiahly panteón bohov majú svoj pôvod v preddynastickom období, kedy sa Egypt skladal z malých, nezávislých mestských štátikov. Z bohov-ochrancov týchto prvých mestských štátov sa neskôr stali jednotliví bohovia egyptského panteónu, ktorý len postupne vytvorili jedno náboženstvo. Mnohí si po celú dobu trvania egyptskej civilizácie podržali rovnaké funkcia, napríklad bohovia Atum, Ré aj Hor boli slneční bohovia, iní stratili niektoré svoje funkcie, ktoré prevzali iní bohovia.
Počas dlhej histórie starovekého Egyptu dochádzalo k splývaniu významných božstiev v závislosti od toho, ktorá skupina držala v rukách moc. Tento proces, nazývaný synkretizmus, sa týkal tak „celých“ bohov, ako aj spájania niektorých ich atribútov. Tak počas Novej ríše kňazi z Téb, mesta, ktoré v tomto období hralo kľúčovú úlohu v hospodárstve Egypta, dokázali spojiť tébskeho, pôvodne nie príliš významného Amona s populárnym Réom a vytvoriť Amon-Réa. Iným príkladom môže byť Ré-Harachtej, spojenie dvoch významných solárnych božstiev Hora a Réa, v tomto prípade iba niektorých ich spoločných znakov. Ré aj Hor zostali pre svoje odlišné úlohy a význam uctievaní aj osve.
K spájaniu bohov dochádzalo aj bez ich synkretizácie na základe niektorej spoločnej charakteristiky. Eset bola spodobovaná s kravskými rohmi a klepačkou sistrum, znakmi bohyne Hathor, ale nikdy ju do seba úplne neabsorbovala. Egypťania tiež zvykli zlučovať bohov do rodín, v ktorých boli spoločne uctievaní. Mohlo ísť o božské páry s ich potomkami alebo o súbor bohov (tzv. pasadžet), ktorí sa viazali k určitému mýtu alebo mestu.
Teológia mesta On (Heliopolis).
Heliopolská kozmogónia je snáď najznámejším egyptským mýtom o stvorení sveta. Jej hlavným prvkom je Enneade, deviatka prvotných božstiev, ktoré tvoria svet. V starovekom Egypte dosiahol tento mýtus taký význam, že do seba absorboval niektoré ďalšie mýty, napr. populárny kráľovský mýtus. V neskorších dobách prebehla syntéza medzi Enneadou a Ogdoadou z Chmúnevu, čím došlo k stotožneniu Atuma, pôvodného onského boha-stvoriteľa, s Réom.
Heliopolskí kňazi považovali za najvyššieho boha Atuma (či neskôr Atum-Réa), ktorý vystúpil z prvotných vôd na prvom pahorku benben. Obraz zeme vystupujúcej z vôd, mimochodom pripomínajúci každoročné opadanie záplavových vôd na Níle, je opakujúcim sa motívom vo všetkých kreacionistických mýtoch. Zrodenie a uctievanie solárneho božstva v Egypte bolo spojené s obeliskmi, ktoré snáď mali evokovať benben. Obelisky sa stavali všade tam, kde mal kult niektorý zo slnečných bohov-stvoriteľov.
Atum, zatiaľ samojediný a k tomu mužského pohlavia, tvorí dvojicu Šov, vzduch, a Tefnut, vlhkosť, a to veľmi prozaicky – masturbáciou. Na Bremner-Rhindovom papyruse Atum o tom hovori: "„Moja päsť sa stala mojou družkou“" a ďalej "„súložil som so svojou dlaňou“". V inom variante mýtu Atum vyprskne Šova a vypľuje Tefnut. Boh Šov s bohyňou Tefnut majú potom súrodeneckú dvojicu Geb (zem) a Nut (obloha).
Tu sa na kozmogonický mýtus pripája mýtus kráľovský: zo spojenia Neba a Zeme vzniká štvorica súrodencov Usire, Eset, Sutech a Nebtet, ktorí vytvoria dva páry. Usire sa stane prvým vládcom nad ľudmi, no jeho brat Sutech mu túto pozíciu závidí. Ľsťou prinúti Usira, aby vliezol do pripraveného sarkofágu, ktorý zaklincuje a hodí do Nílu. V inej verzii mýtu Sutech bratove telo roztrhá na štrnásť častí, ktoré rozhádže po celom Egypte, a jeho falus dá zožrať krokodílovi. Usirova žena Eset dlho hľadá manželovo telo (prípadne zbiera jeho kusy po celom Egypte), až sa jej to nakoniec podarí. S pomocou boha Anupa Usireva zabalzamuje a magicky oživí, a ten zaujme miesto vládcu na druhom svete. Esetin syn Hor, ktorého splodila buď s niektorou časťou manželovho tela alebo po jeho oživení, sa usiluje pomstiť otcovu vraždu a bojuje so Sutechom o vládu. Nakoniec ho premôže, znovunastolí maat, ktorá bol porušená Sutechom, a je uznaný za právoplatného kráľa. Sutech ako boh však nemôže byť Horom zavraždený, preto sa tento súboj neustále opakuje. Kráľova osoba, vtelenie boha Hora, je súčasťou tohoto večného kozmického zápasenia medzi maat a istef.
V onskej kozmogónii je len málo miesta pre ľudí. Tí vznikajú len mimochodom, buď zo sĺz alebo z potu boha Atuma.
Teológia mesta Mennefer (Memfis).
Menneferská teológia je podstatne jemnejšia a abstraktnejšia ako teológia Onu. Za stvoriteľa je tu považovaný Ptah, ktorý tvorí prostredníctvom svojho ducha a slova. Šabakov kameň, náš doklad o memfidskej kozmogónii, popisuje Ptaha viac ako intelektuálny princíp, akési staroegyptské logos, než ako živú bytosť. Ptah tvorí Atuma jednoducho tým, že na neho v svojej duši pomyslí a potom vyriekne jeho meno. Ptah je teda pôvodcom všetkých bohov a Atum je ďalej iba pôvodcom prvého božského páru.
Vesetská teológia (Téby).
Súčasne so vzostupom Téb (Vesetu) počas Novej ríše získal na význame aj tébsky ochranný boh Amon, pôvodne snáď božstvo plodnosti, ktorý sa stal najvyšším bohom par excellence. Amon (so svojou ženskou polovičkou Amaunet) pôvodne figurovali v chemenskej Ogdoade, ale tébski kňazi z neho vytvorili osobitný princíp, ktorý predchádzal všetkému, podobný memfidskému logu-Ptahovi. Amon, ktorého meno znamená „Ten, ktorý utajuje sám seba“, bol prvotnou energiou, ktorá pohla vesmírom a dala vzniknúť bohom aj ľuďom. Tento akt nebol pre ľudí pochopiteľný, presahoval svojou veľkosťou a tajomnosťou všetko chápanie, tak ako Amon svojou veľkosťou presahoval všetkých bohov.
V iných podobách vesetskéj kozmogónie je Amon prvotnou husou, ktorej gagot znamená počiatok času i priestoru. V časoch, kedy tébske kňazstvo dominovalo na egyptskej náboženskej aj politickej scéne, jestvovala snaha Amonovu osobu spojiť s Enneadou aj Ogdoadou. Tak bol niekedy Amon považovaný za vtáka, ktorý zniesol kozmické vajce, z ktorého sa vyliahol Atum, a niekedy za energiu, ktorá spôsobila, že štyri prvotné elementy Ogdoady vybuchli a stvorili svet.
Teológia mesta Chmúnev (Hermopolis).
Podľa chmúnevskej kozmogónie jestvovali na počiatku štyri živly zosobnené božskými pármi Nun/Naunet, Kek/Kauket, Heh/Hauhet a Amon/Amaunet. Medzi týmito živlami dôjde k napätiu, ktoré vyústi v explóziu energie, z ktorej povstane prvotný pahorok, Ostrov plameňov, a na ňom vyjde slnko.
V neskorších podobách mýtu slnko vznikne buď z vajca, ktoré na pahorok mohol zniesť boh Thovt (zobrazovaný ako vták ibis), patrón mesta Chmúnevu, alebo z lekna. Tu badať paralely s inými kozmogóniami, obzvlášť s Enneadou, ktorej sa Ogdoada priblížila. Podľa Thovtových kňazov ich boh dotvoril svet svojim slovom a týmto spôsobom stvoril i ľudí.
Božskosť faraóna.
So stvoriteľským mýtom úzko súvisí tzv. Kráľovský mýtus, ktorý vysvetľoval a stanovoval moc faraóna na zemi. Egypťania chápali boha-stvoriteľa ako prvého vládcu sveta/Egyptu, či už pod týmto pojmom vnímali Réa, Atuma, Ptaha alebo Amona. Tento prvý vládca sa neskôr svojej moci vzdáva na úkor iných bohov. Ré sa sťahuje do úzadia, pretože zostarne a zosenilnie, Amon zostáva v pozadí a, podľa náuky mocných kňazov z Téb, ťahá za nitky ostatných bohov. Druhú generáciu vládcov predstavuje Geb, samotná zem, za ktorého panuje akýsi Zlatý vek, ale i jeho napokon vláda omrzí a odovzdáva ju štvrtej generácii – súrodeneckej dvojici Sutech a Usire.
Príbeh o Usireho vražde, ktorú spácha Sutech žiarliaci na bratovu moc, tvorí základ Kráľovského mýtu a zároveň vysvetľuje podstatu faraónovej moci. Sutech je symbolom neúrodnej púšte a síl chaosu, Usire naopak vegetácie, úrodnosti a princípu maat. Usire je vzkriesený prvým balzamovacím obradom svojou manželkou Eset a stáva sa vládcom podsvetia, kde v svojom kráľovstve naďalej udržuje harmonický, šťastný život. Dočasná vláda Sutecha, ktorý v priebehu vekov predstavoval radu negatívnych objektov – nepriateľských nájazdníkov, cudzích vládcov, sucho, vnútorné nepokoje -, je ukončená Usireho synom Horom, dedičom vládnucej moci, ktorá pochádza od najstaršieho stvoriteľa. Hor Sutecha zneškodní (ale nezabije, takže ich kozmický zápas môže prebiehať znova a znova, rovnako ako sa opakujú záplavy a obdobia sucha, roky hojnosti s rokmi biedy) a sám sa ujme moci. Jeho vláda je vládou spravodlivosti a poriadku, vládou maat.
Faraón je pokračovateľ tejto kozmickej dynastie, doslova označovaný ako „krásny boh“ alebo „mladý boh“, teda potomok stvoriteľských božstiev. Podľa egyptských predstáv splodilo faraóna slnko, ktoré v okamihu počatia vstupovalo do tela jeho pozemského otca. Faraónovi, dedičovi solárneho panteónu, prislúchala povinnosť udržiavanie maat na zemi. Je bojovníkom proti istef, Horom (za ktorého býva často považovaný), ktorý má poraziť Sutecha. Hor nie je jediným bohom, ktorý býva stotožňovaný s faraónom. Medzi ďalších patria Usire, Amon, ale aj Sutech (ktorý bol obdivovaný pre veľkú silu), alebo dokonca kombinácia viacerých bohov (tak bol populárny napríklad Ré-Harachtej, Ré, ktorý je Horom na obzore). Faraóni zvyčajne prilnuli k jednému konkrétnemu božstvu, ktoré pochádzalo z ich domovského mesta alebo bolo spojené s ich dynastiou. Po smrti bol faraón obvykle stotožňovaný s vládcom podsvetia, Usirom.
Ako sa zdá, postavenie faraóna prechádzalo počas dejín Egypta vývojom. V Starej ríši bola osoba faraóna nedotknuteľná, jeho kult bol veľmi silný – dokladajú to tak monumentálne pyramídy ako aj sochy týchto panovníkov, ktoré nevyjadrujú vôbec ľudské emócie – a autorita nespochybniteľná. V neskorších obdobiach zažili panovníci spochybnenie svojej božskej moci a dokonca boli považovaní „iba“ za ľudí. Najväčšia kríza postihla božstvo faraónov za 18.-20. dynastie s vzrastom moci Amonových kňazov, ako to dokladá vyškrtnutie niektorých vládcov z chrámových zoznamov aj Achnatonov márny boj o obnovenie význačnej faraónovej úlohy v kulte. Ramesseho XI., posledného vládcu 20. dynastie, si dovoľujú kňazi v diplomatickej korešpondencii s Byblom označovať za púheho človeka a seba jedine za služobníka svojho boha Amona. Jeho smrťou konči v Egypte de facto vláda božských faraónov, pretože hoci sú naďalej teoreticky faraóni považovaní za synov Slnka, už nikdy im nie je pripisovaná absolútna autorita ich predchodcov.
Achnatonova náboženská revolúcia.
Pokus faraóna Achnatona (18. dynastia) o nastolenie univerzálneho monoteistického kultu, ktorého jediným hlásateľom a kňazom je sám faraón, je dodnes považovaný za jeden z najmätúcejších momentov egyptských dejín. Niektorí považujú Achnatonovu revolúciu za utopistickú víziu duševne chorého jednotlivca, ale najnovšie výskumy naznačujú, že faraón mohol mať na zreteli oveľa pragmatickejšie ciele. Vo všeobecnosti je amarnské obdobie vnímané ako odozva na rastúci vplyv kňazov boha Amona z Vesetu, ktorí dokázali konkurovať aj samotnému faraónovi a označovali Amona za skutočného vládcu nad Egyptom, situácia, ktorá vyvrcholí odtrhnutím Horného Egyptu a vzniku Amonovho štátu za 21. dynastie.
Achnaton vlastne nepriniesol významný obrat do egyptského myslenia, práve naopak, vrátil sa k najstarším egyptským tradíciam, ktoré považovali vládcu za najvyššieho veľkňaza v krajine. Tým, že Achnaton strhol všetky kňazské právomoci na seba – v umení bolo napríklad zakázané zobrazovať pri obetovaní niekoho iného ako faraóna -, pokúšal sa prinavrátiť panovníkovi božskú autoritu jediného prostredníka medzi bohmi a ľuďmi, toho, ktorý je vtelením maat, a teda jediným zákonom. Achnatonov jedinečný boh Aton, samotné slnko, taktiež nie je revolučný vo svojej výlučnosti. Už pred ním si monoteistickú podstatu vydobyl iný solárny boh, Ré, a na túto pozíciu sa pokúšali dostať kňazi aj transcendentálneho Amona. Súhlasilo to s dominantnou rolou týchto božstiev v kulte, ktorý ale nebol v rukách faraóna. Aton mal byť veľkým monoteistickým bohom, ktorého má pod kontrolou faraón.
V šiestom roku svojej vlády si Amenhotep IV. (Amon je spokojný) zmenil meno na Achnaton (slúžiaci Atonovi), čím naštartoval obdobie označované ako amarnská revolúcia (1375 – 1350 pred Kr.). Achnaton zrušil Amonov kult aj kulty iných božstiev a skonfiškoval Amonov majetok (ktorý mohol v tom čase dosahovať až vlastníctvo tretiny všetkej egyptskej pôdy). Za jediné, najvyššie božstvo vyhlásil Atona zobrazovaného ako slnečný kotúč s dlhými, všeobímajúcimi rukami ponúkajúcimi kríž života, anch. Zaujímavé pritom je, že sa Achnaton s Atonom nestotožňuje. Hovorí o sebe iba ako o Atonovom synovi, Aton je pre neho osobným bohom, s ktorým sa bežní ľudia môžu spojiť len prostredníctvom faraóna. Chrámy, ktoré necháva stavať pre Atona nemajú strechu, aby mohlo slnečné svetlo vniknúť priamo dnu. V rámci svojej politiky dá postaviť nové hlavné mesto Achetaton (Atonov obzor) a nastolí nový umelecký štýl, ktorý dosiahne v egyptskej histórii neprekonaný stupeň realizmu.
Achnatonova revolúcia nemala úspech z viacerých dôvodov. V prvom rade si ňou znepriatelil kňazov Amona aj ďalších významných božstiev, ktorí boli pripravení o moc, čím sa pripravil o lojálnu správnu vrstvu. Navyše revolúcia zhora bola príliš nepochopiteľná a abstraktná pre obyčajných ľudí, ktorí boli pripravení o svoje jednoduché božstvá a vytrhnutí zo sledu nemenných tisícročných obradov. Napokon prišla vnútorná revolúcia v období, kedy sa otriasali egyptské blízkovýchodné dŕžavy. Zahraničná vojna odčerpávala zdroje pre vnútornú reformu a zároveň vnútorná reforma sťažovala vedenie vojny. To viedlo k neúspechom v ťažení v Ázii a následne podrylo faraónovu politickú moc.
Koniec Atonovho kráľovstva na zemi je nejasný. Achnaton bol zavraždený, možno na príkaz Amonových kňazov, ktorí sa postarali o vymazanie „kacírskeho faraóna“ z oficiálnych záznamov a zničenie jeho hrobky. Po ňom nasledovalo niekoľko bezvýznamných vládcov – Smenchkare, Tutanchaton (ktorý sa vrátil k Amonovmu kultu a zmenil si meno na Tutanchamón), Aje – a nakoniec vojenský kráľ Haremheb. Atonové chrámy boli zničené alebo premenené na Amonove svätyne, Achnatonove sochy zborené a jeho meno i meno jeho boha vymazané zo všetkých pamiatok.
Tanatológia a pohrebný rituál.
Egypťania kládli dôraz snáď ako nikto iný, na pohrebné rituály a zabezpečenie posmrtného života. Prevládala predstava, že je dôležité zachovať si telesnú schránku po smrti neporušenú čo najdlhšie, pretože v nej prebýva duša. To bol aj jeden z dôvodov, prečo bola egyptská medicína na tak vysokej úrovni. Egypťania dosiahli majstrovstvo v umení mumifikácie mŕtvych. Keďže venovali veľké úsilie tomu, aby mumifikáciu doviedli do dokonalosti, boli znalcami ľudského tela a orgánov. Egypťania verili, že mumifikáciu vynašiel boh Anup, ktorý bol zároveň sprievodcom mŕtvych do podsvetia. Bol zobrazovaný ako šakal alebo so šakalou hlavou, v blízkosti Usira. Najdôležitejšia bola cesta mŕtveho do podsvetia, ktoré bolo často umiestňované pod zemou, ale tiež v nebi. Na tejto ceste čakali na dušu zosnulého mnohé nástrahy, ktorým mal čeliť prostredníctvom magických zaklínadiel a formulí, ktoré boli často vpísané do sarkofágu alebo na stenách hrobky. Duša zosnulého musela prejsť vážením a iniciačným rituálom, ktorý predstavoval odriekanie mien 42 bohov a pomenovaní rôznych miest v zásvetí. Duša bola položená na váhy, na ktorých druhej strane bolo pštrosie pero. Každým zo 42 bohov, bola položená jedna otázka, na ktorú bolo potrebné odpovedať nie. Ak dotyčný klamal, váhy sa vychýlili tak, že jeho duša bola ľahšia ako pero, symbol spravodlivosti bohyne Maat. Odpovede boli zaznamenávané Usirom, ktorý ich potom vyhodnotil. Ak prevážili pravdivé odpovede, duša mohla vstúpiť do podsvetia. Ak prevážili odpovede záporné, mŕtvy bol zhltnutý obludou Amemait. 42 otázok položených mŕtvemu predstavovali akýsi mravný kódex starovekého Egypta. V neskorších dobách bola do hrobu prikladaná Kniha mŕtvych, ktorá mala slúžiť pre zosnulého ako návod na cestu podsvetím. Do hrobky sa tiež prikladali figurky služobníkov, ktorí mali za zosnulého vykonávať rôzne povinnosti, obetiny jedla, rôzne talizmany, hlava, ktorá mala slúžiť ako príbytok pre ducha po tzv. rituálnom otváraní úst a pod.
Panteón.
Predstava o jednoliatom egyptskom panteóne hierarchizovaných bohov vznikla pod vplyvom rímskych a gréckych božských rodokmeňov. Egypťania v skutočnosti nikdy nevnímali celé spektrum svojich božstiev, nesnažili sa ich klásť na rovnakú úroveň a zvyčajne sa obmedzili na uctievanie niekoľkých málo bohov. V každom egyptskom kraji, nome, zvyčajne prevládal kult jedného božstva, ktoré bolo pôvodným ochranným idolom z preddynastických čias či sem neskôr bolo importované. Niektoré nomy boli známe ako územia patriace niektorému z bohov. Obrady a zvyklosti spojené s egyptskými bohmi sa kraj od kraja výrazne líšili a niekedy dokonca spôsobovali nevraživosť. Napríklad vo Fajjúmskej oáze bol krokodíl považovaný za posvätného a bol tu držaný jeden posvätný kus, ale v iných oblastiach bol ten istý plaz lovený pre mäso.
Bibliografia.
Donadoni, S. "Egyptský člověk a jeho svět". Vyšehrad, 2006.
Hart, G. "Egyptské mýty". KMa, 2006.

</doc>
<doc id="45385" url="https://sk.wikipedia.org/wiki?curid=45385" title="Votrelec (film)">
Votrelec (film)

Votrelec je prvou časťou štvordielnej ságy o agresívnom mimozemskom parazitovi. Film sa zapísal do histórie úplne odlišným poňatím sveta budúcnosti, než na aké bolo filmové publikum zvyknuté. Film sa pravidelne umiestňuje v rebríčkoch historicky najlepších sci-fi filmov a hororov. Sága pokračuje filmami "Votrelci" (Aliens, 1986), "Votrelec 3" (Alien 3, 1992) a "" (Alien: Resurrection, 1997). Votrelci sa objavujú aj v cross-overi "Votrelec vs. Predátor", kde je ich protivníkom skupina iných slávnych monštier z filmu "Predátor".
Zápletka.
Na palubu vesmírnej lode sa dostane mimozemský parazit, ktorý sa pre siedmich astronautov stane smrteľnou hrozbou.
Dej.
Kozmická loď "Nostromo" na rutinnej ceste zachytí signál neznámeho pôvodu. Hlavný počítač zvaný Matka presmeruje loď k zdroju signálu a prebudí posádku z hibernácie.
"Nostromo" tvrdo pristane na nevľúdnej planéte LV 426 a trojica astronautov sa vyberie za zdrojom signálu. Nachádzajú opustenú mimozemskú loď a v nej takmer už skamenené telo obrovského mimozemšťana, ktorému akoby explodoval hrudník. V podzemí lode prvý dôstojník Kane nájde stovky vajcovitých objektov. Keď začne jedno z nich skúmať, ukáže sa, že naozaj ide o vajce – nečakane sa z neho vyliahne parazit a prisaje sa na Kaneovu tvár.
Po návrate na "Nostromo" sa posádke podarí opraviť loď a odštartovať na cestu domov. Ešte kým sa uložia späť do hibernácie, parazit z Kanea odpadne a zahynie. Dôstojník nadobudne vedomie a zdá sa, že je v poriadku. Pri večeri sa však ukáže, že parazit zniesol zárodok svojej ďalšej formy do jeho hrudníka. Z Kanea sa krvavo vyliahne zubatá obluda a kým stihne šokovaná posádka zareagovať, zmizne v tmavých priestoroch lode.
Posádka sa snaží odchytiť a zneškodniť votrelca, no neúspešne. Medzitým votrelec vyrastie do výšky presahujúcej dva metre a začína útočiť. Postupne vyvraždí celú posádku. Jedinou, ktorá jeho útok prežije, sa stáva výkonná dôstojníčka Ellen Ripley (Sigourney Weaver). Ripley zničí loď aj s nákladom a uniká v záchrannom module. Nanešťastie aj s votrelcom, ktorého napokon vyhodí z lode a už pokojne sa vracia domov.
Vznik.
Scenár.
Počiatky "Votrelca" siahajú do roku 1974 k filmu "Dark Star", ktorý režíroval a aj v ňom hral Dan O'Bannon. V jednej scéne jeho postava naháňa potenciálne nebezpečného mimozemšťana (v podobe bodkovanej nafukovacej lopty na kuracích nôžkach) v klimatizácii. O'Bannona tento nápad zaujal tak, že na ňom postavil celý svoj ďalší film – "Votrelca".
Pôvodný scenár niesol názov "Starbeast" a len ťažko v ňom spoznať prvky neskoršieho filmu. Scenáristi pôvodne napísali scenár s poznámkou, že ľubovoľná postava sa môže napokon obsadiť herečkou. Sprvu však vôbec netušili, že práve žena dostane hlavnú úlohu poraziteľa votrelca.
Obsadenie.
Producenti pôvodne obsadili do hlavnej úlohy Veronicu Cartwright, ktorá až na kostýmovej skúške zistila, že sa jej ušla úloha pilotky a hlavnú postavu získala Sigourney Weaver.
Režisér a producenti zámerne obsadili sedem astronautov neznámymi britskými a americkými hercami, keď jedinými relatívne známymi boli Yaphet Kotto a Tom Skerritt.
Sigourney Weaver získala úlohu presne v čase, keď už uvažovala, že s herectvom nadobro skončí. Práve hrdinská astronautka, ktorá víťazí tam, kde neuspeli drsní muži, jej priniesla medzinárodnú popularitu a katapultovala ju medzi hviezdy prvej veľkosti. Rolu Ellen Ripley si zopakovala aj v ďalších pokračovaniach ságy.
V ťažkom gumovom kostýme votrelca sa skrýval 2,18 metra vysoký Afričan Bolaji Badejo, v tom čase študent dizajnu. Režisér Ridley Scott ho našiel náhodou, v bare. Badejo spĺňal jeho predstavy herca v kostýme votrelca, keďže na svoju výšku bol neobyčajne chudý.
Produkcia.
Hlavným zámerom režiséra bolo vyvolať v divákoch strach. Riadil sa pritom heslom, že najviac sa bojíme toho, čo nepoznáme. A tak sa votrelec v celom filme objaví iba päť ráz. Jediný záber, v ktorom je v celku, je na konci filmu, no i v tomto zábere je obraz skreslený plazmou z motorov záchranného modulu.
Vizuálnu podobu votrelca mal na starosti švajčiarsky výtvarník Hans Rudi Giger, ktorý aj vďaka práci na tomto filme dosiahol svetovú slávu. Pôvodne mal byť votrelec priehľadná, alebo aspoň priesvitná bytosť obalená slizom, no vtedajšie technické možnosti neumožnili vyrobiť vierohodnú obludu na tento spôsob.
Najznámejšia scéna „pôrodu“ votrelca vošla do dejín okrem šokujúceho obsahu aj spôsobom, ako vznikla. Nakrúcali ju simultánne štyrmi kamerami a musela klapnúť na prvý raz. Okrem iného totiž režisér prichystal pre hercov prekvapenie. Hoci vedeli, že Kaneovi sa z hrudníka vyliahne netvor, netušili, že to bude sprevádzať masívna explózia krvi a vnútorností. Keď sa natáčanie scény spustilo, z umelého Kaneovho trupu vystrelila na nič netušiacich hercov spŕška skutočnej zvieracej krvi.
Ohlasy.
"Votrelec" navždy zmenil tvár sci-fi filmov. Okrem troch pokračovaní mal aj nespočet nasledovníkov i plagiátorov. Skalní fanúšikovia dokonca vytvorili celú mytológiu sveta Votrelca, založenú na kusých informáciách z filmov a dokonca mu venujú aj seriózny biologický výskum.

</doc>
<doc id="45390" url="https://sk.wikipedia.org/wiki?curid=45390" title="Oziris">
Oziris



</doc>
<doc id="45394" url="https://sk.wikipedia.org/wiki?curid=45394" title="Náboženstvo Mezopotámie">
Náboženstvo Mezopotámie

Kultúra Mezopotámie je predovšetkým kultúra sumerskej a akkadskej civilizácie, s neskoršou prevahou akkadskej civilizácie. 
Doklady o náboženstve z tretieho tisícročia sa nám zachovali v klinovom písme. Sumerským jazykom sa prestáva hovoriť približne okolo roku 2000 pred Kr. Čo sa náboženstva týka, do akkadských náboženských štruktúr preniká sumerský vplyv. Najvyššia trojica Enu, Enlil, Ea zostáva nezmenená, astrálna trojica božstiev si vypožičiava sumerské mená – Sín, Šamaš, Ištar. Presunutím centra ríše do Babylonu sa nahradzuje Enlil Mardukom. Neskôr sa upúšťa od najvyššej trojice a populárnejšími sa stávajú Marduk, Šamaš alebo Ištar. 
Náboženské texty.
- mýty (Enúma Eliš)
- hrdinské eposy (Epos o Gilgamešovi)
- texty legendárne a historiografické (Legenda o Sargonovi)
- rituálne texty
- divinačné texty (záznamy z veštieb)
- veštebné príručky
- magické dokumenty (zaklínadlá)
- texty zaznamenávajúce magické obrady (raglu, šurpu)
- múdroslovné texty
Najvyššia trojica.
Anu – nebesá, má na starosti vládu a správu nad božským svetom, Zobrazenie – nebeský býk
Ellil – zem, pán otvorenej krajiny, trestajúce božstvo, poskytuje tiež poznatky ohľadne obrábania zeme, Zobrazenie – s tiarou s rohmi na hlave
Ea – more, pán múdrosti a lekárstva, Zobrazovanie – s baraními rohmi na hlave, z ramien mu stekajú dva pramene vody
Enúma Eliš.
Enúma Eliš znamená „Keď na hore“, čo sú prvé slová tohoto mýtu. Enúma Eliš bol spísaný približne v 12., 13. storočí pred Kr. Opisuje stvorenie sveta. Prvotný stav sveta bol chaos akvatickej povahy, obsahujúci sladkovodný, mužský prvok Abzu a ženský, slanovodný prvok Tiámat. Z ich spojenia vznikajú nové generácie bohov, ktorí svojimi hlučnými zábavami rušia pokojný spánok Abzua a Tiámat. Abzua sa preto nahnevá a chce božstvá zničiť. Jeho zámer však rozpozná Ea, ktorý sa rozhodne konať a zavraždí Apzua. V jeho tele si vytvorí príbytok, kde so svojou manželkou Damkinou počnú syna Marduka. Tiámat sa rozhodne pomstiť smrť Abzua, stvorí démonov a príšery, aby bojovali proti ostatným bohom. Všetci bohovia majú strach, okrem Marduka. Vymôže si od ostatných bohov sľub, že keď nad Tiámat zvíťazí, uznajú ho za najvyššie božstvo. Po dlhom zápase sa Mardukovi podarí vyhrať, roztrhne Tiámatino telo na dve časti, z jednej urobí Zem, z druhej nebesá. Božstvá, ktoré stáli na strane Tiámat, sú tiež potrestané. Z krvi jedného z nich, z Kingua, ktorému dala Tiámat na hruď tabuľky osudu, vytvorí Ea ľudí. Marduk si sám zavesí na hruď tabuľky osudu. Ľudia boli vytvorený na to, aby vykonávali všetku prácu namiesto bohov a aby si bohovia tak mohli odpočinúť. Nakoniec Marduk stavia svoj vlastný hlavný chrám v Babylone. Enuma Eliš je takto odôvodnením mocenských nárokov Babylonu a bol každý rok recitovaný na slávnostiach Akítu. Toto recitovanie sa chápalo ako znovuobnovovanie poriadku. Nebolo iba recitovaním ale skutočným opakovaním udalostí mýtu.
Nabonidova reforma lunárneho kultu.
Nabonid vládol medzi rokmi 556 – 539 pred Kr. Nabonidova matka bola kňažkou mesačného kultu boha Sína, možno aj preto mal k tomuto bohovi Nabonid taký silný vzťah. Pokúsil sa o reformu, ktorej cieľom bolo zaviesť Sínov kult ako kult jediného boha. To samozrejme oslabilo pozície mardukových kňazov. Tí prehlásili mor, ktorý vypukol v Babylone počas Nabonidovej neprítomnosti, za Mardukov trest. Nabonidova reforma sa teda nestretla s veľkým ohlasom a to, že Nabonid zanedbával svoje povinnosti vladára a venoval sa Sínovmu kultu, malo pre ríšu katastrofálne následky. Nabonid si postavil svoj palác mimo Babylonu, v oáze Tajmá a Babylon prenechal v dozore svojho syna. Nabonidovu neprítomnosť využil kráľ Perzskej ríše, Kýros, ktorý dobyl celú Nabonydovu ríšu.
Tanatológia.
Predstava posmrtného života nebola v Mezopotámii príliš optimistická. Ozajstný život prebiehal tu, na Zemi. Život po smrti bol iba tieňom, neustálym nedostatkom. Po smrti sa z človeka stáva gidim = eteum – nemateriálny dvojník človeka. Ľudia sa snažili zabezpečiť si potomstvo, aby im mal kto prinášať posmrtné dary. Verili totiž, že sa budú môcť najesť iba vtedy, ak im ich potomkovia takéto dary prinesú. Bez nich by zostali v podsvetí úplne bez jedla.
Podsvetiu vládne bohyňa Nergal = Ereškigal. Jestvuje mýtus o zostupe Ištar do podsvetia, podľa ktorého sa chcela Ištar zmocniť Ereškigalinho kráľovstva. Za trest ju Ereškigal uvezní v podsvetí a nechce ju pustiť, iba v tom prípade, že za seba dovedie náhradníka. Ištar ako náhradníka pošle svojho manžela, za trest, keď ho nájde ako sedí v plnej sláve na jej tróne. V inej verzii mýtu počas Ištarinho pobytu v podsvetí ustane akýkoľvek rozmach života na Zemi, rastliny prestanú rásť, zvieratá sa rozmnožovať, a tak je Ereškigal nútená Ištar prepustiť. Neskôr, v helenistickom náboženstve sa Ištarin kult stáva predmetom mystérií.

</doc>
<doc id="45402" url="https://sk.wikipedia.org/wiki?curid=45402" title="Hinduizmus">
Hinduizmus

Hinduizmus (prívrženec sa volá hinduista alebo hind; po hindsky sa hinduizmus povie "hindúdharma" alebo "sanátanadharma") alebo zriedkavo sanátadharma je jedno z najstarších a počtom prívržencov najväčších náboženstiev sveta. Je založené na védách a je pravdepodobne pokračovateľom védskeho náboženstva.
Rozšírenie.
Má okolo 900 miliónov vyznávačov. Väčšina z nich žije v Indii, menšie skupiny v Nepále, Pakistane, Bangladéši, Srí Lanke, v juhovýchodnej Ázii, v Kórei, ako aj v Európe (najmä v Spojenom kráľovstve), Afrike a Amerike.
Názov.
Termín hinduizmus prvýkrát použili anglickí kolonizátori ako názov pre súbor všetkých indických náboženstiev uznávajúcich hlavnú trojicu božstiev Brahmu, Višnu a Šivu, pričom spomínaný termín prebrali z perzštiny. V Indii, kde hinduizmus vznikol, tento názov pôvodne vôbec nepoužívali, ale používali názov „sanátanadharma“, čo znamená „večná dharma, večný poriadok“. 
Všeobecná charakteristika.
Základné charakteristiky sú viera:
Hinduisti môžu byť polyteisti, monoteisti alebo monisti. Hinduistický panteón je veľmi rozsiahly. Hinduista má často vybrané božstvo (ištadéva), ktoré môže preňho mať aspekty najvyššieho boha. Niektorí hinduisti ale považujú všetkých bohov len za prejavy princípu nazývaného brahman.
Na hinduizmus nemožno konvertovať, hinduistom sa človek stáva pri narodení, aj keď niektorí moderní predstavitelia konverziu pripúšťajú.
Typická pre hinduistov je tolerancia. Sú rozčlenení na veľa siekt a hnutí a je tam aj súperenie, ale typickému dogmatizmu sa vyhýba. Rešpektuje sa osobný výber v náboženstve. Náboženské vojny medzi hinduistami sú prakticky neznáme. Iné náboženské formy sú iba iné cesty na tú istú horu. Nemajú potrebu obracať iných na svoju vieru. Teda žiadna misia. Nie je to ľahostajnosť. Vyplýva to z hinduistickej metafyziky: všetky formy sú dočasné a preto nereálne. Dokonca aj védy sú bezcenné pri dosiahnutí mókše, teda vyslobodení. Hinduizmus sa neuzatvára do seba, ale neustálym pripomínaním, že aj naša myseľ je svetovou ilúziou, nás núti, aby sme zostali otvorení k tomu, čo leží za mysľou a svetom, v ktorom žije.
Napokon sa hinduizmus líši aj tým, že nemá zakladateľa a nemôžeme nájsť ani časový začiatok.
Tri základné božstvá Brahma - stvoriteľ, Višnu - uchovávateľ a Šiva - ničiteľ, tvoria Trimúrti - trojicu stvoriteľských bohov, akúsi „svätú trojicu“. Bohovia sú často zobrazovaní s viacerými hlavami a rukami, čo reprezentuje ich rozličné moci. Hinduizmus preberá z tradície vieru v odplatu dobrých a zlých činov (karma) a učenie o kolobehu životov (reinkarnácia). 
Cieľom hinduizmu je mókša - čo je stav, kedy človek sa vymaní z kolotoča večného prevteľovania sa. Pre dosiahnutie tohto používajú hinduisti rôzne techniky, z ktorých jedna je joga, druhá meditácia, ale spôsobov je veľa a každý si môže vybrať.
Hinduizmus verí v reinkarnáciu, večné prevteľovanie teda veriaci ukončia mókšou. Dôležité je povedať, aký je rozdiel medzi hinduizmom a budhizmom – opäť je to väčšia heterogénnosť hinduizmu, väčšia homogénnosť budhizmu, ale pre hinduistov nie je možné mokšu dosiahnuť bez pristúpenia k božstvám, zatiaľ čo v budhizme nie sú bohovia natoľko dôležití.
Heterogénnosť.
Najvýznamnejšie hinduistické náboženstvá sú šivaizmus, višnuizmus, šaktizmus a smartizmus.
Základnou vlastnosťou hinduizmu je heterogénnosť - tým sa významne líši od judaizmu alebo kresťanstva. Ide teda o súbor myšlienok a praktík, ktoré si môžu vzájomne protirečiť, ale až do takej miery, aká by bola v kresťanskom či moslimskom svete úplne nemožná. Pre šivaistov je absolútnym Bohom Šiva, pre višnuistov Višnu, pre šaktistov matka Zeme - Šakti alebo Párvatí.
Zhrnutie panteónu indických božstiev.
Popri troch najväčších bohoch (Brahma, Višnu, Šiva) ešte existujú aj vyznavači boha Ganéšu či Skandu (obaja sú deťmi Šivu a Šakti), ktorí zase týchto považujú za najvyšších bohov. Popri nich existujú aj vyznavači boha slnka, ktorým je Súrja – sú to samostatné prúdy. 
Brahma ako boh z indickej svätej trojice bol prekliaty a v hinduistickej mytológii sú príbehy, ktoré vysvetľujú, prečo sa toto stalo. Podľa jednej takejto mytológie Brahmu preklial veľký brahman Bhrigus, ktorý kedysi existoval a ktorého prezývali aj ako Bhargavas. Bhrigus usporiadal obrovskú obetnú udalosť na Zemi kedysi veľmi dávno a pozval aj tých najväčších zo svätej Trojice. Ale keď prišiel k Brahmovi, ten bol tak pohrúžený do hudby, ktorú hrala Sarasvatí (jeho družka), že ho ani nepočul. Nazlostený Bhrigus ho preklial s tým, že ho už nikto nebude na tejto Zemi uctievať. 
Družkou Brahmu je Sarasvatí, ktorú považujú za bohyňu múdrosti a poznania. Višnu má za družku Lakšmí, družkou Boha Šivu je Šakti.
Delenie času.
V hinduizme sa čas delí na kalpy, tie sa delia na manvantary, tie zas na cykly júg a tie na jugy. Jugy sú vždy 4, aktuálne žijeme v štvrtej.
Posvätné texty.
Šruti.
Základné posvätné knihy sú tzv. šruti, čo sú vlastne védy (v širšom zmysle, teda vrátane bráhman, áranjak a upanišád). 
V Bhágavata Puráne sa uvádza, že do písomnej podoby boli Védy prenesené pred 5000 rokmi, kedy nastával prelom vekov dváparajuga a kalijuga (vek temna).
Smr(i)ti.
Medzi odkazy na védske písma sa zaraďujú aj všetky doplnkové texty, známe ako smrti - zapamätané božie slovo, o ktorom referovali (autormi boli) ľudia.
Spoločenský systém.
V staroindickej spoločnosti bol zavedený systém varnášrama dharma, čo je rozdelenie spoločnosti na štyri varny (spoločenské triedy) a štyri ášramy (duchovné stavy).

</doc>
<doc id="45408" url="https://sk.wikipedia.org/wiki?curid=45408" title="Osciloskop">
Osciloskop

Osciloskop je elektronický merací prístroj určený na meranie časových priebehov veličín, ktoré sa dajú previesť na elektrické napätie, prípadne na meranie závislosti dvoch takýchto veličín. V technickej praxi je veľmi užitočný a všestranný.
Úlohy jednotlivých blokov.
Osciloskop musí zabezpečiť:
Popis blokov osciloskopu.
Blok obrazovky.
Časti obrazovky: 
Zosilňovače v bloku obrazovky prispôsobujú signály na úrovne požadované obrazovkou. Horizontálny zosilovač zároveň umožňuje nastavenie posunutia obrazu vo zvislom smere. Oneskorovacia linka umožňuje posunutie signálu, napríklad pre zobrazenie ostrých hrán signálu v okamihu synchronizácie.
Súčasťou bloku obrazovky je aj zdroj vysokého napätia, ktoré je potrebné pre funkciu vákuovej obrazovky (CRT).
Obrazovka vo svojej podstate zobrazuje jeden bod, ktorý je vychyľovaný rôzne v oboch smeroch, vďaka zotrvačnosti luminoforu to pozorovateľ vníma ako súvislý obraz.
Vstupné obvody (vertical inputs).
Prepínač väzby vstupov (A/D coupling) pomocou pripojenia kondenzátora (v režime AC) umožňuje oddeliť od vstupného signálu striedavú zložku. Spôsobí to však určitú zmenu frekvenčnej charakteristiky vstupného obvodu, čo znižuje presnosť merania. V režime DC sa prenáša aj jednosmerná zložka signálu.
Prepínač rozsahov (delič) pomocou delenia vstupného napätia umožňuje nastaviť, aké napätie zodpovedá jednému dieliku obrazovky (v jednotkách "V/div" - voltov na dielik). Toto delenie sa obvykle vykonáva otočným prepínačom, ktorý je kombinovaný s potenciometrom (pre jemné spojité nastavenie, s aretáciou v nulovej polohe). Zosilňovač následne signál zosilňuje a zároveň zabezpečuje dostatočný vstupný odpor (bežne 1 MΩ). 
Vertikálny posun signálu sa vykonáva potenciometrom pre každý kanál osobitne (ide o primiešavanie vhodnej jednosmernej zložky).
Časová základňa (time base).
Blok časovej základne zabezpečuje generovanie pílovitého napätia pre vychyľovanie zobrazovacieho bodu v horizontálnom smere (narastanie napätia spôsobuje pohyb zľava doprava, náhly pokles pílovitého napätia "presunie" zobrazovací bod späť na ľavý okraj obrazovky).
Rýchlosť pohybu bodu sa nastavuje otočným prepínačom (ciachovaným v jednotkách "sec/div" - sekúnd na dielik obrazovky). Časová základňa zabezpečuje aj časovú lupu, teda roztiahnutie obrazu vo vodorovnom smere)
Blok synchronizácie.
Tento blok zabezpečuje spúšťanie časovej základne.
Režimy synchronizácie časovej základne:
Synchronizácia môže byť:
Elektronický prepínač.
Elektronický prepínač signálu z viacerých kanálov slúži na súčasné zobrazenie viacerých signálov na obrazovke. Môže pracovať v nasledovných režimoch (platí pre typický dvojkanálový osciloskop):
Frekvenčný rozsah.
Každý osciloskop má obmedzené frekvenčné pásmo, v ktorom môže pracovať s rozumnou presnosťou. Frekvenčný rozsah sa pri osciloskopoch udáva ako formula_1 - hraničná frekvencia sústavy 1. rádu, teda frekvencia, kde zobrazená úroveň signálu poklesne o 3 dB (teda asi o 30%).
Aby sme mohli pracovať s rozumnou presnosťou (relatívna chyba do 1%), nemôžeme sa so spracúvanou frekvenciou signálu k hraničnej frekvencii ani priblížiť, a mali by sme sa pohybovať maximálne do sedminy až pätiny hraničnej frekvencie.
Hraničná frekvencia ovplyvňuje aj zobrazenú nábežnú dobu signálu (napr. obdĺžnikový signál nebude mať na obrazovke zvislú, ale šikmú nábežnú a dobežnú hranu - súvisí s obmedzením frekvencie, pozri Fourierovu transformáciu jednotkového skoku).
Nábežná doba osciloskopu (zobrazená nábežná doba zvislej hrany):
formula_2
Ak signál má už určitú nábežnú dobu, zobrazená nábežná doba je:
formula_3, používa sa korekcia:
formula_4.
Aby mal výpočet korekcie zmysel, musí byť nábežná doba osciloskopu malá v porovnaní s nábežnou dobou zobrazenou na obrazovke.
Vstupné sondy.
Na vstupy osciloskopu sa nemusí pripájať signál priamo, ale cez vstupné sondy. Tieto môžu byť rôznych druhov:
Poznámka: vstupná impedancia závisí od frekvencie (klesá), hlavný vplyv na túto zmenu má vstupná kapacita.
Špeciálne pamäťové osciloskopy.
Pamäťové analógové osciloskopy.
Využívali sa na meranie jednorazových dejov. Pre trvalé zachovanie jednorazového priebehu sa využívala "pamäťová obrazovka".
V dnešnej dobe sa už takmer nepoužívajú, boli nahradené číslicovými.
Vzorkovacie analógové osciloskopy.
Používali sa na zobrazenie veľmi rýchlych periodických dejov, využívali takzvanú analógovú transformáciu času. Podobne ako pamäťové boli nahradené digitálnymi.
Externé odkazy.
Výklad k používaniu osciloskopu (po anglicky)

</doc>
<doc id="45410" url="https://sk.wikipedia.org/wiki?curid=45410" title="New Horizons">
New Horizons

New Horizons je americká planetárna sonda, určená na prieskum trpasličej planéty Pluto, jej mesiacov a ďalších transneptúnskych telies (TNO). Je to jediná sonda, ktorá bola kedy vyslaná k Plutu. O tri a pol roka neskôr tiež dodala ľudstvu informácie z blízkeho preletu zo zatiaľ najvzdialenejšieho telesa od Slnka, aký kedy prebehol - z planétky 486958 Arrokoth. 
Sondu postavilo a prevádzkuje Laboratórium aplikovanej fyziky (APL), Laurel, MD (USA) pri Univerzite Johna Hopkinsa. Projekt v rámci programu New Frontiers (nové hranice) financuje NASA.
Po svojom štarte 19. januára 2006 sa New Horizons stala najrýchlejšou sondou, akú kedy človek vypustil do vesmíru. Už 9 hodín po štarte preťala obežnú dráhu Mesiaca (kozmickým lodiam Apollo to trvalo 4 dni), o tri mesiace prekonala vzdialenosť Marsu od Slnka a za 13 mesiacov sa priblížila k Jupiteru, ktorý sa stal tiež čiastkovým cieľom jej výskumu. Napriek tomu jej dosiahnutie kedysi najvzdialenejšej planéty slnečnej sústavy potrvalo viac než deväť rokov. Po prelete okolo Pluta sonda pokračuje ďalej do vzdialenejších oblastí Kuiperovho pásu, kde sa stretla s druhým, v porovnaní s Plutom oveľa menším objektom Arrokoth. Keďže jej rýchlosť je väčšia ako 3. kozmická rýchlosť, po dlhom čase sonda nenávratne opustí slnečnú sústavu. Na jej palube sa nachádzajú okrem iných zariadení tri optické prístroje, dva plazmové experimenty, detektor kozmického prachu a rádiové vybavenie na sondáž atmosféry.
Opis sondy.
Trojosovo alebo rotáciou stabilizovaná sonda v tvare nízkeho nepravidelného šesťbokého hranolu s rozmermi základne približne 2,1 (resp. 2,7 m vrátane RTG) × 1,8 m a výškou 0,7 m (2,2 m vrátane anténneho systému a adaptéru pre pripojenie k nosnej rakete) je vybavená rádioizotopovým termoelektrickým generátorom RTG (Radioisotope Thermolectric Generator), dodávajúcim na začiatku misie 240 W (v roku 2015 minimálne 200 W) elektrickej energie. Ako zdroj slúži 11 kg oxidu plutoničitého 238PuO2. Sonda nesie sedem vedeckých experimentov s celkovou hmotnosťou 30 kg, a to:
Riadenie sondy zaisťuje procesor typu Mongoose V (taktovacia frekvencia 12 MHz). Vedecké a technické dáta sú zaznamenávané do dvoch polovodičových veľkokapacitných pamätí s kapacitou 2 × 64 Gbit. Komunikačný systém sondy pracuje v pásme X (8 GHz, prenosová rýchlosť od Pluta 800 bit/s). Predpokladá sa, že prenos všetkých dát z preletu okolo Pluta bude trvať 9 mesiacov. Sonda je ďalej vybavená 12 motorčekmi spaľujúcimi jednozložkové kvapalné pohonné látky (hydrazín) s ťahom 12 × 0,8 N a 4 silnejšími motorčekmi na rovnaké pohonné látky s ťahom 4 × 4,4 N; motorčeky sú rozdelené do dvoch nezávislých okruhov po 8 motorčekoch. Motorčeky slúžia na udržiavanie orientácie počas skúmania planét a počas korekčných manévrov; väčšinu doby preletu medziplanetárnym priestorom je orientácia udržiavaná rotáciou sondy rýchlosťou približne 5 ot./min. Na zisťovanie orientácie v priestore slúži inerciálna plošina IMU (Inertial Measurement Unit) a systém sledovačov hviezd. 
Let sondy je po technickej stránke riadený zo strediska MOC (Mission Operations Center), umiestneného v areáli Johns Hopkins University, Laurel, MD. Prácu vedeckých prístrojov na palube zaisťuje stredisko SOC (Science Operations Center) na University of Colorado, Boulder, CO. Spojenie zaisťuje celosvetová sieť sledovacích staníc diaľkového kozmického spojenia DSN (Deep Space Network) organizácie NASA.
Priebeh letu.
Nosná raketa typu Atlas 5 model 551 (výr. č. AV-010) s urýchľovacím tretím stupňom Star 48 vzlietla po niekoľkých odkladoch, spôsobených prevažne zlým počasím, z rampy SLC-41 kozmodrómu Cape Canaveral na Floride 19. januára 2006 o 19:00:00 svetového času (UT). O 19:41:41 UT tretí stupeň naviedol užitočné zaťaženie na hyperbolickú únikovú dráhu zo zemského gravitačného poľa, o 19:44:55 UT sa od tohto stupňa sonda oddelila a začala samostatnú púť k Jupiteru a ďalej k Plutu. Stala sa tak zatiaľ najrýchlejšie sa pohybujúcim umelým kozmickým telesom v zemskom gravitačnom poli. Vyhorený raketový stupeň Star 48B sa nachádza na podobnej dráhe ako samotná sonda, ale postupne sa od nej vzďaľuje. Pluto minie raketový stupeň vo vzdialenosti približne 200 miliónov kilometrov.
Riadiace stredisko overovalo funkcie sondy a vykonalo niekoľko malých korekcií dráhy. Okolo 04:00 UT dňa 20. januára sonda prekročila dráhu Mesiaca a 78 dní po štarte (7. apríla) prekročila dráhu Marsu. Planéta sa vtedy nachádzala v inej časti svojej dráhy, takže nebolo možné ju pozorovať. 5. apríla 2006 bol do palubnej pamäte sondy nainštalovaný nový softvér C&amp;DH 3.5 (Command and Data Handling). V máji 2006 vstúpila sonda do hlavného pásma planétok. Jej dráha jej však neumožňovala stretnúť sa s nijakým jeho väčším objektom a prípadné dráhové korekcie, aby sa sonda priblížila k nejakej planétke, boli zamietnuté. Napriek tomu sonda odoslala isté údaje o planétke 2002 JF56, ktorú minula vo vzdialenosti 101 867 km. Pri tomto prelete odskúšala navádzanie prístrojov na rýchlo sa pohybujúci objekt. 
Prelet okolo Jupitera.
4. septembra 2006 sonda po prvýkrát vyfotografovala približujúci sa Jupiter, hoci bola od neho ešte 291 miliónov km ďaleko. Etapa preletu sondy okolo planéty bola oficiálne zahájená začiatkom januára 2007. 5. januára prebehlo prvé skúšobné pozorovanie Jupitera a 8. januára sa začalo zatiaľ čiernobiele snímkovanie. Sonda snímkovala tiež už z veľkých vzdialenosti Jupiterove mesiace, jednak kvôli nácviku optickej navigácie a jednak sa pomocou nich vykonávala kalibrácia prístrojov. V polovici februára už bol New Horizons tak blízko Jupitera, že planéta sa pri pohľade zo sondy javila veľká ako Mesiac v splne. S približujúcim sa cieľom vzrastala aj intenzita vedeckých výskumov. Sledovali sa nielen útvary v Jupiterovej atmosfére, ale aj povrch niektorých jeho mesiacov. 27. februára úspešne prebehol gravitačný manéver, ktorý sondu definitívne naviedol na cestu k Plutu. Gravitačné pole Jupitera pridalo sonde rýchlosť 3.9 km/s. Najbližšie priblíženie k planéte nastalo 27. februára 2007 v čase 05:43 UT vo vzdialenosti 2,3 milióna km. Podľa telemetrických údajov systémy sondy prekonali silnú radiáciu, ktorej boli vystavené počas najväčšieho priblíženia, bez problémov. Sonda postupne vysielala namerané údaje z preletu. 
8. júna 2008 prekročil New Horizons dráhu Saturnu. V priebehu preletu medzi Jupiterom a Plutom boli všetky vedecké prístroje a väčšina systémov sondy hibernované a spúšťané približne raz ročne pre komplexné zistenie ich technického stavu. 
Prelet okolo sústavy Pluta.
Okolo Pluta preletela 14. júla 2015. Sledovanie Pluta začalo 6 mesiacov pred najväčším priblížením a pokračovalo až 1 mesiac po ňom. Diaľkové snímkovanie získalo globálnu mapu Pluta a Chárona s detailami s veľkosťou 40 km. Okolo trpasličej planéty preletela v minimálnej vzdialenosti 12 512 km. K maximálnemu priblíženiu došlo o 13:49:57 stredoeurópskeho letného času. Celých 24 hodín okolo preletu sonda nevysielala na Zem žiadne vedecké informácie, aby čas najbližšieho priblíženia využila v čo najväčšej miere na vedeckú prácu. Po pripočítaní štyri a pol hodinového zdržania spôsobeného letom signálu zo vzdialenosti vyše 4,77 miliárd kilometrov dorazili prvé údaje z preletu až 15. júla. Sonda o 02:54 nášho času ohlásila, že prelet prežila v poriadku. Namerané údaje vysielala celý zvyšok roka 2015 a pokračovala s tým aj v nasledujúcom roku.
Prelet okolo 486958 Arrokoth.
1. januára 2019 sa stretla s planétkou 486958 Arrokoth, najvzdialenejším objektom, ktorý bol a aj dlho bude preskúmaný kozmickou sondou. Objekt mal pred preletom neoficiálnu prezývku Ultima Thule. Prvé blízke snímky potvrdili špekuláciu, že ide o kontaktnú dvojplanétku, prvú kedy navštívenú kozmickou sondou. Teleso bolo objavené až v roku 2014, čiže v dobe, kedy bola New Horizons už osem rokov vo vesmíre. Stalo sa prvým telesom, ktoré bolo objavené až potom, ako odštartovala sonda pre jeho prieskum. Neskorý objav tiež spôsobil ťažkosti pri navigácii, pretože od objavu do preletu bolo o parametroch obežnej dráhy planétky známych primálo informácií. Z tohto dôvodu nebolo dlho isté ani to, ktorým smerom má New Horizons vôbec zamieriť svoje objektívy, aby na nich objekt bol. Sonda preto pred preletom vykonala kompletné skenovanie celej oblasti, v ktorej sa Ultima Thule mohla nachádzať. Orientácia sondy mohla byť upravená najneskôr tri dni pred preletom.
Koncom 29. decembra 2018 začala sonda o planétke zbierať viac údajov. V tej dobe sa aj na snímkach jej najlepšej kamery toto malé teleso stále javilo ako jednopixelový bod. 1. januára o 6:33 sa sonda priblížila k planétke na minimálnu vzdialenosť - 3 500 kilometrov. Sonda prelet prežila bez problémov a uložila si údaje z neho do palubnej pamäte, odkiaľ ich postupne vysielala na Zem. Teleso bolo pomenované Arrokoth.
Plánovaný ďalší priebeh letu.
29. septembra 2023 bola prevádzka kozmickej sondy New Horizons predĺžená až do roku 2030. Pred predĺžením mala misia trvať len do roku 2024. Počas tejto doby sa bude pohybovať oblasťou Kuiperovho pásu. 

</doc>
<doc id="45411" url="https://sk.wikipedia.org/wiki?curid=45411" title="Vostok (polárna stanica)">
Vostok (polárna stanica)

Vostok je ruská výskumná stanica vo Východnej Antarktíde, neďaleko južného magnetického pólu. Jej nadmorská výška je 3 488 m. Dňa 21. júla 1983 tu namerali absolútne najnižšiu teplotu na Zemi, -89,2 °C.
Stanica bola dokončená v roku 1957 a nepretržite fungovala do roku 1994, keď bola dočasne vyradená z prevádzky. Dnes stanicu využívajú vedci z Ruska, Francúzska a USA.
Pod stanicou je v hĺbke 4000 m jazero Vostok.

</doc>
<doc id="45412" url="https://sk.wikipedia.org/wiki?curid=45412" title="Program">
Program

Program môže byť:

</doc>
<doc id="45416" url="https://sk.wikipedia.org/wiki?curid=45416" title="Rudolf Cigánik">
Rudolf Cigánik

Rudolf Cigánik (* 10. január 1961, Handlová) je slovenský akademický maliar, ilustrátor, grafik, sochár a svetovo uznávaný tvorca poštových známok.
Dielo.
Vydal už svoj druhý samizdat o vytvorení najväčšej poštovej známky na svete klasickou technológiou oceľorytiny vo veľkosti 7,3× v máji 2004, tentoraz do ocele vyryl v podobe známok portréty svojej netere Martiny Cigánikovej a jej snúbenca Petra Chromčáka. Známky sú súčasťou originálnej pozvánky na ich svadbu. Namiesto nominálnej hodnoty je na nej vytlačená hodina sobáša.
Vyhlásenie známky roka 2002 v Kostoľanoch pod Tríbečom v Zlatomoravskom okrese bolo vyvrcholením medzinárodnej filatelistickej výstavy Nitrafila. Víťazom 10. ročníka ankety o najkrajšiu známku Slovenska za rok 2002 sa stal po Cigánik už tretí raz za sebou. V tomto prípade ide o výnimočnú dvojznámku, na ktorej je zobrazený Bojnický zámok v nominálnej hodnote 12 Sk a terasy v čínskom Handan (8 Sk).
Obe známky sa používajú aj v Číne, kde je ich nominálna hodnota 80 jüanov. Autora prišiel oceniť aj veľvyslanec Čínskej ľudovej republiky na Slovensku Juan Guisen, ktorý zdôraznil, že známková tvorba prináša aj Číňanom veľkú radosť. Svedčí o tom i skutočnosť, že pri uvedení známky vlani na jeseň odhalili pri terasách Handan Cigánikovi pamätnú tabuľu. Za výnimočný možno považovať i fakt, že na realizáciu známky bol vyhlásený konkurz, do ktorého sa prihlásili traja slovenskí a štyria čínski výtvarníci. Rudolf Cigánik sa doteraz autorsky podieľal na 64 slovenských známkach, najbližšie vyjde jeho divá mačka.
Súčasťou výstavy Nitrafila bola tiež anketa o najkrajšiu slovenskú známku desaťročia. Aj v nej zvíťazil Cigánik spolu s výtvarníkom Dušanom Kállayom. Ide o dejiny poštového práva v nominálnej hodnote 20 Sk vydané v roku 2000.
V roku 2006 bolo na záchranu krásneho handlovského kostolíka U dobrého pastiera vytvorené dielo, ktoré je v podobe grafického listu a je na ňom zobrazený kostolík U dobrého pastiera a pastier. Tento grafický list bol v predaji a ten kto si toto dielo zakúpil prispel na rekonštrukciu zvonice, ktorá stojí pri kostolíku U dobrého pastiera. V roku 2012 bola o Cigánikovi vydaná publikácia – ide o autorovu monografiu pod názvom „Rudo Cigánik: V tieni znám(k)y“. Rudolf Cigánik je autorom bronzovej sochy sv. Barborky, ktorá je umiestnená vo fontáne na námestí baníkov. V roku 2017 vytvoril pre exteriérovú expozíciu Slovenského banského múzea v Handlovej sochu sv. Barbory, patrónky baníkov v životnej veľkosti. Žije a tvorí v Handlovej.

</doc>
<doc id="45418" url="https://sk.wikipedia.org/wiki?curid=45418" title="David Herbert Lawrence">
David Herbert Lawrence

David Herbert Lawrence (* 11. september 1885, Eastwood, Nottighamshire, Spojené kráľovstvo Veľkej Británie a Írska – † 2. marec 1930, Vence, Alpes-Maritimes, Francúzko) bol anglický spisovateľ, predstaviteľ anglického modernizmu. Je autorom románov, poviedok, reportáží, básní a literárnokritických diel.
Jeho najznámejší román "Milenec lady Chatterleyovej" ("Lady Chatterley's Lover", 1928) bol na svoju dobu odvážnym stvárnením vzťahu muža a ženy. Bol označený ako nemravný a ako taký aj zakázaný.

</doc>
<doc id="45419" url="https://sk.wikipedia.org/wiki?curid=45419" title="Libertín">
Libertín

Libertín môže byť:

</doc>
<doc id="45423" url="https://sk.wikipedia.org/wiki?curid=45423" title="Martin Štrba (kameraman)">
Martin Štrba (kameraman)

Martin Štrba (* 26. august 1961, Levice) je slovenský kameraman, štvornásobný držiteľ ceny Český lev a trojnásobný držiteľ ceny Slnko v sieti za najlepšiu kameru.
V rokoch 1976 – 1980 študoval fotografiu na Strednej umelecko-priemyselnej škole v Bratislave a odtiaľ prešiel priamo na pražskú FAMU, kde v roku 1985 absolvoval katedru kamery. Najčastejšie spolupracuje so slovenským režisérom Martinom Šulíkom (filmy "Neha, Všetko čo mám rád, Záhrada, Orbis pictus, Krajinka") a s českým režisérom Vladimírom Michálkom (za film "Je třeba zabít Sekala" dostal Českého leva, "Anděl exit", šesťdielny televízny seriál "Záchranári").
Bol aj hlavným kameramanom multimediálneho projektu "Zlatá šedesátá", ktorý zahŕňa 26 televíznych portrétov českých a slovenských filmových osobností 60. rokov 20. storočia.

</doc>
<doc id="45424" url="https://sk.wikipedia.org/wiki?curid=45424" title="Peter Beňa">
Peter Beňa

Peter Beňa (* 5. september 1957) je slovenský kameraman.

</doc>
<doc id="45426" url="https://sk.wikipedia.org/wiki?curid=45426" title="Juraj Galvánek">
Juraj Galvánek

MgA. Juraj Galvánek (* 11. máj 1944, Trenčín) je slovenský kameraman.
Životopis.
Po ukončení strednej školy pracoval dva roky ako asistent kamery. Vyštudoval FAMU v Prahe — odbor filmový a televizní obraz. Natáča dokumentárne aj hrané filmy, spolupracuje s televíziou. Ako kameraman Štúdia dokumentárnych filmov Koliba, natočil množstvo dokumentov. Nevyhýbal sa ani skutočne rizikovým prácam, ako natáčanie výstavby komínov, či výcvik rogalistov. Pracoval na trikových a hudobných klipoch, napr. pre Joža Ráža a Miroslava Žbirku. Spolupracoval na televíznom magazíne o filme "Ráčte vstúpiť". Spolupracoval na natáčaní dokumentárnych seriálov "Veľké civilizácie staroveku" a "Kelti". Od roku 1992 pôsobí ako slobodný umelec, od r. 1999 nakrúca ako kameraman a neskôr tiež koproducent hraných filmov, ktoré majú pre neho výlučne umelecký potenciál. Podpísaná je pod nimi spolupráca so svetoznámym výtvarníkom a režisérom Jánom Švankmajerom. Člen Asociácie slovenských kameramanov (ASK) a Slovenskej filmovej a televíznej akadémie.

</doc>
<doc id="45427" url="https://sk.wikipedia.org/wiki?curid=45427" title="Libertarianizmus">
Libertarianizmus

Libertarianizmus (, odvodené od ) je označenie skupiny politických ideológií, ktoré nadväzujúc na klasický liberalizmus zdôrazňujú individualizmus odrážajúci sa v osobnej i ekonomickej slobode. Prívrženec libertarianizmu sa označuje ako "libertarián".
Libertariánov spája skepticizmus voči autorite a štátnej moci, zvyknú sa však rozchádzať v otázkach odporu voči existujúcim politickým a hospodárskym systémom. Rôzne školy libertariánskeho myslenia ponúkajú množstvo názorov na legitímne funkcie štátnej a súkromnej moci, ktoré často vyžadujú obmedzenie alebo zrušenie donucovacích sociálnych inštitúcií.
Niektorí libertariáni sa zasadzujú za "laissez-faire" kapitalizmus a silnú ochranu majetkových práv (napríklad v oblasti pozemkov, infraštruktúry a prírodných zdrojov). Iní, predovšetkým libertariánski socialisti, sa snažia kapitalizmus a súkromné vlastníctvo výrobných prostriedkov zrušiť v prospech ich spoločného alebo družstevného vlastníctva a riadenia, pričom súkromné vlastníctvo považujú za prekážku slobody. Ďalšie rozdelenie existuje medzi minarchistami a anarchistami. Kým minarchisti si myslia, že je potrebná minimálna centralizovaná vláda, anarchisti a anarchokapitalisti navrhujú úplné odstránenie štátu.
Pre odlišný politicko-filozofický vývoj v Spojených štátoch a Európe je definícia libertarianizmu pomerne široká. Zatiaľ čo v USA sa v súčasnosti označenie liberál uplatňuje výlučne vo význame egalitárneho liberalizmu, predovšetkým v strednej a východnej Európe, Juhoafrickej republike, Číne sa používa takmer v pôvodnom význame klasického liberalizmu. Myšlienková základňa libertarianizmu tak zahŕňa predstaviteľov a pokračovateľov klasického liberalizmu, ako aj radikálne liberálne teórie minarchizmu, objektivizmu a anarchokapitalizmu. Predovšetkým v americkom prostredí sa kvôli myšlienkovej blízkosti a spätému vývoju s Republikánskou stranou k libertariánom často zahŕňajú aj predstavitelia paleokonzervativizmu (napr. Ron Paul).
Pôvod a vývoj.
Termín "libertarianizmus" bol prvýkrát preukázateľne použitý anglickým historikom a politickým komentátorom Williamom Belshamom v roku 1789 v eseji "O slobode a nevyhnutnosti", ako antonymum k determinizmu.
Slovo "libertarián" pôvodne označovalo obhajcu slobody (anglicky "liberty", francúsky "liberté"), a to najmä v politickej a sociálnej oblasti. V priebehu druhej polovice 19. storočia začalo byť asociované s anarchizmom. Prvýkrát ho v tomto zmysle použil francúzsky libertariánsky komunista Joseph Déjacque v liste mutualistovi Pierre-Joseph Proudhonovi z roku 1857. Déjacque neskôr tento termín použil aj pre svoju anarchistickú publikáciu "Le Libertaire: Journal du Mouvement Social", ktorá bola vydávaná v New Yorku od 9. júna 1858 do 4. februára 1861.  V polovici deväťdesiatych rokov 20. storočia začal Sébastien Faure publikovať novú "Le Libertaire", zatiaľ čo Tretia francúzska republika uzákonila tzv. "lois scélérates" ("zločinné zákony"), ktoré zakázali anarchistické publikácie vo Francúzsku. Libertariánstvo sa odvtedy opakovane využívalo ako synonymum pre anarchizmus.
V 30. rokoch 20. storočia mnoho stúpencov Rooseveltovej politiky Nového údelu z radov amerických intelektuálov sami seba pokladali za liberálov, avšak nimi presadzované budovanie štátu blahobytu a zvyšovanie štátnych výdavkov na podporu opatrení namierených proti dôsledkom veľkej hospodárskej krízy bolo v protiklade s pôvodným liberalizmom. Termín liberál sa v priebehu 30. a 40. rokov zaužíval na pomenovanie stúpenca politiky Demokratickej strany, ktorého najbližším ekvivalentom v európskom kontexte je označenie sociálny demokrat.
Ako synonymum klasického liberalizmu bol pojem "libertarianizmus" po prvý raz použitý v máji 1955 spisovateľom Deanom Russellom, ktorý bol kolega amerického ekonóma a publicistu Leonarda Reada a sám klasický liberál. Následne začalo aj mnoho iných klasických liberálov označovať samých seba za "libertariánov". Akademické označenie klasický liberalizmus odmietali používať, pretože sa domnievali, že to nie je vhodný pojem pre ich de facto modernú a pokrokovú politiku a taktiež nechceli byť asociovaní s liberalizmom Nového údelu, ktorý si spájali s vládnym vlastníctvom majetku a vládnou kontrolou nad osobami. Osobnosťou najviac zodpovednou za popularizáciu slova "libertarianizmus" bol Murray Rothbard, ktorý začal publikovať libertariánske práce v 60. rokoch. V priebehu nasledujúcich dvoch desaťročí sa pojem aj vďaka vplyvu Leonarda Reada uplatnil v praxi a v roku 1972 vznikla Libertariánska strana. Niektorí zástancovia klasického liberalizmu sa ale s týmto pomenovaním nestotožnili, napr. Friedrich August von Hayek sa naďalej označoval za "liberála" alebo Ayn Rand, ktorá sa pokladala za "radikálnu prokapitalistku". 
V akademickom prostredí libertarianizmus filozoficky etabloval Robert Nozick svojim dielom "Anarchia, štát a utópia" (1974), v ktorom rozvil lockovskú teóriu štátu, spravodlivosti a súkromného vlastníctva. Na poli ekonómie rozvíjala svoju činnosť Montpelerinská spoločnosť založená roku 1947 Hayekom. V roku 1946 Leonard Read založil Nadáciu pre ekonomické vzdelávanie (), ktorá sa stala prvým libertariánskym think tankom v USA. Skupina rakúskych ekonómov založila roku 1982 Inštitút Ludwiga von Misesa (). K významným libertariánskym think tankom patrí aj Cato Institute založený v roku 1974.
Filozofia.
Je sporné, či pravicový, ľavicový a socialistický libertarianizmus predstavujú úplne odlišné ideológie a nielen variácie jednej a tej istej témy. Všetci libertariáni začínajú od koncepcie osobnej autonómie, z ktorej odvodzujú argumenty v prospech občianskych slobôd a redukcie alebo eliminácie štátu. 
Pravicový libertarianizmus sa vyvinul v Spojených štátoch v polovici 20. storočia a je najpopulárnejšou koncepciou libertarianizmu v tomto regióne. Táto odnož libertarianizmu sa bežne označuje ako pokračovanie alebo radikalizácia klasického liberalizmu. Praví libertariáni si vážia sociálne inštitúcie, ktoré presadzujú podmienky kapitalizmu a odmietajú inštitúcie, ktoré fungujú v opozícii voči týmto inštitúciám. Anarchokapitalisti sa snažia o úplné odstránenie štátu v prospech súkromne financovaných bezpečnostných služieb, zatiaľ čo minarchisti obraňujú "nočné strážne štáty", ktoré udržiavajú len tie funkcie vlády, ktoré sú potrebné na udržanie podmienok kapitalizmu.
Kritici ako napríklad Corey Robin opisujú pravý libertarianizmus ako fundamentálne reakcionársku konzervatívnu ideológiu spojenú s tradičnejšími konzervatívnymi myšlienkami či cieľmi snahou presadzovať hierarchickú moc a hierarchické spoločenské vzťahy:Konzervativizmus teda nie je oddanosť obmedzenému štátu a slobode, či skepsa voči zmenám, viera v postupnú reformu alebo politika cnosti. Tieto môžu byť vedľajšími produktmi konzervativizmu, jedným alebo viacerými jeho historicky špecifickými a stále sa meniacimi spôsobmi vyjadrovania. Ale nie sú to účely, ktoré mu vdychujú život. Konzervativizmus takisto nie je provizórnou fúziou kapitalistov, kresťanov a bojovníkov, pretože táto fúzia je vyvolaná silnejšou silou - opozíciou voči oslobodeniu mužov a žien z okov ich nadriadených, a to najmä v súkromnej sfére. Takýto názor sa môže zdať na míle vzdialený od libertariánskej obhajoby voľného trhu, ktorá zvykne oslavovať atomistického a autonómneho jednotlivca. Ale nie je. Keď libertarián pozerá na spoločnosť, nevidí izolovaných jednotlivcov; vidí súkromné, často hierarchické, skupiny, kde otec riadi svoju rodinu a majiteľ svojich zamestnancov.Ľavicový libertarianizmus zahŕňa tie libertariánske presvedčenia, ktoré tvrdia, že prírodné zdroje Zeme patria podľa rovnostárskych princípov každému, a teda buď nesmú byť vlastnené vôbec, alebo vlastnené kolektívne. Súčasní ľavicoví libertariáni ako Hillel Steiner, Peter Vallentyne, Philippe Van Parijs, Michael Otsuka a David Ellerman sa domnievajú, že privlastnenie pozemkov musí pre ostatných nechať "rovnako dobrý dostatok", alebo musí byť zdanené spoločnosťou, aby sa tým kompenzovali vylučujúce účinky súkromného majetku. Libertariánski socialisti (sociálni a individualistickí anarchisti, libertariánski marxisti, výboroví komunisti, Luxemburgisti a DeLeonisti) podporujú užívacie právo a socialistické ekonomické teórie vrátane komunizmu, kolektivizmu, syndikalizmu a mutualizmu. Kritizujú štát za to, že pôsobí ako obhajca súkromného vlastníctva a veria, že kapitalizmus zahŕňa mzdové otroctvo.
Predstavitelia.
Medzi dôležitých, ale ideovo nejednotných, predstaviteľov libertarianizmu patria ekonómovia chicagskej (Milton Friedman) a rakúskej školy (Murray Rothbard, Ludwig von Mises, Leonard Read, Friedrich August von Hayek), americký politik Ron Paul (s republikánskou platformou Tea Party), filozof Robert Nozick, spisovateľka a filozofka Ayn Rand. Za tzv. ľavicového libertariána sám seba považuje anarchosyndikalista Noam Chomsky.

</doc>
<doc id="45431" url="https://sk.wikipedia.org/wiki?curid=45431" title="Národný štát">
Národný štát

Národný štát je štát (do veľkej miery) jedného národa, prípadne aj dvoch tesne spojených národov. Politické hranice takého štátu sa prevažne zhodujú s etnickými hranicami a jeho právny systém je značne ovplyvnený zvykmi daného národa. 
Národné štáty sú hlavne štáty, ktoré vznikli v Európe v novoveku a v moderných dejinách. Takmer všetky dnešné európske štáty vznikli ako národné štáty. V súčasnosti v dôsledku internacionalizácie prevláda tendencia nahradiť národné štáty štátmi budovanými na občianskom princípe.
Príklady vzniku národných štátov.
Západná Európa.
Vývoj v západnej Európe prebiehal rôzne. Francúzsky národ je do značnej miery produktom dlhodobej existencie svojho štátu (čiastočné pofrancúzštenie bretóncov a podobne). Pre Švajčiarsko (ak tu vôbec o národe možno hovoriť) to platí obdobne, ale z toho dôvodu, že ide o dlhodobý multietnický štát (politický národ). Nemecký a taliansky národ je zas pôvodne etnický (jazykový), až neskôr vznikol národný štát. O (jednom) španielskom národe zas možno (aj v dôsledku dlhej moslimskej okupácie polostrova) hovoriť najskôr od 18. storočia, v ústave sa španielsky národ spomína až v roku 1812. 
Národné štáty na troskách Osmanskej ríše.
Na Balkáne a nepriamo aj v rakúskej monarchii národné štáty v dôsledku tureckej okupácie od 16. storočia ani vzniknúť nemohli. Až na troskách Osmanskej ríše vzniklo 6 štátov: V období rokov 1804 až 1830 Srbsko a Grécko, v rokoch 1856 až 1861 Rumunsko, v rokoch 1876 až 1878 Bulharsko a v roku 1913 Albánsko. (Šiestym štátom bola Čierna Hora, ktorá si zachovala určitú samostatnosť po celý čas osmanskej nadvlády.) Vznik štátov bol sprevádzaný vojnami s Tureckom a aj medzi sebou navzájom, preto hranice nikdy nenadobudli definitívnu podobu a odvtedy sa o Balkáne hovorieva ako o sude s pušným prachom.
Národné štáty na troskách Rakúsko-Uhorska.
V záverečnej fáze 1. svetovej vojny spojenci až do jari 1918 váhali, či uprednostniť zachovanie Rakúsko-Uhorska alebo vytvorenie samostatných štátov na jeho mieste. V 14. bodoch prezidenta Wilsona z 8. januára 1918 sa ešte uvažoval len o etnických autonómiách v rámci Monarchie. V prospech vytvorenia národných štátov rozhodlo okrem iného: 

</doc>
<doc id="45434" url="https://sk.wikipedia.org/wiki?curid=45434" title="Filip Kuba">
Filip Kuba

Filip Kuba (* 29. december 1976, Ostrava) je bývalý český reprezentant v ľadovom hokeji.
Klubový hokej.
Filip Kuba je obranca. Je 188 cm vysoký a váži 91 kg (údaj z roku 2006). Najvyššiu hokejovú súťaž začal hrať v sezóne 1994/95 v drese HC Vitkovice v českej hokejovej extralige. V roku 1995 si ho vybral tím Florida Panthers v 8. kole úvodného draftu NHL ako 192. v celkovom poradí. V sezóne 1996/97 odišiel do zámoria. Prvé dve sezóny odohral v nižšej profesionálnej súťaži AHL najskôr za Carolina Monarchs a neskôr za New Haven Beast. V sezóne 1998/99 sa dostal v drese Floridy prvýkrát na ľad NHL, odohral tam však iba 5 zápasov a v nasledujúcej sezóne 13 zápasov. V sezóne 2000/01 prestúpil do novozaloženého klubu Minnesota Wild. Stal sa stabilným hráčom Minnesoty a hrával za tento klub s číslom 17 . Na sezónu 2005/06 mal uzavretú zmluvu na 1,691 mil. dolárov. 1. júla 2006 podpísal ako voľný agent zmluvu s klubom Tampa Bay Lightning. V lete 2008 ho Tampa aj s Alexadrom Picardom vymenila do Ottawy Senators za Andreja Meszároša.
Reprezentácia.
Filip Kuba získal s reprezentáciou Česka bronzovú olympijskú medailu na Zimných olympijských hrách 2006 v Turíne. Oblieka reprezentačný dres s číslom 17.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. 

</doc>
<doc id="45435" url="https://sk.wikipedia.org/wiki?curid=45435" title="Votrelci (film)">
Votrelci (film)

Votrelci sú pokračovaním klasického filmu "Votrelec". Tentoraz ide o sci-fi triler film režiséra Jamesa Camerona. Filmová sága pokračuje filmami "Votrelec 3" (Alien 3, 1992) a "" (Alien: Resurrection, 1997).
Zápletka.
Po desaťročiach sa Ellen Ripley vracia na planétu, kde sa po prvý raz stretla s votrelcom. Tentoraz ich sú tu desiatky a Ellen musí bojovať nielen o svoj život.
Dej.
Ellen Ripley šťastne unikla mimozemskej oblude, votrelcovi, a vracia sa na Zem v záchrannom moduli z Nostroma v hyperspánku. Neriadený záchranný modul sa však odkloní od trasy a keď sa Ellen zobudí na základni nad Zemou, šokovane sa dozvedá, že modul bol zachytený až po 57 rokoch a jej dcéra medzitým vyrástla, zostarla a zomrela. Rozprávaniu o mimozemských vraždiacich parazitoch navyše nikto neverí. Zdesená astronautka sa dozvedá, že na planéte LV 426 (alebo Acheron) medzitým ľudia vybudovali kolóniu a pretvárajú ju na obývateľnú planétu. Ellen strašia nočné mory a kvôli „pochybným dôvodom“, pre ktoré zničila loď "Nostromo" aj s nákladom, príde o prácu.
Z mizérie ju vytrhne až návšteva Cartera Burkea, zástupcu spoločnosti "Weyland Yutani", ktorá vlastnila "Nostromo" a prevádzkuje aj základňu na "LV 426". Kolónia sa totiž náhle odmlčala a na planétu sa tak chystá vojenský výsadok, preveriť situáciu. Spoločnosť potichu berie do úvahy aj možnosť, že Ellenino rozprávanie je pravda a kolóniu napadli votrelci. Preto "Weyland Yutani" chce, aby Ripley išla s nimi ako poradkyňa pre votrelčie záležitosti. Ellen, i keď neochotne, súhlasí (ako „úplatok“ za misiu na LV 426 je jej ponúknutá rehabilitácia).
Na palube vojenskej lode zisťuje, že jej misia bude ťažká aj bez votrelcov. Vojaci absolútne netušia, s čím sa môžu stretnúť, vedie ich neskúsený poručík a Ellen sa nevie zbaviť podozrenia voči androidovi Bishopovi. Na "LV 426" vysvitne, že Ellen mala po celý čas pravdu – základňa je vyľudnená a nesie známky boja. Jediný, kto prežil, je malé dievčatko s prezývkou Newt, ktoré okamžite priľnie k Ellen. Vojaci nachádzajú hniezdo votrelcov aj s liahňou, kde funkciu kukiel plnia kolonisti. Votrelci zaútočia a len vďaka duchaplnému zásahu Ellen sa zachráni trojica vojakov. Votrelci zničia aj výsadkový modul, takže skupinka sa ocitne uväznená na votrelcami opustenej základni, ktorá navyše hrozí veľmi skorým jadrovým výbuchom.
Nepriateľa však majú aj medzi sebou. Napriek Elleniným podozreniam to však nie je android, ale Burke. Zástupca Spoločnosti, ktorá chce votrelca získať pre vojenský výskum, sa neštíti ani pokusu nainfikovať Ellen a Newt votrelcami. Príšery opäť zaútočia a ľudia utekajú k pristávajúcemu náhradnému modulu, ktorý riadi Bishop. Cestu však v poriadku prežije iba Ripley – Newt unesú votrelci a Hicks je ťažko zranený.
Ellen sa vracia na kolabujúcu základňu, aby si Newt odniesla späť. Musí však čeliť kráľovnej votrelcov, ktorá kladie neslávne známe vajcia. Pokus o vyjednávanie nedopadne práve najlepšie, a tak Ellen a Newt unikajú z vybuchujúcej základne v poslednej chvíli – s kráľovnou v pätách. Na palube lode tak s ňou musí Ellen bojovať bez zbraní, len za pomoci nakladacieho robota. Opäť vyhráva – kráľovnú vyhodí z lode a spolu s Newt, Hicksom a Bishopom sa opäť vracia domov.
Vznik.
Scenár.
Hoci prvotný Cameronov scenár sa líšil od konečného filmu, oproti nasledujúcim filmom ságy je takmer totožný. Cameron mal od začiatku produkcie všetko pevne v rukách. Oproti prvotnému scenáru z filmu napokon vypadlo, prípadne sa zmenilo niekoľko scén: Cameron si okrem kráľovnej – matky pôvodne vymyslel aj menšie kópie dospelých votrelcov, trúdov.
Prvý film priniesol vraždiaceho votrelca, ktorý však niektorých členov posádky nezabil, ale uniesol. Podľa pôvodného zámeru sa unesení ľudia mali meniť na kokóny a z nich potom vajcia, ktoré Kane našiel v stroskotanej mimozemskej lodi. Táto scéna však z konečného zostrihu vypadla, takže Cameron mohol prísť s inou verziou vzniku vajec. Kladie ich samička, obdoba včelej kráľovnej, ktorá je omnoho väčšia, nebezpečnejšia – a inteligentná.
Kým prvý film je prirovnávaný ku gotickému hororu, druhý diel je akciou nabitý thriller. Namiesto jedného, takmer nezničiteľného votrelca, tu na ľudskú posádku číhajú desiatky potvor. Nie sú však nezraniteľné. Oheň a ťažké zbrane ich dokážu zabiť.
Obsadenie.
Rokovania o účasti Sigourney Weaver vo filme boli komplikované, tak ako aj v ďalších pokračovaniach. Chvíľu to už vyzeralo, že druhý diel bude bez Ellen Ripley. Napokon sa však všetky zúčastnené strany dohodli. Problémy však nekončili. Sigourney Weaver nebola vôbec nadšená masívnym používaním zbraní.
Pre úlohu statočného Hicksa si režisér najprv vybral Jamesa Remara, no už po týždni nakrúcania sa hádky na pľaci vystupňovali natoľko, že Cameron jednoducho Remara vyrazil. Jeho úlohy sa zhostil Cameronom často obsadzovaný Michael Biehn.
Keďže sa nakrúcalo vo Veľkej Británii, bolo problematické obsadiť Newt. Šťastie sa na štáb usmialo v podobe Carrie Henn, šesťročnej Američanky žijúcej v Anglicku. Jej brata si zahral jej skutočný brat Christopher. Pre oboch to bola prvá a doteraz posledná filmová úloha.
Úlohu vojačky Vasquez, teda mexického pôvodu, prekvapivo získala Jenette Goldstein, bez jedinej hispánskej črty. Herečka navyše netušila, o čom je film, do ktorého sa hlási. Na casting prišla s imidžom írskej imigrantky.
Produkcia.
Hoci sa očakávalo, že na filme bude opäť participovať výtvarník Hans Rudi Giger, nestalo sa tak. Na dizajn votrelcov sa použili jeho predchádzajúce návrhy a vzhľad kráľovnej režisér Cameron navrhol sám. Veľa pozornosti venoval režisér animácii kráľovnej a nakladacieho robota.
Pre úlohy votrelcov angažovali čo najpohyblivejších tanečníkov a akrobatov, schopných neprirodzených pohybov vzbudzujúcich dojem hmyzu. Keďže v ťažkých gumových kostýmoch by mali sťaženú pohyblivosť, obliekli ich do čiernych trikotov a jednotlivé súčasti votrelcovho tela vyrobené z latexu nalepili na ne. Ich pohyblivosť zvyšovali aj gumové laná, pomocou ktorých mohli votrelci skákať zo steny na stenu.
Pozornosť venovali aj príprave hercov. Predstavitelia vojakov absolvovali dvojtýždenný výcvik, na ktorom sa nielenže naučili všetko potrebné, ale sa zžili tak, že dojem jednoliatej skupiny, do ktorej nezapadajú Gorman, Burke a Ripley, bol skutočne autentický. Hercom ponechal režisér voľnú ruku aj pri úprave ich kostýmov, ktoré si sami prispôsobili stvárňovanému charakteru.
Ohlasy.
Dlhé mesiace filmovania žali úspech. Hoci išlo o úplne odlišne poňatý film, ako bol prvý Votrelec, kritika i publikum ho prijalo. Sigourney Weaver dokonca vyniesol nomináciu na Oscara, čo je v prípade akčného filmu dosť nezvyčajný jav.
Film sa dôsledne pohráva s témou materstva, odrazeného nielen v postave Ripley, ale svojím desivým spôsobom aj vo votrelčej kráľovnej. V jednej scéne dokonca Newt prirovnáva spôsob zrodu ľudského dieťaťa a votrelca. Celý film majú pevne v rukách ženy – Ripley, Newt, kráľovná, či drsná Vasquez, ktorá zaznamenala najviac ohlasov od divákov.
Hoci po úspechu "Votrelcov" sa očakávalo, že producenti nebudú váhať s nakrútením ďalšieho dielu, Votrelec 3 prišiel až po šiestich rokoch.

</doc>
<doc id="45443" url="https://sk.wikipedia.org/wiki?curid=45443" title="Lingvista">
Lingvista



</doc>
<doc id="45452" url="https://sk.wikipedia.org/wiki?curid=45452" title="Mauzóleum rodiny Migazziovcov">
Mauzóleum rodiny Migazziovcov

Mauzóleum rodiny Migazzi je národná kultúrna pamiatka z roku 1887 situovaná v areáli parčíka na Prílepskej ceste pri mestskom cintoríne v Zlatých Moravciach . Je miestom posledného odpočinku Tekovského Župana Viliama Migazziho a jeho manželky Antónie. 
História.
Dal ho postaviť tekovský župan, gróf Viliam Migazzi v roku 1887 pre seba a svoju manželku Antóniu Marczibányiovú, ktorá zomrela už rok predtým (1886) a bola pochovaná v krypte rím.-katolíckeho kostola sv. Michala Archaniela v Zl. Moravciach a jej pozostatky sem boli prevezené až po dokončení stavby. Viliam Migazzi tu bol pochovaný v roku 1896. Ich telá sú uložené v mramorových sarkofágoch z čierneho rakúskeho mramoru, ktoré sú umiestnené vedľa seba.
Architektúra stavby.
Stavba je postavená v neorománskom slohu z otesaných kamenných kvádrov. Je tvorená impozantným jednoloďovým sieňovým priestorom s polygonálnym uzáverom svätyne. 
Do mauzólea sa vstupuje kamenným ústupkovým neorománskym portálom, nad ktorým sa nachádza veľké okrúhle okno so šesťlistovou ozdobnou rozetou. Samotný portál je tvorený plnými dvojkrídlovými dverami s bohatou kovovou výzdobou. Na trojuholníkovom štítovom priečelí sa nachádza kamenný kríž s trojlistovým ukončením ramien. Ústredným motívom interiéru sú dva mramorové sarkofágy z čierneho rakúskeho mramoru, ktoré sú umiestnené vedľa seba a oltár z bieleho carrarského mramoru, ktorý je zdobený polodrahokamami.
Park.
Okolo mauzólea je situovaný priľahlý štvorhranný, vyše dvojhektárový parčík, medzi miestnymi často označovaný ako "lipipark", ktorého okružná cesta má tvar rovnostranného trojuholníka a hlavným motívom sú dve aleje asi 40 pôvodných (vysadené medzi rokmi 1887 a 1896) a 19 nových sadeníc prevsinutých smrekov (lat. Picea abies inversa). Ich charakteristický tvar sa dosiahol vrúbľovaním už u nízkych stromov a dnes vytvárajú jedinečnú architektonicky dokonalú formu smútočného smreka. Ich sadenice doviezol priamo gróf Migazzi z parku Sanssouci pri Potsdame (Postupim). 
Park je od štátnej cesty oddelený alejou tuji východných (Thuja orientalis) a od ostatnej zelene hustou výsadbou tuji mlyňanských (Thuja occidentalís 'Malonyana'). Hrobku po obvode lemujú výsadby krušpánu vždyzeleného (Buxus sempervirens) a tisu obyčajného (Taxus baccata). Estetický zážitok umocňujú ešte mohutne sa týčiace borovice čierne (Pinus nigra), ktoré sú vysadené na rozhraní parku a mestského cintorína a pod nimi sa nachádza pomník padlým nemeckým vojakom ktorý sú tu aj pochovaní.
Celý park je ohradený a má 2 vstupné ornamentálne brány, vytvorené v r.1921 zlatomoravským kováčom Júliusom Truchlíkom. 
Park tvorí aj dnes v Strednej Európe ojedinelú dendrologickú zvláštnosť a za 125 rokov si zachoval svoju dendrologickú skladbu aj pôvodný charakter. Spolu s mauzóleom je hodnotným dokladom vývoja funerálnej architektúry z konca 19.storočia.
Správcovia.
Areál v minulosti spravoval Peter Végh, komorník grófa Migazziho, ktorý býval v domčeku nachádzajúcom sa priamo pri vstupe do areálu. Od roku 1992 ho spravujú Záhradnícke služby mesta.
Technický stav a súčasnosť.
V roku 1996 bol celý park spolu s mauzóleom vyhlásený za Národnú kultúrnu pamiatku a chránený areál a v roku 1997 sa uskutočnila generálna oprava parku, počas ktorej sa vymenili lavičky a bol odhalený pomník rodiny Miagzzi.
Hoci stavba prežila obdobie komunizmu bez priameho stavebného zásahu, v 90-tych rokoch sa čoraz viac negatívne prejavovala zanedbaná vyššia stavebná údržba a komplexná rekonštrukcia sa ukázala ako nevyhnutná. Na ňu bol vypracovaný aj odborný projekt, ktorému predchádzal pamiatkový a reštaurátorský výskum. Vzhľadom na nedostatok finančných prostriedkov mesta sa takáto rekonštrukcia začať nemohla a preto sa pristúpilo k postupnej oprave objektu.
Takto v posledných rokoch priebežne prispelo Ministerstvo kultúry, Nitriansky samosprávny kraj, ako aj bývalý okresný úrad. Vykonali sa kroky na zachovanie stability múrov, prebehla sanácia základov, múrov a omietkových vrstiev, ktoré ničila vlhkosť, vyplombovali sa zvetrané časti muriva, zrekonštruoval sa portál, aj rozetové okno nad ním, ukotvil sa kríž vo vrchole hlavného priečelia, rovnako sa opravila strecha, aj jej odvodňovací systém. 
V apríli 2012 pridelil Nitriansky samosprávny kraj dotáciu vo výške 1500 eur na odbornú obnovu zničených kamenných kvádrov, ktoré sa drobia, a na opravu kríža vo vrchole hlavnej fasády. V roku 2018 boli vymenené lavičky za nové.
Otváracie hodiny.
Mauzóleum je otvorené na požiadanie a okrem toho každoročne okolo 21. mája, potom 28. augusta, 1. a 2. novembra - v tomto čase rím.-kat. cirkev celebruje zádušné sv. omše. Park je otvorený denne od 7,00 do 18,00 hod., v zimných mesiacoch a od 7,00 do 21,00 hod. v letných mesiacoch.
Problémy.
Okolo roku 2008 skupina stredoškolských študentov nenávratne poškodila jeden zo smútnočných smrekov, ktorý musel byť následne odstránený. 
Zo 60-tych rokoch je dokumentovaný prípad vlámania sa priamo do priestorov mauzóela, kde páchatelia odstránili vrchnú časť sarkofágu a okraje boli poškodené. Dnes je možné vzhliadnuť stopy po týchto poškodeniach, ktoré boli následne zreštaurované.

</doc>
<doc id="45453" url="https://sk.wikipedia.org/wiki?curid=45453" title="Kaštieľ v Zlatých Moravciach">
Kaštieľ v Zlatých Moravciach

Kaštieľ Migazziovcov je jednoposchodová barokovo-klasicistická budova v Zlatých Moravciach.
Má dve krídla orientované do parku - dnes je z neho zachovaná len menšia časť. V roku 1789 kaštieľ prestaval viedenský kardinál Krištof Bartolomej Anton Migazzi. Jeho erb je na prednom tympanóne kaštieľa. Západné krídlo so zamurovanými arkádami pochádza pravdepodobne z obdobia druhej polovice 17. storočia. Na nádvorí kaštieľa je pomník Janka Kráľa z bieleho bulharského mramoru od akad. sochára Jána Kulicha. V budove kaštieľa sídli v súčasnosti Mestské kultúrne stredisko, ktorého súčasťou je aj mestská knižnica (momentálne presťahovaná do Základnej školy Robotnícka kvôli statike budovy) a na prízemí pravého krídla pobočka Ponitrianskeho múzea v Nitre, Mestské múzeum.

</doc>
<doc id="45455" url="https://sk.wikipedia.org/wiki?curid=45455" title="Grasalkovičov palác">
Grasalkovičov palác

Grasalkovičov palác alebo Prezidentský palác je osovo symetrická rokoková budova na Hodžovom námestí 2978/1 v Bratislave. Od roku 1996 v nej sídli prezident Slovenskej republiky.
Dejiny.
Palác postavil v roku 1760 gróf Anton Grasalkovič (Grassalkovich de Gyarak), advokát, neskôr predseda Uhorskej kráľovskej komory. Autorom projektu bol Andrej Mayerhofer, niektoré zdroje za autora považujú F. A Hillebrandta. Palác stál pôvodne na voľnom priestranstve pred vtedy ešte opevneným mestom. V paláci koncertoval aj hudobný skladateľ Joseph Haydn. Na túto skutočnosť upozorňovala pamätná tabuľa od Jozefa Kostku, ktorá bola osadená na západnej stene paláca v roku 1959. Tabuľa je zapísaná v ústrednom zozname pamiatkového fondu pod číslom 32/3 a v súčasnosti sa nachádza v depozite Múzea mesta Bratislava.
V prvej polovici štyridsiatych rokov 20. storočia bol palác upravený podľa návrhu Emila Belluša na sídlo prezidenta Slovenskej republiky v rokoch 1939 – 1945, od 50. rokov ho využívali deti a mládež Bratislavy (pionieri) na svoju záujmovú činnosť pod názvom "Ústredný dom pionierov a mládeže Klementa Gottwalda". V dnešnej dobe je Grasalkovičov palác známy najmä pod názvom Prezidentský palác, keďže sa po rekonštrukcii v roku 1996 stal sídlom prezidenta Slovenskej republiky. Rekonštrukcia trvala viac než tri roky a stála takmer 280 miliónov korún (9,29 mil €). Prezident Michal Kováč prevzal symbolický kľúč od paláca 30. septembra 1996.
V paláci sa nachádza aj pôvodne samostatne stojaca kaplnka svätej Barbory.
Prezidentská záhrada.
Súčasťou paláca je rozsiahla záhrada upravená vo francúzskom štýle, ktorá nadväzuje na rozsiahlu záhradu bývalého letného arcibiskupského paláca. Koncom 90. rokov 20. storočia prebehla rozsiahla rekonštrukcia záhrady, ktorá do veľkej miery prinavrátila pôvodný výzor parku. V roku 1978 tu bola osadená fontána "Radosť zo života" autorov Tibora Bártfaya, Karola Lacka, Imricha Ehrenbergera a Pavla Mikšíka. Začiatkom 90. rokov 20. storočia v záhrade bola umiestnená jazdecká socha Márie Terézie, ktorá bola pôvodne súčasťou výzdoby Veľprepoštského paláca v Nitre. Nachádzal sa tu aj pomník Johanna Nepomuka Hummela, významného skladateľa a bratislavského rodáka, ktorý bol v roku 2002 po rekonštrukcii umiestnený na svoje pôvodné miesto pred veľvyslanectvo Nemecka na Hviezdoslavove námestie.
Deň otvorených dverí.
Deň otvorených dverí v paláci sa koná každoročne na výročie inaugurácie 15. júna. V roku 2016 sa ho zúčastnilo okolo 6000 ľudí.
Incident.
28. júna 2016 do paláca v noci prenikol muž, dvadsať minút v ňom pobudol a vyšiel von. Do paláca sa dostal po prekročení skleneného múru a prejdení nezabezpečeným zamestnaneckým vchodom. Alarm, ktorý zapol bol vyhodnotený ako falošný. Prezident Kiska sa v paláci nenachádzal, nocuje na inom mieste. Po incidente odstúpil riaditeľ Úradu na ochranu ústavných činiteľov Radovan Horváth.
Prezidentská kancelária bez odpadu.
Za prezidentovania prezidentky Čaputovej nastali v paláci zmeny podľa tzv. idey "Zero waste," teda produkovania čo najmenšieho množstva odpadu. Na dosiahnutí tohto cieľa pracuje Inštitút cirkulárnej ekonomiky, ktorý prišiel s dátami, že za dva dni sa v Prezidentskom paláci vyprodukuje až 147 kg odpadu. Navrhol teda riešenia, vďaka ktorým by vo výsledku mohol palác produkovať len 15% z pôvodného objemu odpadu. Z kancelárií boli odstránené jednorazové plastové poháre, fľaše a výdajníky vody, na toaletách vymenili papierové obrúsky za uteráky, ktoré sa pravidelne perú. V záhrade paláca zrejme pribudne kompostér a zamestnanci už absolvovali niekoľko školení. Poradca prezidentky republiky pre životné prostredie Juraj Rizman uviedol: „"Máme tu zelené plochy, uvažujeme, že by sme tu vyhlásili bezpesticídovú zónu. Premýšľali sme, ako by sme mohli obmedziť spotrebu elektrickej energie."“
Nápad svitol po návšteve veľvyslanca Holandska na Slovensku Henka van der Kwasta u prezidentky. Holandská ambasáda je tiež spravovaná v štýle "Zero waste."

</doc>
<doc id="45457" url="https://sk.wikipedia.org/wiki?curid=45457" title="Libertarián">
Libertarián



</doc>
<doc id="45458" url="https://sk.wikipedia.org/wiki?curid=45458" title="Letný arcibiskupský palác">
Letný arcibiskupský palác

Letný arcibiskupský palác je barokový palác v Bratislave na námestí Slobody 2899/1, ktorý je sídlom Úradu vlády Slovenskej republiky.
Dejiny.
Začiatkom 17. storočia odkúpil od miestnych mešťanov arcibiskup František Forgáč územie na ktorom je dnešný palác a zriadil tu záhradu. Približne v roku 1614 tu vzniklo sídlo arcibiskupa. Arcibiskup Juraj Lipai dal v rokoch 1642 až 1666 postaviť novú budovu. V rokoch 1761–1765, na príkaz arcibiskupa Františka Barkóciho, pôvodne renesančné letné sídlo ostrihomských arcibiskupov prestaval architekt Franz Anton Hillebrandt do neskoršej barokovej podoby.
V areáli sa nachádza Lipaiovská záhrada zo 16. storočia. V záhrade paláca mal takmer 10 rokov dielňu významný barokový rakúsky sochár Georg Rafael Donner. Záhradu pôvodne zdobilo veľa rôznych sôch, ale väčšina z nich sa stratila v 19. storočí, keď bola v paláci dočasne vojenská nemocnica.

</doc>
<doc id="45460" url="https://sk.wikipedia.org/wiki?curid=45460" title="Grassalkovichov palác">
Grassalkovichov palác



</doc>
<doc id="45461" url="https://sk.wikipedia.org/wiki?curid=45461" title="Marek Malík">
Marek Malík

Marek Malík (* 23. jún 1975, Ostrava) je bývalý český hokejista.
Klubový hokej.
Marek Malík je obranca. Je 196 cm vysoký a váži 98 kg (údaj z roku 2006). Najvyššiu hokejovú súťaž začal hrať v českej hokejovej extralige v sezóne 1993/94 za HC Vitkovice. Ešte v roku 1993 si ho v úvodnom drafte NHL vybral dnes už nejestvujúci klub Hartford Whalers v treťom kole ako 72. v poradí. Už v nasledujúcej sezóne sa v drese tohto klubu dostal aj na ľad NHL, ale bolo to iba na jediný zápas. Získal v ňom však svoj prvý bod v NHL za prihrávku na gól. Väčšinu tejto aj nasledujúcej sezóny však odohral za Springfield Falcons v nižšej profesionálnej súťaži AHL. Až v sezóne 1996/97 sa mu podarilo preraziť a odohral za Hartford 47 zápasov. To však bol posledný rok existencie klubu Hartford Whalers, ktorý sa presťahoval do Severnej Karolíny a zmenil názov na Carolina Hurricanes. 
Marek Malík strávil nasledujúce tri sezóny v Európe a v nižšej súťaži AHL (1997/98 Malmö Redhawks v švédskej Elitserien, 1998/99 New Haven Beast v AHL a 1998/99 HC Vítkovice). V sezóne 1998/99 sa vrátil do NHL a stal sa stabilným hráčom klubu Carolina Hurricanes až do sezóny 2002/03, keď prestúpil do Vancouver Canucks. V tomto klube strávil aj nasledujúcu sezónu. V sezóne 2004/05 (počas lockoutu v NHL) hral opäť za rodné Vítkovice v českej extralige. V sezóne 2005/06 sa stal členom silnej českej légie v New York Rangers. Hrá s číslom 8 a má uzavretú zmluvu na 2,5 mil. dolárov ročne.Po sezóne 2007/2008 si hladá nový klub.
Reprezentácia.
Marek Malík získal s reprezentáciou Česka bronzovú olympijskú medailu na Zimných olympijských hrách 2006 v Turíne. Oblieka reprezentačný dres s číslom 8.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. 

</doc>
<doc id="45465" url="https://sk.wikipedia.org/wiki?curid=45465" title="Planimetria">
Planimetria

Planimetria alebo geometria v rovine je časť euklidovskej geometrie zaoberajúca sa dvojrozmernými útvarmi.
Základné útvary v rovine 
Bod, priamku a rovinu považujeme za základné geometrické pojmy, ktoré nedefinujeme, ale 
pomocou nich definujeme ostatné geometrické útvary. 
Uvedené tri typy (neprázdnych) množín bodov zároveň predstavujú základné geometrické 
útvary v rovine (priestore). 
Označovanie: body: A, B, C, …, P, Q, R, …, 
 priamky: a, b, c, …, p, q, r, …, alebo pomocou bodov: ←AB→, ←PQ→ , ... 
 roviny: α, β, γ, …, π, ν, µ, ρ, … alebo pomocou bodov: ←ABC→, ←PQR→, ...

</doc>
<doc id="45467" url="https://sk.wikipedia.org/wiki?curid=45467" title="Jan Bulis">
Jan Bulis

Jan Bulis (* 18. marec 1978, Pardubice) je bývalý český reprezentant v ľadovom hokeji.
Klubový hokej.
Jan Bulis je stredný útočník. Je 186 cm vysoký a váži 92 kg (údaj z roku 2006). Už ako sedemnásťročný začal hrať v sezóne 1995/1996 v zámorí za Barrie Colts v juniorskej súťaži OHL. V roku 1996 si ho vybral klub Washington Capitals v úvodnom drafte NHL v druhom kole ako 43. v poradí. Už v sezóne 1997/1998 sa stal stabilným hráčom Washingtonu. V sezóne 2000/2001 prestúpil do klubu Montreal Canadiens, kde hral s výnimkou sezóny 2004/2005, keď počas lockoutu v NHL hral za HC Moeller Pardubice v českej hokejovej extralige. V sezóne 2006/2007 hral za Vancouver Canucks. Následne hral v Kontinentálnej hokejovej lige, kým neukončil kariéru.
Reprezentácia.
Jan Bulis získal s reprezentáciou Česka bronzovú olympijskú medailu na Zimných olympijských hrách 2006 v Turíne. Bol nominovaný aj na Majstrovstvá sveta v lotyšskej Rige. Oblieka reprezentačný dres s číslom 38.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. 

</doc>
<doc id="45468" url="https://sk.wikipedia.org/wiki?curid=45468" title="Pearlharborská zátoka">
Pearlharborská zátoka

Pearlharborská zátoka (normovaný slovenský názov; iné slovenské názvy: Pearlharborský záliv, Pearl Harbor, zriedkavo: Perlový prístav; angl. "Pearl Harbor" ("Bay")) je zátoka (prípadne záliv) a zároveň prirodzený (a sčasti aj umelý) prístav na ostrove Oahu na Havajských ostrovoch, západne od mesta Honolulu.
Pri a v tejto zátoke sa nachádza okrem iného vojenská základňa USA, ktorá sa volá Joint Base Pearl Harbor-Hickam. Táto vznikla v roku 2010 formálnym zlúčením námornej základne Naval Station Pearl Harbor (skrátene nazývanej: Pearl Harbor) a leteckej základne Hickam Air Force Base. Základňu Naval Station Pearl Harbor 7. decembra 1941 napadlo japonské letectvo, čo spôsobilo vstup USA do druhej svetovej vojny - pozri: útok na Pearl Harbor.

</doc>
<doc id="45472" url="https://sk.wikipedia.org/wiki?curid=45472" title="Geometria v rovine">
Geometria v rovine



</doc>
<doc id="45473" url="https://sk.wikipedia.org/wiki?curid=45473" title="Rovinná geometria">
Rovinná geometria



</doc>
<doc id="45480" url="https://sk.wikipedia.org/wiki?curid=45480" title="Národ">
Národ

Národ (zastaráv. nácia, knižne plemeno) je historicky vzniknuté spoločenstvo ľudí vytvorené pôsobením rôznych faktorov, ako sú spoločné územie, kultúra, jazyk, hospodárska história, psychika, náboženstvo a podobne, a ktoré má spravidla vôľu tieto spoločné faktory brániť či rozvíjať.
Pojem „národ“ sa v detailoch väčšinou inak chápe v etnografii, v politológii a inak v historických vedách. 
Pôvodné národy spravidla vznikli z kmeňov alebo podľa inej koncepcie z národností. Národy však vznikli aj inak - na americkom kontinente v novoveku prirodzene ako suma prisťahovalcov na území daných štátov (napr. USA, pozri aj politický národ). Hranice medzi národmi a národnosťami sú spravidla veľmi vágne, ale uvádza sa, že v súčasnosti na svete existuje asi 300 národov a 1500 národností. 
V stredoveku sa príslušnosť k „národu“ spravidla určovala podľa miesta (krajiny) narodenia. V novoveku a moderných dejinách sa spravidla určuje podľa jazyka. V stredovekom a čiastočne novovekom Uhorsku pojem „natio Hungarica“ označoval všetkých šľachticov Uhorska bez ohľadu na etnickú príslušnosť.
Mnohé moderné štáty sú už stále menej založené na národnom princípe, ale naopak na občianskom princípe. Rozpor medzi národným a občianskym princípom však existoval už v starovekom Ríme, kde sa rozlišovali pojmy "natio" (národ v zmysle národných kmeňov) a "populus" (národ v zmysle ľud).

</doc>
<doc id="45488" url="https://sk.wikipedia.org/wiki?curid=45488" title="Republika siedmich spojených provincií">
Republika siedmich spojených provincií

Republika siedmich spojených provincií alebo Republika siedmich spojených Nizozemí (voľne označovaná aj ako Republika siedmich spojených nizozemských/holandských provincií, Spojené nizozemské/holandské provincie, Spojené provincie Nizozemska, Nizozemská republika, Holandská republika, Nizozemsko, Holandsko) bol historický štátny útvar zhruba na území dnešného Holandska, existujúci od 26. júla 1581 do 18. januára 1795. 
Vznikla počas nizozemskej revolúcie na základe utrechteskej únie. V roku 1609 jej nezávislosť uznalo Španielsko a roku 1648 vestfálsky mier.
Išlo o federáciu zloženú zo 7 autonómnych provincií, ktorými boli Holland, Zéland, Frízsko, Groningen, Utrecht, Gelderland a Overijssel. Okrem týchto autonómnych celkov republika zahŕňala aj 4 územia pod priamou správou generálnych stavov. K týmto územiam patrilo Drenthe, Stavovské Flámsko, Stavovské Brabantsko a Stavovské Limbursko.

</doc>
<doc id="45490" url="https://sk.wikipedia.org/wiki?curid=45490" title="Agility">
Agility

Agility (po slovensky "pohyblivosť, obratnosť, zručnosť") je kynologický šport, pri ktorom pes pod vedením psovoda prekonáva prekážky rozostavané na parkúre v poradí určenom rozhodcom. Víťazom na pretekoch sa stáva tím, ktorý prebehne parkúr v čo najkratšom čase a bez trestných bodov. Na plemene nezáleží.
Prekážky.
Prekážky sa v agility delia do troch kategórií. Poznáme prekážky skokové, zónové a priebežné. Pre všetky prekážky platí, že nesmú byť nebezpečné pre psa ani pre psovoda a musia svojimi rozmermi zodpovedať ustanoveniam daným Reglementom FCI a Pravidlami Agility ASKA.
Skokové prekážky.
Skokové prekážky, ako už názov napovedá, prekonáva pes ich preskočením, pričom je žiaduce, aby ju prekonal bez zhodenia niektorej jej časti.
Jednoduchá skoková prekážka.
Táto prekážka sa používa najčastejšie. Skladá sa z dvoch krídel a tyčky položenej na držiaky umiestnené na krídlach v potrebnej výške.
Pes musí preskočiť ponad tyč tak, aby ju nezhodil. Psovod psa navádza gestami a zvukovými povelmi, pričom sa nesmie psa dotknúť, ani sám preskočiť prekážku, či zhodiť krídlo.
Dvojitá skoková prekážka.
Je to prekážka, ktorú tvoria dve jednoduché skokové prekážky stojace za sebou vo vzdialenosti 30-55 centimetrov (v závislosti od veľkosti psa). Tyč prvej prekážky je umiestnená vyššie ako tyč druhej.
Skok ďaleký.
Skok ďaleký je skoková prekážka pozostávajúca z dvoch až piatich elementov, ktoré sú od seba rovnomerne vzdialené. Počet elementov závisí od veľkostnej kategórie, ktorá sa práve preteká. Všetky štyri rohy prekážky sú označené 120 cm vysokými tyčami.
Kruh.
Kruh je pneumatika z motocykla zavesená do rámu, ktorého rozmery určuje reglement. Pneumatika sa musí dať nastaviť do potrebnej výšky. Úlohou psa je preskočiť vnútrom pneumatiky.
Múr a viadukt.
Múr a viadukt sú skokové prekážky, ktoré tvoria dva stĺpy spojené pevnou stenou, pričom pri viadukte je do steny vyrezaný jeden až dva otvory vo forme obráteného U. Na stene sa nachádzajú zhoditeľné elementy a múr aj viadukt sa musia dať prestaviť na všetky veľkostné kategórie psov (stena sa skladá z viacerých do seba zapadajúcich častí, ktoré sa dajú ľubovoľne rozobrať).
Zónové prekážky.
Zónové prekážky majú na svojom začiatku a konci inou farbou vyznačenú takzvanú zónu. Táto zóna je miesto, na ktoré pes pri vystupovaní na prekážku a zostupovaní musí položiť aspoň jednu labku, inak dostane na preteky trestné body za jej preskočenie.
Kladina.
Kladina sa skladá z troch častí. Stúpajúcej, vodorovnej a klesajúcej. Pes musí kladinu prebehnúť celú a popri tom musí dať pozor na zóny označené na prekážke inou farbou.
Šikmá stena.
Táto prekážka je pre svoj tvar familiárne nazývaná aj „áčko“. Tvoria ju dve strmé plochy opreté vrchnou časťou o seba. Pes musí prekonať prekážku tak, že jednou stranou vybehne hore a na druhej strane zbehne dole.
Hojdačka.
Hojdačka pozostáva z dosky podopretej v strede. Podobne ako hojdačka pre deti, sa aj táto prekážka sa preklápa z jednej strany na druhú, pričom sa však táto hojdačka musí preklopiť pri zaťažení jej konca hmotnosťou 1 kg za max. 4 sekundy. Hojdačku neprekonáva psovod so svojím psom.
Priebežné prekážky.
Ako už názov prezrádza, ide o prekážky, ktorými pes prebehne.
Pevný tunel.
Tunel predstavuje pre psov veľmi obľúbenú prekážku. Patrí medzi prekážky, s ktorými sa začínajúci štvornohý „agiliťák“ oboznamuje na začiatku svojej agilitnej kariéry. Je to vlastne ohybná rúra s priemerom 60 centimetrov a dĺžkou 3-6 metrov. Úlohou psa je prebehnúť vnútrom tohto tunelu z jednej strany na druhú.
Látkový tunel.
Látkový tunel je oproti pevnému tunelu trochu komplikovanejší. Tvorí ho pevná časť vo forme tunela, na ktorého konci sa nachádza látka tvoriaca akýsi druh rukávu. Táto látka vplyvom gravitácie leží na zemi. Pes teda musí prekonávaní látkového tunela túto látku nadvihnúť. Z toho vyplývajú dve špecifiká tejto prekážky. Po prvé: na druhom konci tunela pes nevidí svetlo, čo pre niektorých psích začiatočníkov môže byť predstavovať psychologickú bariéru. A po druhé: samotná látka môže spôsobovať problémy malým plemenám najmä v daždi, kedy je ťažká a malé psy musia vyvinúť väčšiu silu, ako je zvykom pri jej nadvihovaní.
Slalom.
Slalom tvorí 8, 10 alebo 12 tyčí umiestnených za sebou a pripevnených na spoločnom podstavci. Úlohou psa je do slalomu vbehnúť tak, že prvá tyčka je po jeho ľavej strane. Ďalšie tyčky striedavo obchádzať raz sprava a raz zľava, čiže kľučkuje medzi tyčkami. Z hľadiska tréningu patrí spolu s hojdačkou medzi najobtiažnejšie prekážky.
Stôl.
Prekážka stôl je štvorcový stôl stojaci na štyroch nohách. Jeho výška je nastaviteľná v závislosti od veľkosti psa. Úlohou psa pri tejto prekážke je vyskočiť na ňu zo správnej strany, zostať na nej minimálne 5 sekúnd a potom pokračovať ďalej v behu podľa pokynov psovoda.
Dejiny.
Verejnosť mala možnosť po prvýkrát vzhliadnuť agility dňa 10. februára 1978 na prestížnej výstave psov Cruft's v Londýne. V roku 1977 dostal člen výstavného výboru John Varley za úlohu zorganizovať zábavné predstavenie, ktoré malo upútať divákov počas prestávky pred zahájením posudzovania skupín.
Varley sa inšpiroval konským parkúrom a spolu s cvičiteľom psov Petrom Meanwellom vymysleli športovú disciplínu, ktorá zvýrazňuje rýchlosť psa i jeho obratnosť, zároveň je divácky príťažlivá, zábavná a nie je nebezpečná pre psa či psovoda. Hneď prvé predstavenie agility zožalo obrovský úspech a táto nová kynologická disciplína sa začala šíriť zo Spojeného kráľovstva do celého sveta.
Agility na Slovensku.
Slovenskí kynológovia mali možnosť prvýkrát vzhliadnuť agility v roku 1991 na medzinárodnej výstave psov v TJ Slávia, kde ho predviedli rakúski psovodi. Hŕstka nadšencov si vybudovala vlastné cvičisko, vyrobila provizórne prekážky a založila historicky prvý slovenský agility klub. Postupne sa cez účasť na pretekoch prepracovali k organizovaniu pretekov na prekážkach zhotovených podľa reglementu FCI.
Časom vzniklo viacero miestnych klubov agility, ktoré si založili strešnú organizáciu – Slovenský klub agility. Agility sa stávalo čoraz populárnejším, organizácia sa rozrastala o ďalšie kluby z rôznych kútov Slovenska, čo si vyžiadalo transformáciu strešnej organizácie zo združenia fyzických osôb na združenie právnických osôb a tak vznikla v roku 2004 nová strešná organizácia - Asociácia slovenských klubov agility (ASKA).
Od roku 1996 sa každoročne koná vrcholné podujatie roka – Majstrovstvá SR v agility. V roku 2000 sa kvalifikovali prvé slovenské pretekárky Daniela Dzedzinová s maďarskou vyžlou Hajou a Jana Baďová s parson russel teriérom Megy na Majstrovstvá sveta v agility, ktoré sa konalo v Helsinkách. Od vtedy nás na majstrovstvách sveta každoročne reprezentujú najlepší pretekári zo Slovenska.
V dnešnej dobe sa agility na Slovensku aktívne venuje vyše 200 pretekárov vo viac ako 30 kluboch. Najlepšie podmienky pre agility sú v Bratislave, Košiciach a Prešove v krytej hale v centre pre psov Malý Lumpík. Záujemcovia majú možnosť trénovať vo viacerých kluboch a kde sa koná najviac slovenských pretekov. Medzi najaktívnejšie a najúspešnejšie agility kluby na Slovensku patria Agility AllStars Bratislava, Agility Dobrý pes, Kynologická hala RSDC a AK Skiper Bratislava, ktorých členovia sa najaktívnejšie zúčastňujú reprezentácie Slovenskej republiky na Otvorených Majstrovstvách Európy, Otvorených Majstrovstvách Európy detí a mládeže a Majstrovstiev sveta FCI.
Najúspešnejším slovenským pretekárom agility je Pavol Vakonič (AK Skiper Bratislava), ktorý ako prvý v histórii získal dvojité víťazstvo na majstrovstvách sveta v Taliansku roku 2015. V kategórii large získal titul majstra sveta so sučkou borderkólie menom Fiona a titul vicemajstra so sučkou borderkólie menom Ikea.

</doc>
<doc id="45497" url="https://sk.wikipedia.org/wiki?curid=45497" title="Algoritmus z-buffer">
Algoritmus z-buffer

Algoritmus z-buffer je algoritmus používaný v počítačovej 3D grafike. Algoritmus je jednoduchý na implementáciu, no veľmi náročný na pamäť – používa až dva buffre.

</doc>
<doc id="45500" url="https://sk.wikipedia.org/wiki?curid=45500" title="Vickers Vimy">
Vickers Vimy

Vickers Vimy bolo britské ťažké bombardovacie lietadlo vyvinuté ku koncu prvej svetovej vojny. Lietadlo navrhol Rex Pierson. Prvý prototyp vzlietol 30. novembra 1917. Napriek tomu, že z troch prototypov boli dva zničené, typ preukázal dobré výkony a v marci 1918 bola objednaná výroba tak v materskej továrni ako aj licenčná výroba v ďalších 3 firmách (celkovo bolo počas vojny objednaných 1130 kusov). Na konci vojny, 31. októbra 1918, RAF vlastnilo len tri kusy v operačnom stave, dva sa nachádzali pri skúšobných jednotkách, tretí patril Independent Force vo francúzskom Nancy a bol pripravený k náletom na ciele v Nemecku. Na základe Vickers Vimy vznikli civilné stroje Vimy Commercial a Vernon.
Služba.
Prvou jednotkou RAF vyzbrojenou Vickers Vimy sa stala až v júli 1919 58. peruť v Egypte. Vickers Vimy slúžil v rámci Royal Air Force na strednom východe do roku 1925, kedy ho nahradil typ Vickers Virginia. V severnom Írsku doslúžil v roku 1929.
Civilná verzia, "Vimy Commercial", so zväčšeným trupom, sa vyrábala v roku 1919, väčšinou pre zahraničných zákazníkov. Prvý Vimy-Commercial vzlietol 13. apríla 1919 ešte s vojenským sériovým číslom K107 (neskôr stroj získal civilné registračné číslo G-EAAV). Najmä Čína objednala typ vo veľkom množstve 100 kusov, ale problémy s platbami pravdepodobne spôsobili nedokončenie objednávky.
Diaľkové prelety.
Viac ako vojenským použitím sa Vickers Vimy preslávil diaľkovými preletmi.

</doc>
<doc id="45507" url="https://sk.wikipedia.org/wiki?curid=45507" title="Slovenské štátne sviatky">
Slovenské štátne sviatky



</doc>
<doc id="45510" url="https://sk.wikipedia.org/wiki?curid=45510" title="Karbid vápenatý">
Karbid vápenatý

Karbid vápenatý alebo acetylid vápenatý (CaC2), ľudovo nazývaný len karbid, je anorganická zlúčenina vápnika a uhlíka. Je vysoko reaktívny s vodou za vzniku acetylénu a hydroxidu vápenatého:
 CaC2 + 2 H2O → C2H2 + Ca(OH)2
Tvarom a tvrdosťou je len málo odlišný od bežnej kamennej triešte. Jeho farba je od svetlofialovej, cez hnedú až po tmavosivú. Pri reakcii so vzdušnou vlhkosťou sa granuly karbidu vápenatého pokrývajú svetlohnedou až svetlosivou vrstvou hydroxidu vápenatého. Samotný karbid vápenatý nemá žiadne škodlivé účinky na ľudský organizmus, avšak pri styku s vlhkou pokožkou dochádza k jeho premene na následne vzniknutý produkt hydroxid vápenatý má mierne leptavé účinky na pokožku. Ďalšie poškodenie pokožky je spojené s rapídnym úbytkom vlhkosti a teda jej vysušením. Preto sa neodporúča prichádzať priamo do styku s karbidom vápenatým.
Výroba.
Vyrába sa z koksu, uhlia (obe zložky sú zdrojom veľmi čistého uhlíka) a oxidu vápenatého (CaO) pri vysokej teplote bez prístupu vzduchu.
 CaO + 3 C → CaC2 + CO
Využitie.
Karbid sa využíva na výrobu acetylénu, ktorý sa používa na zváranie alebo rozpaľovanie železa.
Dostupnosť a skladovanie.
Karbid vápenatý sa pre svoju vysokú reaktívnosť s vodou skladuje vo vodotesných plastových nádobách alebo vreckách. Je ho možné kúpiť v špecializovaných predajniach za cenu cca 8 € za kilogram. Dostupný je v rôznych rozmeroch granulátu (od niekoľko milimetrov až po 15 cm).

</doc>
<doc id="45512" url="https://sk.wikipedia.org/wiki?curid=45512" title="Majstrovské body">
Majstrovské body

Majstrovské body, skrátene MB, je spôsob hodnotenia majstrovskej úrovne bridžistu. Na rozdiel od ELO hodnotenia v šachu alebo go, ide o kumulatívne celoživotné hodnotenie, čiže majstrovské body iba narastajú a účasťou na turnaji, aj pri zlom výsledku, nemôžu klesať.
Nevýhodou majstrovských bodov je, že na rozdiel od ELO, nezohľadňujú výkonnostnú úroveň súperov. Hráč získa rovnaký počet majstrovských bodov, bez ohľadu na to, či hrá proti majstrovi sveta, alebo proti začiatočníkovi. Na druhej strane sa však oveľa jednoduchšie počítajú. Rebríček MB nezohľadňuje, akého počtu turnajov sa hráč zúčastnil. Ak majú dvaja hráči rovnaký počet MB, ale jeden z nich odohral 20 turnajov a druhý 100, tak prvý je na tom výkonnostne pravdepodobne oveľa lepšie.
Hodnotenie výkonnostnej úrovne bridžistov nie je zatiaľ v jednotlivých krajinách jednotné a takmer každý národný bridžový zväz má vlastný spôsob hodnotenia. Napríklad v Česku donedávna používali kombináciu dvoch druhov hodnotenia: "Klasifikačné body" a "Súťažné body", medzičasom prešli tiež na systém majstrovských bodov. 
Klasifikačné body používali pre získanie 5. až 2. výkonnostnej triedy, súťažné body používali pre získanie tried "1. VT", "Kandidát majstra" a "Majster". Klasifikačné body sa získavali za všetky turnaje hrané v Česku, súťažné body sa získavali za dopredu stanovené súťaže: napríklad I. a II. liga, seriál veľkých cien...
Klasifikačné aj súťažné body sa akumulovali počas súťažného roka – súťažný rok pre tento účel bol od 1. septembra do 31. augusta nasledujúceho roka.
Majstrovské body na Slovensku.
Autorom slovenského spôsobu prideľovania MB bol Gejza Boros, systém pôvodne zaviedol pre potreby Košického bridžového klubu, neskôr k systému pristúpil Michalovský bridžový klub a nakoniec si ho osvojil aj Slovenský bridžový zväz. Majstrovské body na Slovensku boli zavedené 1. marca 2001. Za turnaje odohrané pred týmto termínom MB neboli pridelené. 
V slovenskom bridži sa používajú štyri druhy majstrovských bodov: obyčajné alebo čierne, strieborné, zlaté a internetové. Neskôr boli zavedené reprezentačné body.
Strieborné, zlaté a reprezentačné body sa súhrnne nazývajú "kovové body".
V každom turnaji približne 40% štartujúcich umiestnených na čele výsledkovej listiny, získava MB podľa tabuľky pre prideľovanie majstrovských bodov.
Na Slovensku sa rozlišujú tieto výkonnostné triedy:
Od 1.9.2006 boli zavedené bezfarebné body za vybrané internetové turnaje, 1.7.2007 boli bezfarebné body zrušené a boli prevedené na čierne body. Počet vybraných internetových turnajov sa znížil na dva týždenne a sú za ne prideľované MB podľa rovnakých pravidiel, ako za reálne turnaje.
V súčasnosti najvyššiu majstrovskú triedu na Slovensku maj[ Karol Lohay a Ján Tomčáni z Košického bridžového klubu, ktorí sú medzinárodní majstri.
V septembri 2007 bola spustená skúšobná prevádzka Informačného systému SBZ, ktorý okrem iných údajov umožňuje evidovať majstrovské body slovenských bridžistov. Autorom systému je Eduard Velecký. Od 1.1.2008 sa tento systém stal oficiálnym IS SBZ.
Okrem celoživotného rebríčka bol zavedený priebežný rebríček. V tomto rebríčku sú rátané MB získané za ostatných 12 mesiacov. Priebežný rebríček lepšie odzrkadľuje aktuálnu výkonnosť hráča.
Predsedníctvo SBZ 6.5.2008 zaviedlo koeficienty pre viackolové turnaje, jednokolový turnaj koeficient 1, dvojolový koeficient 1.5, trojkolový a viackolový koeficient 2.
Od 1.1.2010 platí nový Klasifikačný poriadok, ktorý úplne zrovnoprávnil slovenské a zahraničné turnaje, zaviedol minimálne limity na počty rozdaní a počty účastníkov na zaradenie turnaja pre pridelenie príslušného druhu majstrovských bodov.
Majstrovské body v USA.
Prideľovanie MB na Slovensku bolo inšpirované praxou ACBL, vzhľadom na rádovo menšiu členskú základňu a oveľa menší počet turnajov bolo výrazne zjednodušené. V ACBL okrem vyššie uvedených druhov bodov udeľujú ešte červené body, platinové body a bezfarebné body. Kým na Slovensku sa používa pre všetky druhy turnajov jedna tabuľka prideľovania MB, ACBL má takýchto tabuliek niekoľko a navyše používa rôzne koeficienty zohľadňujúce počet rozdaní v turnaji, kvalitu poľa a rang súťaže. Navyše sa ešte používa stratifikácia. Ak sa súťaže zúčastnia hráči rôznych výkonnostných kategórií, na základe výkonnostnej úrovne sa stanovia dve alebo tri poradia. V prvom poradí sú všetci hráči, v druhom poradí hráči napr. do 500 MB a v treťom poradí hráči napr. do 200 MB. V každom poradí sa pridelia MB najviac do šiesteho miesta a hráč získa MB za to poradie, v ktorom má najviac MB. Takto sa môže stať, že hráč celkovo umiestnený nižšie, získa viac MB než hráč umiestnený vyššie.
Majstrovské body WBF a EBL.
Majstrovské body používajú aj WBF a EBL, ale prideľujú sa len za najvýznamnešie nimi organizované súťaže – Majstrovstvá sveta, Majstrovstvá Európy, Bermuda bowl, atp. Tiež ide o kumulatívne, celoživotné MB, ale vždy na začiatku roka sá hráčovi odráta 15 % jeho majstrovských bodov.

</doc>
<doc id="45513" url="https://sk.wikipedia.org/wiki?curid=45513" title="Karol Lohay">
Karol Lohay

Karol Lohay (* 17. jún 1957, Košice) je slovenský bridžista, medzinárodný majster, súkromný podnikateľ. 
Bridž hrá od roku 1969. Hrával aj prvú šachovú ligu.
V rebríčku majstrovských bodov slovenských bridžistov bol dlhodobo na 1. mieste, stal sa prvým slovenským národným aj medzinárodným majstrom. Podľa rebríčka prepočtu majstrovských bodov je doteraz na prvom mieste. 
V októbri 2007 bol zvolený za člena predsedníctva Slovenského bridžového zväzu.

</doc>
<doc id="45514" url="https://sk.wikipedia.org/wiki?curid=45514" title="Softbal">
Softbal

Softbal () je tímový šport hrávaný najmä v USA a Ázii. Tento šport je veľmi podobný bejzbalu. Princíp je taký istý, ale hrá sa na menšom ihrisku a lopta je väčšia.
Princíp hry.
Softbal je rýchlejšou a dynamickejšou verziou bejzbalu.
Ihrisko.
Ihrisko je iné, ako sme zvyknutí z futbalu, volejbalu, či basketbalu. Má tvar pravouhlého kruhového výseku. Je rozdelené na dve časti, ktoré sa nazývajú vnútorné pole a zadné pole. Vnútorné pole je ohraničené métami.
Méty.
Sú vankúše, ktoré sú od seba vzdialené 18 m. Nazýjú sa podľa poradia 1. méta, 2. méta, 3. méta a domáca méta. Majú štvorcový tvar, domáca méta je päťuholníková. Bežec, ktorý začína na domácej méte, má za úlohu obehnúť ich v tomto poradí a až po tom, ako sa vráti na domácu métu získava bod.
Hráči.
V zápase proti sebe hrajú dve družstvá, z ktorých každé má 9 hráčov.
Útok.
Hráči v poradí od 1 po 9 prichádzajú páliť. Ich cieľom je, ako sme už povedali méty obehnúť v poradí od 1. méty, až po domácu a tým získať bod. Body je možné získať len na pálke - v útoku, nikdy nie v obrane. 
Obrana.
Cieľom hráčov, ktorí sú rozmiestnení po ihrisku je, brániť tým druhým získať bod. Môže sa im podariť hráča z útočiaceho družstva vyradiť z hry (ten už nemá právo postupovať po métach a tým získať bod), ale niekedy sa im to nepodarí a hráč získava méty a po obehnutí všetkých mét bod. Vyradenie hráča útočiaceho družstva sa nazýva aut.
Rozostavenie hráčov v obrane.
Hráči v obrane (teda v poli) nie sú po ihrisku rozmiestnení len tak náhodou. Mnoho skúsenosti a dlhá história doviedla ľudí, ktorí sa softballu venujú, k základným a najlepším umiestneniam hráčov v poli. Každý z nich má aj svoje pomenovanie a číslo.
Aut.
Je viacej možností, ako môžu hráči v obrane vyautovať útočiacich súperov.
Zmena.
Keď sa hráčom v obrane podarí urobiť tri auty nastáva zmena - hráči, čo boli doteraz v obrane idú útočiť a tí, čo útočili idú brániť. Celá takáto výmena sa volá zmena (angl. inning). V normálnom zápase je takýchto zmien 7.

</doc>
<doc id="45515" url="https://sk.wikipedia.org/wiki?curid=45515" title="Chalíl Džibrán">
Chalíl Džibrán

Chalíl Džibrán, , (* 6. január 1883, Bšarri, Libanon – † 10. apríl 1931, New York) bol libanonský básnik, prozaik a výtvarník
V roku 1894 s matkou a súrodencami odišiel do Spojených štátov, ktoré sa mu stali novou vlasťou. Tu vyšla jeho tvorba v angličtine a arabčine. Zomrel v roku 1931 v New Yorku, pochovaný bol podľa svojho želania v rodnej dedine.
Stal sa jedným z najčítanejších autorov 20. storočia. Len v USA sa predalo niekoľko miliónov exemplárov diela "Prorok", ktoré sa na zozname bestsellerov udržalo štyridsať rokov. Príbeh lásky "Zlomené krídla" bol na zozname bestsellerov ešte dlhšie.

</doc>
<doc id="45523" url="https://sk.wikipedia.org/wiki?curid=45523" title="Fačkov">
Fačkov

Fačkov je obec na Slovensku v okrese okrese Žilina.
Poloha.
Nachádza sa na južnom okraji Rajeckej kotliny, na pomedzí Strážovských vrchov a Malej Fatry, pod dominantou regiónu - vrchom Kľak. Cez Fačkov preteká Suchý potok, ktorý v obci ústi do Rajčanky.
Obcou prechádza cesta I/64, spájajúca Žilinu s Prievidzou cez Fačkovské sedlo. Najbližšími mestami sú Rajec () a Rajecké Teplice (), Žilina je vzdialená a Prievidza .
Dejiny.
Prvá písomná zmienka je z roku 1351, spomína sa ako "Luchka" - „osada na lúčke v lese“. Názov obce je odvodený od mena prvého dedičného richtára, ktorý sa volal Fachkó. Obec patrila považskému panstvu, malú časť chotára vlastnili zemani.V obci sa nachádza barokový Kostol svätého Mikuláša postavený v roku 1761, ktorý už prešiel viacerými rekonštrukciami. 
Názov obce sa stáročiami menil: v roku 1471 sa uvádza ako Fachkwa Lhota, v roku 1508 ako Faczkow a v roku 1773 ako Fačkov. Pokým v roku 1598 v obci stálo 35 domov, v roku 1784 to bolo už 126 domov, v ktorých žilo 158 rodín a 1045 obyvateľov. Pri sčítaní ľudu v roku 1828 mal Fačkov 123 domov a 1374 obyvateľov, čím sa radil medzi väčšie sídla. Obyvatelia sa v hornatom kraji zaoberali chovom dobytka a pálením liehu, po vzniku Prvej republiky sa rozšírilo poľnohospodárstvo a lesné hospodárstvo. Počas povstania tu pôsobil Revolučný národný výbor a intenzívnu činnosť v širokom okolí vyvíjali partizáni. 
Turizmus.
Horské prostredie v okolí obce poskytuje široké možnosti na zimnú aj letnú turistiku. Okrem peších turistov sú v oblasti vhodné podmienky na cykloturistiku, v neďalekom Fačkovskom sedle aj na bežecké a zjazdové lyžovanie. 

</doc>
<doc id="45527" url="https://sk.wikipedia.org/wiki?curid=45527" title="Kliper (kozmonautika)">
Kliper (kozmonautika)

Kliper je viacnásobne použiteľná návratová kabína, ktorú projektovala Ruská kozmická agentúra ako náhradu za kozmické lode Sojuz. Životnosť návratovej kabíny mala byť 25 letov alebo 10 rokov. V roku 2006 došlo pre nedostatok financii k zastaveniu celého projektu.
Parametre.
Na obežnej dráhe mala loď Kliper samostatne zostať podľa plánov maximálne 15 dní. V spojení s kozmickou stanicou až 1 rok. Kozmická loď bola projektovaná pre 2 až 6 kozmonautov a až 700 kg nákladu. Veľkou výhodou oproti Sojuzom mala byť tiež lepšia schopnosť bočného manévrovania, čo by umožnilo presnejšie pristávanie.
K mnohonásobne použiteľnej časti kozmickej lode malo byť vždy nutné vyrobiť kompletnú prístrojovú časť vrátane orbitálnej časti, tepelného štítu a padáka návratovej kabíny.
S Kliperom mala byť vyvinutá aj nová nosná raketa Onegia.

</doc>
<doc id="45529" url="https://sk.wikipedia.org/wiki?curid=45529" title="Republika Siedmich spojených nizozemských provincií">
Republika Siedmich spojených nizozemských provincií



</doc>
<doc id="45530" url="https://sk.wikipedia.org/wiki?curid=45530" title="Roskosmos">
Roskosmos

Roskosmos (iné názvy pozri nižšie) je vládna agentúra zodpovedná za ruský vesmírny program a letecký výskum.
Názvy.
Predchádzajúce názvy Roskosmosu boli nasledovné:
Oficiálny názov: 
Poznámka: Ruská vesmírna agentúra Roskosmos používa ako oficiálny názov agentúry dlhý a krátky tvar. Zahraničná odborná literatúra používa krátky tvar, ktorý je všeobecne známy a rozšírený.pozri:
Slovenské názvy:
Dejiny.
Ruská kozmická agentúra pri Vláde RF vznikla po rozpade Sovietskeho zväzu a zrušení sovietskeho vesmírneho programu v roku 1992. Nadviazala na veľa svetových prvenstiev – prvú balistickú raketu, umelú družicu Zeme, prvého kozmonauta na obežnú dráhu, prvý prieskum Mesiaca, Venuše a Marsu. Časom však stratila vedúce miesto na poli dobývania vesmíru, najmä z dôvodu nedostatku financií.
Súčasný program.
Roskosmos prevádzkuje nosné rakety a kozmické lode Sojuz, ktoré sú dopravným prostriedkom posádok na Medzinárodnú vesmírnu stanicu (ISS). Roskosmos je partnerom v programe ISS a prispel základnými modulmi Zaria a Zvezda, ktoré boli potom spojené modulom Unity agentúry NASA. Vyslal už sedem vesmírnych turistov, ktorí zaplatili za let 20 – 40 miliónov amerických dolárov. V niekoľkých programoch tiež úzko spolupracuje s Európskou vesmírnou agentúrou (ESA). Posledný spoločný projekt sa týkal štúdie na novú robotizovanú loď ACTS, ktorá nahradila zamýšľaný projekt malého raketoplánu Kliper. Štúdia však nakoniec zostala iba projektom ESA a Roskosmos začal pracovať na vlastnej kozmickej lodi Oriol. V súčasnosti tiež prebiehajú dokončovacie práce na laboratórnom module Nauka, ktorý má byť v roku 2020 pripojený k stanici ISS. K vyneseniu tohto modulu poslúži raketa Proton-M.
V spolupráci s ESA sa Roskosmos podieľa aj na prieskume Marsu v rámci projektu ExoMars. Na rok 2020 je naplánovaná druhá časť misie, pri ktorej raketa Proton-M dopraví na jeho povrch európske vozidlo a ruský stacionárny modul.
V budúcnosti Roskosmos plánuje rozšíriť ponuku vesmírnych výletov aj na oblet Mesiaca za približne 100 miliónov dolárov. Plánuje tiež návrat na Venušu sondou Venera-D a na Mesiac programom Luna, ktorý pozostáva zo štyroch misií a výstavby robotickej základne na Mesiaci.
Roskosmos sa tiež bude podieľať na výstavbe novej vesmírnej stanice Lunar Orbital Platform – Gateway, ktorá vznikne na obežnej dráhe v blízkosti Mesiaca.
Správa.
Vedenie Roskosmosu sídli v Moskve, ale štarty prebiehajú najmä z kozmodrómu Bajkonur v Kazachstane. Lety kozmických lodí a družíc riadia špecialisti strediska riadenia letov CUP v Koroľove pri Moskve. Na štarty vojenských družíc je primárne určený kozmodróm Pleseck, spravovaný armádou. V prevádzke je tiež zatiaľ jediná rampa pre rakety Sojuz na novom kozmodróme Vostočnyj. Od roku 2011 má Roskosmos k dispozícii jednu rampu na kozmodróme Kourou, ktorá bola vybudovaná v spolupráci s ESA.
Organizácia zamestnáva asi 300 ľudí. Väčšina prác je zabezpečovaná externe. Hlavným dodávateľom je spoločnosť RKK Energija. Tržby spoločnosti za rok 2021 dosiahli 102 miliónov eur.
V roku 2009 prevzal Roskosmos riadenie Strediska prípravy kozmonautov J. A. Gagarina.
Vedenie.
Generálnym riaditeľom Roskosmosu je od 15. júla 2022 Jurij Borisov, ktorý nahradil Dmitrija Rogozina (vo funkcii pôsobil od 24. mája 2018).

</doc>
<doc id="45531" url="https://sk.wikipedia.org/wiki?curid=45531" title="Plavnica">
Plavnica

Plavnica je obec na Slovensku v okrese Stará Ľubovňa.
Polohopis.
Časti obce.
Funduš, Popodstav, Píla, Rurkováne, Hlinik, Ceheľňa, Taborisko,
Vodné toky.
Šambronka, Jasenok
Školstvo.
V Plavnici sa nachádza základná škola s materskou školou v ktorej sa vzdeláva od 1. do 9. ročníka a v materskej škole sú tri triedy. V roku 2013 začala rekonštrukcia a nadstavba školy kvôli veľkému počtu žiakov. V areáli školy je multifunkčné ihrisko s umelou trávou (36x18), telocvičňa, hokejové ihrisko a ihrisko s prírodnou trávou (90x45).
Politika.
Obecné zastupiteľstvo.
Obecné zastupiteľstvo má 9 členov.

</doc>
<doc id="45532" url="https://sk.wikipedia.org/wiki?curid=45532" title="Nizozemská republika">
Nizozemská republika



</doc>
<doc id="45533" url="https://sk.wikipedia.org/wiki?curid=45533" title="Spojené nizozemské provincie">
Spojené nizozemské provincie



</doc>
<doc id="45534" url="https://sk.wikipedia.org/wiki?curid=45534" title="Elias Lönnrot">
Elias Lönnrot

Elias Lönnrot (* 9. apríl 1802, Sammatti, Fínsko – † 19. marec 1884, Sammatii) bol fínsky spisovateľ, filológ a zberateľ ľudovej poézie. Je naznámejší svojim zostavením fínskeho národného eposu Kalevala.
Životopis.
Narodil sa v Sammatti ako syn krajčíra. Študoval medicínu na univerzite v Turku, ale v roku, keď nastúpil, vypukol v meste veľký požiar, pri ktorоm univerzita vyhorela, preto sa ako väčšina ostatných presunul do Helsínk, kde aj roku 1832 promoval. Potom prijal miesto oblastného lekára v Kajaani v severovýchodnom Fínsku. V tom čase tam panoval hladomor, ktorý urýchlil rezignáciu predchádzajúceho lekára a umožnil mladému lekárovi získať toto miesto. Niekoľko nasledujúcich rokov so zlou úrodou viedol k veľkým stratám v populácii. Lönnrot písal listy štátnym úradom, v ktorých žiadal potraviny. Bol jediným lekárom pre asi 4 000 ľudí v jeho oblasti v dobe, kedy bolo lekárov málo a boli drahí a ľudia skôr dôverovali dedinským mastičkárom a miestnym ľahko dostupným liečebným prostriedkom.
Jeho najväčší prínos bol lingvistický a filologický. Zaujímal sa o fínčinu, o ktorej začal písať v roku 1827 a začal zbierať ľudové povesti vidieckеho obyvateľstva svojej doby. Niekoľkokrát vyrazil na cesty, pri ktorých zbieral ľudovú poéziu. Navštevoval aj Laponsko a blízke časti ruskej Karélie. Povesti zobrané pri cestách využil vo svojich knihách vrátane "Kalevaly".
Roku 1860 vydal Lönnrot prvý vo fínskom jazyku napísaný herbár "Flora Fennica — Suomen Kasvisto". Herbár s Th. Saelanom rozšíril a znovu vydal v roku 1866. Kniha obsahovala rastliny, ktoré Lönnrot zobral pri svojich cestách, poznámky o ich použití a opisy kvetov a listov.
Zomrel 19. marca 1884 v Sammatti v Južnom Fínsku.
Fínsky grafik Erik Bruun použil Lönnrotovu podobizeň ako motív na päťstomarkovú bankovku.

</doc>
<doc id="45535" url="https://sk.wikipedia.org/wiki?curid=45535" title="Zoznam fínskych spisovateľov">
Zoznam fínskych spisovateľov



</doc>
<doc id="45537" url="https://sk.wikipedia.org/wiki?curid=45537" title="Štefanovce">
Štefanovce

Štefanovce môže byť:

</doc>
<doc id="45538" url="https://sk.wikipedia.org/wiki?curid=45538" title="Štefanovce (okres Vranov nad Topľou)">
Štefanovce (okres Vranov nad Topľou)

Štefanovce sú obec na Slovensku v okrese Vranov nad Topľou.
Polohopis.
Štefanovce ležia na južnom okraji Nízkych Beskýd v doline pravostranného prítoku Ondavky. Nadmorská výška v strede obce je a v chotári 170 Mierne členitý povrch chotára tvoria horniny bradlového pásma a centrálnokarpatský flyš. Svahy a zarovnané chrbty sú pokryté svahovými hlinami.
Dejiny.
Obec je doložená v roku 1479 vo forme Sthefanocz, neskôr ako Stefanowcze 1773; Stefanovce, po maďarsky Stefanóc, Istvántelke. Patrila panstvu Humenné, v roku 1557 mala 4 porty. Koncom 16. storočia ju dosídlili na zákupnom práve. V roku 1715 mala z 18 domácností 6 obývaných, v roku 1787 mala obec 38 domov a 273 obyvateľov, v roku 1828 mala 36 domov a 250 obyvateľov. V 18. storočí boli zemepánmi Sirmaiovci i Barkóciovci, ktorí si tunajšie majetky udržali do 20. storočia. V predvojnovom období sa obyvatelia zaoberali poľnohospodárstvom. V rokoch 1944-1945 sa zúčastnili v partizánskych bojoch. Boli zamestnaní v Strážskom, Humennom, Hencovciach a Košiciach. Časť pracovala ako súkromne hospodáriaci roľníci.
Obyvateľstvo.
Počet obyvateľov k 31.12.2009 bol 107, z toho 50 mužov a 57 žien.

</doc>
<doc id="45540" url="https://sk.wikipedia.org/wiki?curid=45540" title="ELO (rating)">
ELO (rating)

ELO alebo koeficient Elo alebo Elo rating je spôsob hodnotenia relatívnej výkonnosti hráčov v mentálnych športoch, napríklad v šachu alebo v go.
ELO šach.
Elo system je spôsob na určenie relatívnej výkonnosti hráča. Pôvodne bolo určené pre šachovú hru. Nazýva sa podľa svojho autora Árpáda Élőa (1903-1992), amerického profesora fyziky maďarského pôvodu. Hlavný predpoklad profesora Élőa bol, že výkonnosť všetkých šachistov predstavuje náhodnú premennú s normálnym rozdelením. Hoci hráč môže hrať výrazne lepšie alebo horšie každú jednu partiu, Élő predpokladal, že stredná hodnota výkonnosti daného hráča sa mení len veľmi pomaly s časom. Výkonnosť môže byť odvodená len od počtu výhier, remíz a prehier. Podľa aktuálneho ELA hráča a priemerneho ELA jeho súperov v turnaji sa dá určiť predpoklad, koľko bodov by mal daný hráč získať. V prípade, že získa viac bodov ako ratingový systém očakáva, jeho ELO sa úmerne zvýši. V prípade, že nedosiahne predpokladaný bodový zisk, ELO sa upraví smerom nadol. V USA bolo ELO zavedené v roku 1959, FIDE ho prijala v roku 1970.
ELO go.
Podobne ako v šachu v hre go sa používa aj Elo hodnotenie.
20. kyu má 100 Elo, každá vyššia trieda má o 100 Elo viac, 1. kyu má 2000 Elo, 7. dan 2700 Elo.
Škála pre profesionálne dany je odstupňovaná po 30 Elo, 1p=2700 Elo až po 9p=2940 Elo. Kým Elo kolíše podľa aktuálnej výkonnosti, dosiahnutá majstrovská trieda hráčovi zostáva doživotne. Keď sa stretnú dvaja hráči s rovnakým Elo, víťazovi sa priráta 7.5 Elo bodov, porazenému sa 7.5 Elo bodov odráta. 
ELO bridž.
V minulosti sa ELO hodnotenie používalo aj v niektorých bridžových zväzoch. Vzhľadom na náročnosť jeho prepočítavania v bridži (keď sa hrá párový turnaj, tak pár hrá okrem súperov pri stolíku, aj proti celému poľu) a výsledok je ovplyvnený aj výkonom spoluhráča, sa v súčasnosti ELO v bridži nepoužíva. V skutočnosti by však lepšie kvantifikovalo výkonnostnú úroveň hráčov, než jednoduchšie systémy, ako sú napríklad majstrovské body, ktoré nijako nezohľadňujú výkonnostnú úroveň súperov.

</doc>
<doc id="45542" url="https://sk.wikipedia.org/wiki?curid=45542" title="Vrbová nad Váhom">
Vrbová nad Váhom

Vrbová nad Váhom () je obec na Slovensku v okrese Komárno. 
Šport.
Miestne futbalové družstvo hrá v prvej triede MO Komárno

</doc>
<doc id="45549" url="https://sk.wikipedia.org/wiki?curid=45549" title="Tatry (bridž)">
Tatry (bridž)

Tatry je pôvodný slovenský licitačný systém, ktorého autorom je Ivan Tatranský. 

</doc>
<doc id="45550" url="https://sk.wikipedia.org/wiki?curid=45550" title="Ivan Tatranský">
Ivan Tatranský

Ivan Tatranský (* 16. január 1934, Trenčianska Teplá) je slovenský chemický inžinier, šachista a hráč bridžu.
Zaoberal sa skladaním šachových problémov. Po asi 10–ročnej činnosti zanechal kompozičný šach a začal sa venovať bridžu. Je autorom licitačného systému Tatry. Je vicemajstrom otvorených majstrovstiev Slovenska v bridži v súťaži družstiev za rok 2005. Bol členom predsedníctva Slovenského bridžového zväzu do októbra 2008.
Je autorom loga Slovenského bridžového zväzu.

</doc>
<doc id="45551" url="https://sk.wikipedia.org/wiki?curid=45551" title="Halton Arp">
Halton Arp

Halton Christian Arp (* 21. marec 1927, New York, USA† 28. december 2013, Mníchov, Nemecko) bol americký astronóm, ktorý sa zaoberal najmä červeným posunom kvazarov. Pracoval v hvezdárňach Mount Wilson a Palomar Observatory ako žiak Edwina Hubblea.

</doc>
<doc id="45553" url="https://sk.wikipedia.org/wiki?curid=45553" title="Zálesie">
Zálesie

Zálesie môže byť :

</doc>
<doc id="45555" url="https://sk.wikipedia.org/wiki?curid=45555" title="Financie (finančné vzťahy)">
Financie (finančné vzťahy)

Financie sú:
Zjednodušene možno povedať, že financie sú správa (manažment) - nie len podnikových - peňažných prostriedkov resp. príslušná náuka či teória.
Finančné vzťahy.
Finančné vzťahy sa niekedy označujú aj pojmom peňažné transakcie. Finančné vzťahy súvisia so vznikom tovarovo-peňažných vzťahov a predstavujú peňažný styk medzi ekonomickými subjektmi v trhovej ekonomike. Činnosť realizácie finančných vzťahov sa považuje za financovanie.
Oblasti financií.
Financie je možné rozdeliť na viaceré oblasti:
Finančné odbory.
Tieto finančné odbory obsahujú teoretický základ a nástroje, ktoré majú za úlohu uľahčiť finančné rozhodnutia. 
ekonómie, ktorá sa sústreďuje na vplyv reálnych ekonomických faktorov na finančné premenné ako napríklad úrokové sadzby, cenová hladina… Zaoberá sa hlavne určovaním hodnoty finančných (akcie, obligácie, opcie…) alebo reálnych (spoločnosti, nehnuteľnosti) aktív, fungovaním kapitálových trhov, finančnými inštitúciami a reguláciou (trhu, inštitúcií…).

</doc>
<doc id="45559" url="https://sk.wikipedia.org/wiki?curid=45559" title="Švajčiarsky systém (bridž)">
Švajčiarsky systém (bridž)

Švajčiarsky systém alebo dánsky systém alebo hovorovo švajčiar je jeden zo spôsob organizácie turnaja družstiev v bridži. Používa sa, ak je výrazne väčší počet štartujúcich družstiev, než počet kôl, na ktorý sa turnaj bude hrať. Tento systém bol s malými obmenami prevzatý z organizácie šachových družstevných súťaží. 
Pravidlá.
Priebežne poradie sa stanovuje takto: 1. Súčet VP 2. Rozdiel Impov 3. Podiel Impov.
Konečné poradie sa buď stanoví rovnakým spôsobom, alebo v prípade rovnosti VP sa za druhé kritérium vezmú vzájomné zápasy.
Pokiaľ v poslednom kole družstvo na prvom mieste má taký náskok, že ho už nik nemôže dobehnúť, hrá na poslednom stole proti poslednému družstvu a na prvých dvoch stoloch hrajú družstvá na 2. až 5. mieste, ak je nepárny počet družstiev, tak v poslednom kole nehrá.
V jednotlivých súťažiach sa pravidlá švajčiarskeho systému môžu v jednotlivostiach líšiť.

</doc>
<doc id="45561" url="https://sk.wikipedia.org/wiki?curid=45561" title="Barometer (bridž)">
Barometer (bridž)

Barometer je taký spôsob organizácie párového turnaja, v ktorom sa po každom kole vyhodnotia odohrané rozdania a do ďalšieho kola nastupujú voči sebe páry takto: 1-2, 3-4, 5-6, ... (na prvom mieste sú uvedené páry linky sever).
Môže sa stať, že súperi budú hrať proti sebe viackrát po sebe. Z organizačných dôvodov sa môže barometer organizovať tak, že prvé dve kolá sa hrá podľa náhodného losu, v ďalších kolách sa hrá podľa poradia po predposlednom kole. Je to kvôli tomu, aby sa nemuselo čakať na vyhodnotenie kola.
Tento spôsob organizácie turnaja je veľmi náročný na počet krabíc, pre každé kolo musia byť dopredu pripravené krabice s rozdaniami pre každý stôl. Ak sa hrá napríklad 9 kolový barometer na 25 stoloch 
s tromi rozdaniami v jednom kole, musí byť k dispozícii 25x9x3 krabíc t. j. 675 krabíc, v prípade spriahnutých stolov (tri stoly zdieľajú 3 krabice) 225 krabíc. V prípade klasicky organizovaného turnaja by stačilo iba 54 krabíc.
Systémom Barometer sa hráva hlavne na online turnajoch na internete, hráči okamžite vedia, ako na tom sú a prináša to adrenalínové napätie, hlavne hráčom hrajúcim na popredných stoloch.

</doc>
<doc id="45562" url="https://sk.wikipedia.org/wiki?curid=45562" title="Šachová olympiáda">
Šachová olympiáda

Šachová olympiáda je šachová súťaž národných týmov, od roku 1927 s dvoma výnimkami organizovaná Medzinárodnou šachovou federáciou (FIDE). Aj keď je FIDE členom Medzinárodného olympijského výboru, nejde o súčasť bežných Olympijských hier, ale o nezávislú športovú súťaž. V otvorenej kategórii môžu štartovať muži aj ženy.
Otvorená súťaž sa od roku 1950 koná pravidelne v párnych rokoch. V rokoch 1957 až 1974 sa konalo päť olympiád iba pre ženské družstvá. V roku 1972 a od roku 1976 je olympiáda organizovaná formou dvoch turnajov v jednom mieste pre otvorenú kategóriu a pre ženské týmy.
Dejiny šachovej olympiády.
Zrodenie šachovej olympiády.
Prvá Šachová olympiáda bola neoficiálna. Pre letné Olympijské hry v roku 1924 bol podniknutý pokus zahrnúť šach do olympijských športov. K tomu však nedošlo, pretože sa nepodarilo rozlíšiť amatérskych a profesionálnych hráčov.
Ako letná Olympiáda 1924 tak 1. neoficiálna Šachová olympiáda sa konali v Paríži. Dňa 20. júla 1924 v záverečnom dni Šachovej olympiády došlo k vytvoreniu šachovej federácie FIDE.
FIDE zorganizovala prvú oficiálnu Šachovú olympiádu v roku 1927 v Londýne. Olympiáda sa potom konala v nepravidelných intervaloch až do 2. svetovej vojny a od roku 1950 sa koná pravidelne každé dva roky.

</doc>
<doc id="45564" url="https://sk.wikipedia.org/wiki?curid=45564" title="Časová preferencia">
Časová preferencia

Časová preferencia je jedným zo základných konceptov financií.
Časová preferencia za zakladá na predpoklade, že ľudia (ceteris paribus) radšej disponujú určitou sumou peňazí dnes ako zajtra. Preto, keď sa niekto rozhodne uložiť svoje peniaze do banky (na účet, kde s nimi nemôže voľne disponovať napríklad termínovaný vklad), žiada kompenzáciu vo forme úroku. Rovnako aj peniaze získané dnes majú vyššiu hodnotu ako peniaze získané v budúcnosti, pričom rozdiel zodpovedá úroku, ktorý tieto peniaze mohli počas daného obdobia priniesť. Ak napríklad 90 EUR oddnes za rok spolu z úrokmi dosiahne hodnotu 100 EUR, tak hodnota 100 EUR vyplatených za rok je dnes 90 EUR. Tento proces sa nazýva aktualizácia a dnešná hodnota budúcich príjmov sa nazýva súčasná hodnota.

</doc>
<doc id="45565" url="https://sk.wikipedia.org/wiki?curid=45565" title="Transneptúnsky objekt">
Transneptúnsky objekt

Transneptúnsky objekt (TNO) alebo objekt Edgeworthovho–Kuiperovho pásu (najvnútornejšia časť Oortovho oblaku Slnka, objekt Kuiperovho pásu = KBO, Edgeworthov–Kuiperov pás = EKP). Pre takýto objekt musí platiť, že väčšina jeho dráhy musí byť za dráhou planéty Neptún. V podstate ide o akýkoľvek objekt, či už planétku alebo kométu. V tejto vzdialenosti od Slnka sa tieto objekty správajú takmer identicky a preto ich nie je možné od seba rozlíšiť, iba na základe excentricity dráhy a vzdialenosti perihélia.
Doteraz sa nepodarilo pozorovať kométu za dráhou Neptúnu, preto sa planétky za dráhou Neptúna nazývajú objekty Edgeworthovho–Kuiperovho pásu. Najznámejším predstaviteľom týchto objektov je trpasličia planéta Pluto. O týchto objektoch nebolo veľa známe (hmotnosti a veľkosti iba tušíme), preto NASA rozbehla misiu New Horizons ktorá mala za úlohu navštíviť Pluto a v ideálnom prípade aj niektoré z objektov KBO. Sonda odštartovala 19. januára 2006, prelet okolo Pluta zrealizovala 14. júla 2015 a prelet okolo KBO 486958 Arrokoth 1. januára 2019. Do decembra 2023 sonda objavila celkovo približne 100 KBO a preletela dostatočne blízko okolo zhruba 20 z nich, aby zachytila ​​charakteristiky, ako je tvar, rotačná perióda, možné mesiace a zloženie povrchu.
Prvý registrovaný TNO (okrem Pluta a jeho mesiaca Cháron) je transneptúnsky objekt 15760 Albion.
Transneptúnske objekty sa delia do troch skupín:
S pribúdajúcim časom narastá aj počet objavených KBO. V roku 2005 presiahol ich počet 200 a každý štvrťrok pribudne do zoznamu asi 6 nových objavov. Je to zásluha mnohých pozorovacích programov a zdokonalenia sledovacích techník. V objavoch môžeme nájsť aj objekty s veľkosťou porovnateľnou ako Pluto (prípadne väčšou) a nie je pochýb, že v dohľadnej dobe týchto objavov ešte pribudne. To nakoniec viedlo k strate štatútu planéty pre Pluto.
Zoznam Transneptúnskych objektov.
Čiastočný zoznam pomenovaných a očíslovaných transneptúnskych objektov: Zoznam transneptúnskych objektov

</doc>
<doc id="45567" url="https://sk.wikipedia.org/wiki?curid=45567" title="Vojenský obvod">
Vojenský obvod

Vojenský obvod je územie stanovené vládou, kde správu vykonáva rezort obrany. V právnom poriadku Slovenskej republiky (SR) sa ním rozumie územný a správny celok slúžiaci na zabezpečenie úloh obrany štátu. Zriaďovanie, zmeny, rušenie vojenských obvodov, ich správu, právne pomery k nehnuteľnostiam a pobyt na ich území upravuje zákon Národnej rady SR č. 281/1997 Z. z. o vojenských obvodoch v znení neskorších predpisov.
Územie vojenského obvodu tvorí jeho katastrálne územie alebo súhrn katastrálnych území, ak sa vojenský obvod delí na časti, ktoré majú vlastné katastrálne územie. Nehnuteľnosti a práva k nim a právo k vodám na území vojenského obvodu môžu byť iba vo vlastníctve štátu. Na území vojenského obvodu Ministerstvo obrany SR (MO SR) okrem úloh na zabezpečenie obrany štátu plní aj úlohy štátnej správy, obce a okresného úradu na úseku katastra nehnuteľností. Na vstup na územie vojenského obvodu sa vyžaduje povolenie, ktoré vydáva MO SR.
Na území Slovenska sú tri vojenské obvody, v ktorých sú zriadené tieto vojenské výcvikové priestory (VVP): 
Vojenské obvody sú majetkovoprávne vyrovnané.

</doc>
<doc id="45568" url="https://sk.wikipedia.org/wiki?curid=45568" title="Lešť (vojenský obvod)">
Lešť (vojenský obvod)

Lešť je vojenský obvod na Slovensku v okrese Zvolen. Vojenský obvod Lešť bol územne totožný s vojenským výcvikovým priestorom Lešť. K 1. júlu 2008 bol Vojenský útvar 4558 Lešť zrušený a prešiel do podriadenosti Ústavu špecialneho zdravotníctva a výcviku Ministerstva obrany SR. V roku 2013 bol prednostom obvodného úradu vojenského obvodu pplk. Ing. Štefan Pomoty.
V Lešti sa nachádza aj Výcvikové centrum HaZZ Lešť. Jeho súčasťou je niekoľko trenažérov. V Lešti trénujú aj dobrovoľní hasiči.
Dejiny.
Vojenský priestor vznikol v katastroch obcí Turie Pole a Lešť pôvodne v roku 1923 ako delostrelecká strelnica. V roku 1932 bol priestor označovaný ako vojenský výcvikový tábor. Cez druhú svetovú vojnu bola lokalita v Oremovom laze využívaná ako koncentračný a pracovný tábor pre židovské obyvateľstvo. Po vypuknutí SNP tu sídlil výcvikový tábor pod vedením majora delostrelectva A. Kordu.
Vojenský priestor bol oficiálne zriadený v roku 1950 a v nasledujúcom roku došlo k vysídleniu obcí Turie Pole a Lešť.
Po vpáde vojsk Varšavskej zmluvy do Česko-Slovenska v roku 1968 bol na Oremovom laze umiestnený 30. tankový prápor a 144. protilietadlový raketový pluk, oba ako súčasť 30. gardovej motostreleckej divízie sídliacej vo Zvolene, prislúchajúcej do Strednej skupiny sovietskych vojsk. Ako objekty sú uvádzané: „"sklady pohonných hmôt Pereš, Vojenský výcvikový priestor Riečky-Košová, tankodrom, garážový dvor, Vojenský výcvikový priestor-hlavný tábor, sídlisko Družba, muničný sklad Močiarka, autodrom nad hlavným táborom, Slávia-Pavlíkov Laz, tankodrom Kozí Vrch, strelnica Kamenný Vrch, tanková strelnica, táborište Broškov prameň, pechotná strelnica Buťová."“

</doc>
<doc id="45573" url="https://sk.wikipedia.org/wiki?curid=45573" title="Mikroregión nad Holeškou">
Mikroregión nad Holeškou

Mikroregión nad Holeškou je mikroregión v okrese Piešťany, má 14 členov, z toho 13 obcí a jednu inštitúciu (Stredná odborná škola Rakovice). 
Patria sem tieto obce:
Bol založený 26. júla 2000 ako záujmové združenie "Spoločenstvo mikroregiónu nad Holeškou". V roku 2004 bol názov zmenený na Mikroregión nad Holeškou. V júni 2001 bola za člena prijatá Združená stredná škola poľnohospodárska v Rakoviciach, kde je aj sídlo mikroregiónu.
Základnou myšlienkou pre vznik mikroregiónu bol rozvoj spoločenského, kultúrneho, ekonomického a hospodárskeho života. Mikroregión územno - správne patrí do Trnavského kraja, okresu Piešťany a rozprestiera sa na území prechádzajúcom od Podunajskej nížiny až na svahy Malých Karpát. Potok Holeška, ktorý preteká územím, je zároveň jedným z integrujúcich prvkov myšlienky vzniku mikroregiónu. Priaznivé pôdne a klimatické pomery zaraďujú región k oblastiam s najvyšším poľnohospodárskym potenciálom. Kontinuita v poľnohospodárskej výrobe sa zachovala až po súčasnosť.
Mikroregión nad Holeškou sa svojou činnosťou zameriava hlavne na:

</doc>
<doc id="45578" url="https://sk.wikipedia.org/wiki?curid=45578" title="Slovenská bridžová liga">
Slovenská bridžová liga

Slovenská bridžová liga skratka SBL sa na Slovensku hrá od roku 2003. Je to súťaž 4-8 členných družstiev. 
Model ligy od roku 2012.
Prvú ligu hrá 8 družstiev systémom každý s každým, štartovné čísla sú pridelené podľa výsledkov predchádzajúceho ročníka, na jarnom sústredení v poslednom kole hrá 1. proti 2., 3. proti 4. atď. z predchádzajúceho ročníka. Jesenné sústredenie sa hrá tiež systémom každý s každým, v poslednom kole hrá 1. proti 2. atď. podľa výsledkov jarnej časti.
Model ligy v roku 2011.
V roku 2011 sa 1. liga rozšírila zo 6 na 8 družstiev. O tieto dve nové miesta sa hrala baráž v Žiline, ktorej sa zúčastnili družstvá z 5. a 6. miesta 1. SBL 2010 a družstvá z 2. miesta 2. SBL Východ a Západ.
Prvá SBL sa hrá v dvoch fázach. V jarnej fáze sa hrá systémom každý s každým na 20 rozdaní v zápase. V jesennej fáze družstvá na 5. až 8. mieste hrajú znova systémom každý s každým a poslední dvaja zostúpia do 2. ligy. Družstvá na 1. - 4. mieste hrajú KO systémom, semifinále na 40 rozdaní a finále na 64 rozdaní, zápas o 3. a 4. miesto na 40 rozdaní. Semifinále hrajú 1:4 a 2:3.
Výsledky 1. SBL 2011.
Jarné sústredenie I. SBL
Model ligy od roku 2007.
V roku 2007 sa SBL rozdelila na Prvú a Druhú ligu. 
Prvá liga.
V prvej lige bolo 6 družstiev. Tieto spolu hrajú systémom každý s každým, družstvá sa stretnú dvakrát, raz ako domáci a raz ako hostia. Zápasy sa hrajú na 20 rozdaní. Posledné dve družstvá z prvej ligy zostupujú a víťazi druhej ligy postupujú.
V r. 2007 sa do prvej ligy hrala kvalifikácia v dvoch konferenciách Východ a Západ, z každej konferencie postúpili do prvej ligy tri družstvá. 
Kvalifikácia.
Do kvalifikácie do Prvej ligy sa prihlásilo 18 družstiev. Bratislavská divízia 6, Severozápadná 3 - tieto divízie tvorili Západnú konferenciu.
Košická divízia 5, Michalovská divízia 4 - Východná konferencia. 
Výsledky kvalifikácie sú na adrese 
Do prvej ligy postúpili:
Výsledky 1. SBL 2008.
Do druhej ligy zostúpili družstvá Laurus a Lipa. Družstvá Boros a Laurus mali rovnaký počet VP, ich vzájomné zápasy skončili 16:14 a 14:16, o konečnom poradí rozhodol súčet Impov.
Na druhom sústredení hralo družstvo Lipa veľmi oslabené, nastúpil zaň ako náhradník začiatočník, čo čiastočne znehodnotilo súťaž.
Výsledky 1. SBL 2009.
Výsledková listina
V roku 2011 bude 1. SBL rozšírená na 8 družstiev, družstvá z 5. a 6. miesta budú hrať baráž s družstvami na druhých miestach v druhej lige Východ a Západ.
Výsledky 1. SBL 2010.
Celkové výsledky
Druhá liga.
Druhá liga je rozdelená na dve regionálne druhé ligy - Východ a Západ.
Druhá liga je otvorenou súťažou, do ktorej sa môže prihlásiť ľubovoľné slovenské družstvo, hráči družstva nemôžu byť zároveň hráčmi prvoligového družstva. Víťazi Druhej ligy postupujú do Prvej ligy.
Výsledky 2. ligy 2007.
V roku 2007 sa do druhej ligy Západ prihlásilo 6 družstiev a do druhej ligy Východ 8 družstiev.
Východ.
Do I. ligy postúpili družstvá Lipa a Klasik.
Výsledky 2. ligy 2008.
V roku 2008 sa do druhej ligy Západ prihlásilo 5 družstiev a do druhej ligy Východ 7 družstiev.
Výsledky II. ligy 2009.
II. ligu Východ hralo 7 družstiev. S prevahou vyhralo družstvo Laurus, ktoré sa po roku vrátilo do I. ligy.
Do II. ligy Západ sa prihlásilo 7 družstiev, dve družstvá však po jarnej časti odstúpili, pričom mali po jednom nedohratom zápase z jarnej časti, takže ich zápasy boli anulované.
Model ligy v rokoch 2004-2006.
Vzhľadom na pomerne úzku členskú základňu a zníženie cestovných nákladov, bola SBL v rokoch 2004-2006 otvorenou súťažou, do ktorej sa mohlo prihlásiť ľubovoľné slovenské bridžové družstvo a nemuselo sa do nej kvalifikovať. SBL sa hrala v dvoch konferenciách a štyroch divíziách. V divíziách sa hralo systémom každý s každým, prví dvaja z divízie postúpili do K.O. zápasov v rámci konferencie, prvý z jednej divízie proti druhému z druhej divízie a naopak. Víťazi hrali o prvé a druhé miesto v rámci konferencie, porazení hrali o tretie a štvrté miesto v rámci konferencie. 
Prví dvaja z konferencií postúpili do celoslovenského finále, kde sa znova hralo K.O. systémom, víťaz konferencie proti druhému z druhej konferencie a naopak. Víťazi hrali superfinále a porazení hrali o tretie a štvrté miesto.
Model ligy v roku 2003.
V roku 2003 sa hralo systémom každý s každým na 32 rozdaní, ligu hralo 10 družstiev.
Bridžová liga v Česko-Slovensku.
Počas existencie Česko-Slovenska sa nehrala slovenská liga. Slovenské družstvá hrávali v českej druhej lige, v Moravskej skupine. Bratislavské družstvo sa prebojovalo do Prvej ligy a dlhodobo sa v nej udržalo a umiestňovalo sa na popredných miestach. Košické družstvo sa do Prvej ligy dvakrát prebojovalo, ale vždy po roku z nej zostúpilo.

</doc>
<doc id="45579" url="https://sk.wikipedia.org/wiki?curid=45579" title="Medzinárodné majstrovstvá Slovenska (bridž)">
Medzinárodné majstrovstvá Slovenska (bridž)

Medzinárodné majstrovstvá Slovenska alebo Otvorené majstrovstvá Slovenska alebo Open Slovakia alebo tiež Veľká cena Vysoké Tatry je pravidelné bridžové podujatie na Slovensku. Sú to otvorené majstrovstvá Slovenska párov a družstiev v bridži. Konajú sa na jeseň v Poprade, spočiatku sa konávali v Tatranských Zruboch. Okrem slovenských bridžistov sa ho pravidelne zúčastňujú Česi, Poliaci, Ukrajinci a Maďari, sporadicky sa vyskytujú aj bridžisti z iných krajín. 
Otvorené majstrovstvá Slovenska sa konávali na záver Bridžového týždňa v Tatrách, počas ktorého sa každý večer hral nejaký bridžový turnaj.
V roku 2007 sa párového turnaja Open Slovakia zúčastnili manželia Quinnovci. Pani Shawn Quinnová v roku 2000 viedla svetový rebríček bridžistiek. 
V roku 2009 sa podujatie presťahovalo z Tatranských Zrubov do Popradu a Tatranské bridžové týždne sa prestali konať.
Keď boli Košice hlavným mestom kultúry, podujatie sa na jeden rok presťahovalo do Košíc, nadväzovalo na Hry malých bridžových federácií.

</doc>
<doc id="45581" url="https://sk.wikipedia.org/wiki?curid=45581" title="VC Vysoké Tatry (bridž)">
VC Vysoké Tatry (bridž)



</doc>
<doc id="45583" url="https://sk.wikipedia.org/wiki?curid=45583" title="Merací prístroj">
Merací prístroj

Merací prístroj je zariadenie určené na meranie hodnoty nejakej fyzikálnej veličiny. Čiže, merací prístroj je zariadenie, resp. meradlo, ktoré slúži na prevod meranej fyzikálnej veličiny na merateľný údaj. 
Napríklad na meranie dĺžky sa používa mikrometer, uhla - uhlomer, hmotnosti - váhy.
Technický opis.
Merací prístroj môže pozostávať z viacerých častí:
Klasifikácia meracích prístrojov.
Meracie prístroje klasifikujeme podľa rôznych kritérií:
Externé odkazy.
Meracie prostriedky (zdroj, z ktorého pôvodne čerpal tento článok)Meracie prístroje pre priemysel (zdroj, z ktorého pôvodne čerpal tento článok)Vlastnosti meradiel a meracích prístrojov

</doc>
<doc id="45584" url="https://sk.wikipedia.org/wiki?curid=45584" title="Newfoundland">
Newfoundland

Newfoundland je veľký ostrov pri severovýchodnom pobreží Severnej Ameriky. Patrí ku kanadskej provincii Newfoundland a Labrador. Rozlohou je 15. najväčší ostrov na svete. Najväčším a zároveň hlavným mestom provincie je St. John's, nachádzajúci sa na juhovýchodnom pobreží ostrova. Na ostrove žije približne 485 000 obyvateľov (podľa sčítania v roku 2001).

</doc>
<doc id="45588" url="https://sk.wikipedia.org/wiki?curid=45588" title="Felix Slováček">
Felix Slováček

Felix Slováček (* 23. máj 1943, Zlín) je český klarinetista, saxofonista, hudobný skladateľ a dirigent. Uplatnil sa aj ako interpret klarinetového klasického repertoáru. 
Jeho manželkou je česká herečka, speváčka a moderátorka Dagmar Patrasová, dcéra René je herečka.

</doc>
<doc id="45589" url="https://sk.wikipedia.org/wiki?curid=45589" title="Elvíra Antalová">
Elvíra Antalová

Elvíra Antalová (* 21. október 1924, Zlaté Moravce – † apríl 2011) bola slovenská maliarka.
Od portrétovej maľby prešla ku krajine, zátišiu a figurálnym obrazom expresívne psychologizujúceho poňatia. Tvorí aj gobelíny.

</doc>
<doc id="45597" url="https://sk.wikipedia.org/wiki?curid=45597" title="Anémia">
Anémia

Anémia alebo chudokrvnosť je definovaná znížením koncentrácie hemoglobínu v 1 litri periférnej krvi na hodnotu nižšiu ako 135 g u mužov a menej ako 120 g u žien. Nižšia hodnota hemoglobínu je sprevádzaná zníženým hematokritom (pomer hemoglobínu k celkovému objemu krvi) a poklesom počtu erytrocytov. Anémia je syndróm, na vzniku ktorého sa podieľajú viaceré príčiny. Možno ju definovať ako poruchu prenosu kyslíka tkanivám. Kyslík je dodávaný tkanivám po naviazaní na hemoglobín, ktorého množstvo je znížené a tým vzniká tkanivová hypoxia (nedostatok kyslíka).
Prejavy.
Prejavom je bledosť kože, únavnosť, bolesti hlavy, neprospievanie, nechutenstvo, zvýšenie pulzu, pocit búšenia srdca, dýchavica, môže sa vyskytnúť aj kolaps. Žltačka sprevádza náhly vznik anémie z rozpadu červených krviniek.
Diagnostika.
Diagnózu anémie možno stanoviť iba z vyšetrenia krvi a to stanovením hladiny hemoglobínu, počtu a veľkosti červených krviniek, prípadne hladiny bilirubínu pri rozpade krviniek. Krvný náter je nutný pre mikroskopické hodnotenie tvaru, veľkosti, hustoty všetkých zložiek krvných elementov.
Anémia z nedostatku železa (nedostatočného prívodu, poruchy jeho vstrebávania alebo zlého využitia) sa diagnostikuje stanovením hladiny železa v sére/krvi, prípadne zásobného železa ferritínu. Železo sa totiž v krvi nachádza v dvoch formách: ako viazané (funkčne využité) a zásobné. Železo obsahuje napríklad materské mlieko, niektoré druhy zeleniny a ovocia, mäso. Železo sa dostane cez sliznicu čreva do krvi a do krvotvorných orgánov. Železo z rastlinných zdrojov sa vstrebáva výrazne menej ako z mäsa. Rozlišujeme dve cesty absorpcie (vstrebávania) železa cez sliznicu čreva do krvi.
Liečba anémie z nedostatku železa.
Pozostáva z dodávky železa vo forme tabliet, niekedy aj v injekčnej forme. Pri dopĺňaní železa produktami s obsahom len nehémového železa sa v dôsledku zlého vstrebávania používajú vysoké dávky anorganického železa najčastejšie je to síran železnatý alebo iné soli železa. To vedie k tomu, že v tráviacom trakte potom zostávajú veľké zvyšky nevstrebaného železa a tieto môžu spôsobovať zažívacie ťažkosti ako bolesti brucha, zápcha, nevoľnosť, hnačka. Najefektívnejšie ako si doplniť železo je využiť ako zdroj železa hémové železo. Dostupné sú už aj produkty s obsahom hémového železa v tablete. Tým, že sa táto forma výrazne lepšie absorbuje, dovoľuje používať výrazne nižšie ale postačujúce denné dávky železa. Hémové železo je telu prirodzená forma, nespôsobuje zažívacie ťažkosti.
Iné príčiny vzniku.
Chudokrvnosť môže vznikať aj z iných nedostatkov, napríklad z nedostatku medi, nedostatku kyseliny listovej (lek. megaloblastická anémia), vrodená perniciózna anémia, anémia z nedostatku časti B vitamínov a iné. Vrodené anémie majú príčinu v poruche krvotvorných orgánov, ako kostná dreň; môže byť združená s inými vrodenými chybami a vyžaduje zložité diagnostické hodnotenie a liečbu. Anémie ako sprievodné ochorenie iných základných ochorení sú väčšinou spojené s poruchami imunity alebo hormonálneho riadenia a ich diagnostika a liečba sú závislé od základného ochorenia. Anémie zo zvýšenej straty krvi, či červených krviniek môžu byť vyvolané rozpadom zapríčineným rôznymi príčinami. Vykrvácanie je zapríčinené vonkajšou príčinou, ako úraz, a prejavy sú časove oddialené. Rozpad krviniek môže byť zapríčinený liekmi, chorobami (napríklad vírusové a infekčné choroby), otravnými látkami (napríklad živočíšne jedy). Poruchy červeného krvného farbiva bývajú vrodené a vedú nielen k zmene jeho hladiny, ale aj jeho zloženia. Všetky druhy vzácnych foriem vyžadujú zložitú diagnostiku a terapiu.

</doc>
<doc id="45598" url="https://sk.wikipedia.org/wiki?curid=45598" title="Majstrovstvá sveta juniorov v bridži 2006">
Majstrovstvá sveta juniorov v bridži 2006

Majstrovstvá sveta juniorov párov v bridži 2006 sa konali v Piešťanoch v dňoch 30. 6.2. 7. 2006 v hoteli Sĺňava. Usporiadal ich Slovenský bridžový zväz v spolupráci s Európskou bridžovou ligou a Svetovou bridžovou federáciou.
Majstrovstiev sveta sa zúčastnilo 420 hráčov z 34 krajín a piatich geografických zón WBF. Súťažilo sa v dvoch kategóriách:
Hrali sa štyri kolá po 28 rozdaní. Na všetkých stoloch sa hrali naraz tie isté rozdania. Výsledky sa nezapisovali do zápisových lístkov ale pomocou zariadenia Bridgemate sa prenášali priamo do centrálneho počítača a okamžite boli vyhodnocované.
Školáci.
Súťaže školákov sa zúčastnilo 68 párov. Dominovali Poliaci, ktorí v prvej desiatke obsadili 5 miest z toho prvé a druhé miesto. Slovensko reprezentovali dva páry
Poradie na prvých troch miestach:
Juniori.
Súťaže juniorov sa zúčastnilo 142 párov. Slovensko reprezentovali tri páry
Poradie na prvých troch miestach:
Majstrovstvá sveta mali výbornú organizačnú, športovú i spoločenskú úroveň. Bolo to najväčšie bridžové
podjujatie, aké sa kedy uskutočnilo na Slovensku.
Paralerný turnaj.
Popri majstrovstvách sveta sa uskutočnili aj dva paralerné turnaje, na ktorých sa zúčastnil sprievod súťažiacich, niektorí z organizátorov a slovenskí bridžisti.
Turnaj párov.
Turnaja sa zúčastnilo 16 párov zo 6 štátov, prvé tri páry boli z Česka, najlepší slovenský pár obsadil 4. miesto.
Turnaj družstiev.
Turnaja sa zúčastnilo 6 družstiev, hráči boli zo 7 štátov. Zvíťazilo slovenské družstvo EAST, pričom 
prvé tri družstvá dosiahli rovnaký súčet VP, o konečnom poradí rozhodli vzájomné zápasy. Hralo sa systémom každý s každým po osem rozdaní.
Bridžový kemp.
Po skončení majstrovstiev sveta sa na tom istom mieste konal týždňový bridžový kemp, na ktorom sa účastníci kempu školili v bridžovej teórii a hrávali sa rôzne turnaje. Na viacerých z týchto turnajov sa slovenskí hráči slušne umiestnili.

</doc>
<doc id="45600" url="https://sk.wikipedia.org/wiki?curid=45600" title="San Sebastian de Garabandal">
San Sebastian de Garabandal

San Sebastián de Garabandal alebo len Garabandal je obec v severnom Španielsku, v autonómnom spoločenstve Kantábria, v pohorí Picos de Europa. Nachádza sa nad morom, má do 300 obyvateľov.
Obec sa stala pútnickým miestom rímskych katolíkov, pretože sa tu údajne uskutočnilo zjavenie Panny Márie štyrom španielskym dievčatám v rokoch 19611965. Katolícka cirkev tieto udalosti zatiaľ nepotvrdila ani neuznala.

</doc>
<doc id="45602" url="https://sk.wikipedia.org/wiki?curid=45602" title="Fátima (Portugalsko)">
Fátima (Portugalsko)

Fátima je mesto v Portugalsku. V jej severnej časti leží rovnomenné mesto (cidade), ktoré má okolo 7 500 obyvateľov. Je to jedno z najznámejších katolíckych pútnických miest na svete. Leží v dištrikte Santarém v strednom Portugalsku, 187 km južne od mesta Porto a 123 km severne Od Lisabonu. 
Mesto Fátima priťahuje veriacich z celého sveta. Stala sa známym pútnickým miestom potom, ako sa tu v roku 1917 zjavila trom malým deťom - pastierikom nadprirodzená bytosť, ktorá sa neskôr predstavila ako "Pani Posvätného ruženca". K prvému zjaveniu došlo počas prvej svetovej vojny 13. mája 1917, keď súrodenci Francisco a Jacinta Marto spolu s Lúciou dos Santos pásli dobytok v Cova da Iria, kde ich rodičia vlastnili pastviny. Cova da Iria vytvára prirodzený amfiteáter s priemerom približne 500 m. Podľa svedectiev detí stála postava nad dubom zaliata slnečnou žiarou. Predpovedala koniec vojny a pomoc všetkým, ktorí sa k nej obrátia v modlitbách. Zjavenia pokračovali až do októbra, vždy trinásteho v mesiaci, v tú istú hodinu. Katolícka cirkev uznala pravosť zjavení vo Fátime v roku 1930. Jedným z veľkých uctievateľov Fatimskej Panny Márie bol aj sv. Ján Pavol II., pápež. 
Fátimu navštevuje denne množstvo pútnikov. Pútnici sa zhromažďujú v Cova da Iria, na veľkom priestranstve na ktorom je vybudovaná malá kaplnka na mieste zjavenia. Okolo priestranstva je veľké množstvo obchodíkov ponúkajúcich na predaj náboženské predmety. Na vzdialenejšej časti priestranstva je vybudovaná gigantická bazilika v neoklasicistickom štýle s centrálnou vežou vysokou 65 metrov, ktorá sa začala stavať v roku 1928. V bazilike sú hrobky Francisca a Jacinty, dvoch z troch detí, ktorým sa zjavila Panna Mária. Obaja zomreli čoskoro po zjaveniach, Francisco v roku 1919 a Jacinta v roku 1920. V roku 2000 boli vyhlásení za blahoslavených pápežom Jánom Pavlom II. Tretia z nich, Lúcia dos Santos, zomrela v roku 2005.

</doc>
<doc id="45604" url="https://sk.wikipedia.org/wiki?curid=45604" title="Santiago de Compostela">
Santiago de Compostela

Santiago de Compostela je mesto v Španielsku. 
Je to hlavné mesto španielskeho autonómneho spoločenstva Galícia. Mesto zaberá plochu a má okolo 97 tisíc obyvateľov. 
V 9. storočí tu boli objavené údajné pozostatky svätého Jakuba Staršieho, jedného z dvanástich apoštolov. Od vrcholného stredoveku až dodnes je Santiago jedným z najvýznamnejších katolíckych pútnických miest s veľkou katedrálou (sviatok sv. Jakuba, 25. júl).

</doc>
<doc id="45606" url="https://sk.wikipedia.org/wiki?curid=45606" title="Katarína Lazarová">
Katarína Lazarová

Katarína Lazarová (* 13. február 1914, Výčapy-Opatovce – † 21. jún 1995, Bratislava), bola slovenská prozaička a prekladateľka. 
Životopis.
Pochádzala z roľníckej rodiny a základné vzdelanie získavala vo Výčapoch-Opatovciach. V rokoch 1924 – 1928 študovala na gymnáziu v Novom Meste nad Váhom, 1928 – 30 na obchodnej škole v Nitre. V rokoch 19301932 absolvovala prax na veľkostatku v Janovej Novej Vsi, v rokoch 19321937 pracovala iba príležitostne, 1937 – 1938 bola pisárkou v redakcii časopisu Slovenský hlas v Žiline. 1939 – 44 úradníčka v Bratislave. Počas Slovenského národného povstania bola členkou 1. československej partizánskej brigády M.R. Štefánika a veliteľkou bojovej jednotky. Po skončení 2. svetovej vojny pracovala v Zväze protifašistických bojovníkov, v Zväze slovenských žien, Zväze slovenských spisovateľov a ďalších organizáciách. V roku 1955 jej bola udelená štátna cena Klementa Gottwalda.
Vystúpila na II. zjazde československých spisovateľov (22. – 29. apríla 1956) a odsúdila politické represie a tlačový dozor, čím sa verejnosť prvýkrát vôbec dozvedela z oficiálneho média o jeho existencii. Lazarová mala potom v druhej polovici 50. rokov problémy s publikovaním svojich kníh a článkov. 9. mája 1960 bola vyhlásená amnestia a prepustení bývalí funkcionári KSČ (napr. Husák) a ŠtB sa schádzali práve v byte u Lazarovej. Niet sa čo diviť, že napokon žila a tvorila ako spisovateľka v slobodnom povolaní v Bratislave. Po vpáde vojsk Varšavskej zmluvy sa napríklad zúčastnila debaty vo Viedni o budúcom politickom vývoji v Česko-Slovensku, ktorú viedol Dr. Emil Vidra, bývalý predseda Klubu na ochranu ľudských práv a tak ju ŠtB 15.1.1974 v registračných zväzkoch napokon preklasifikovala z preverovanej na nepriateľskú osobu (spoločne s Kornelom Földvárim). 
Pri príležitosti 100 výročiu jej narodenia (2014) bola v jej rodnej obci Výčapy - Opatovce odhalená pamätná tabuľa. 
Tvorba.
Vo svojej tvorbe sa zameriavala najmä na problematiku dediny. Dôraz kládla na etickú stránku ľudského konania. 
Bola tiež autorkou próz a románov s tematikou protifašistického odboja a ideového prerodu ľudí pod vplyvom revolučného odkazu Slovenského národného povstania a vzniku nových vzťahov v slovenskej spoločnosti. Po roku 1968 jej vychádzali len detektívky.

</doc>
<doc id="45607" url="https://sk.wikipedia.org/wiki?curid=45607" title="Jahňadka obyčajná">
Jahňadka obyčajná

Jahňadka obyčajná ("Ciboria amentacea") je nejedlá huba, ktorá rastie od februára do apríla vo vlhkých lesoch. Rastie na opadaných kvetoch jeľše a vŕby (bahniatkach). Je pomerne zriedkavá.

</doc>
<doc id="45608" url="https://sk.wikipedia.org/wiki?curid=45608" title="Slovenský bridžový zväz">
Slovenský bridžový zväz

Slovenský bridžový zväz (SBZ) () je dobrovoľná organizácia, ktorá združuje fyzické osoby so záujmom o bridž. SBZ je členom EBL. Od októbra 2006 je členom KŠZ SR. Prezidentom SBZ je Peter Belčák. 
Oficiálna webová stránka zväzu: https://www.bridgeclub.sk/.
História.
Do októbra 2006 bol prezidentom Pavel Mokráň, od októbra 2006 Peter Belčák. V rokoch 2005 až 2006 bol členom predsedníctva aj Tibor Menyhért.
Turnaje.
SBZ organizuje celoslovenské bridžové turnaje:
V roku 2006 SBZ v spolupráci s EBL a WBF zorganizoval Juniorské majstrovstvá sveta juniorov v Piešťanoch.
V roku 2013 SBZ v spolupráci s EBL zorganizoval Hry malých bridžových federácií.
V roku 2021 SBZ v spolupráci s EBL zorganizoval 19ty Európsky Champions' Cup.

</doc>
<doc id="45609" url="https://sk.wikipedia.org/wiki?curid=45609" title="MAC adresa">
MAC adresa

MAC (Media Access Control - riadenie prístupu k médiu) adresa je identifikačné číslo sieťového adaptéra slúžiace na jednoznačnú identifikáciu sieťového rozhrania v lokálnych počítačových sieťach typu Ethernet, Token Ring a mnohých ďalších.
MAC adresa je spravidla 48-bitové číslo, ktoré sa kvôli prehľadnosti uvádza ako 12-miestne hexadecimálne číslo (napr. 08:00:69:02:01:FC, ako oddeľovače dvojíc sa používajú dvojbodky alebo pomlčky, prípadne sa číslo píše bez oddeľovania dvojíc číslic). V niektorých technológiách má MAC adresa dĺžku nie 48, ale 64 bitov. Hovoríme o plochom adresnom priestore. Nie je možné robiť subnetting.
Každý sieťový adaptér (sieťová karta) má zaručenú jedinečnú MAC adresu. Jedinečnosť prvých troch bajtov (ID výrobcu) zaručuje IEEE, jedinečnosť posledných troch zabezpečujú jednotliví výrobcovia.
MAC adresa je obsiahnutá v dátach ktoré sú posielané sieťou Ethernet (takže väčšinou aj Internet). V každom balíku dát (rámci) sa nachádza zdrojová (ktorá karta posiela) a cieľová adresa MAC (ktorej karte posiela). Podľa cieľovej MAC adresy môže byť prenos dát:
"Pevná a nemenná adresa zabezpečuje jednoznačnú identifikáciu počítača, na ktorej sú založené aj mnohé bezpečnostné prvky sietí - len z daného počítača je možné pripojenie ... Aby nič nebolo také jednoduché, mnohí výrobcovia zariadení (hlavne základných dosiek s integrovanou sieťovou kartou), WiFi zariadení - AP, bridge a pod. umožňujú editáciu internej MAC adresy, resp. umožňujú napísať si vlastnú MAC adresu. Využíva sa to hlavne pri WiFi zariadeniach, kde sa môže účastník tváriť "ako niekto iný". Na túto skutočnosť je potrebné myslieť už pri návrhu bezpečnosti siete!" 

</doc>
<doc id="45612" url="https://sk.wikipedia.org/wiki?curid=45612" title="Zasvätený život">
Zasvätený život

Zasvätený život v katolíckej cirkvi je spôsob života jednotlivcov, ktorí prijali evanjeliové rady v podobe sľubu. Tento spôsob života je integrálnou súčasťou života cirkvi, zároveň nie je súčasťou jej hierarchickej štruktúry. Pri zasvätenom živote sa človek zasväcuje Bohu. Zasvätený život poznajú okrem Katolíckej cirkvi aj iné cirkvi (hlavne Pravoslávna a Anglikánska cirkev), aj keď spôsob zasväteného života môže byť odlišný.
Človek, ktorý sa rozhodne pre zasvätený život prijíma nasledovné evanjeliové rady:
Tí, čo slobodne prijmú povolanie, majú povinnosť zachovávať čistotu v celibáte a venovať sa činnosti podľa vlastnej charizmy.
Odev.
Oblečenie je vonkajším znakom zasväteného života a zároveň príslušnosti do určitej rehoľnej komunity. Niektoré spoločenstvá nemajú vlastný rehoľný odev (hlavne sekulárne inštitúty). V ženských spoločenstvách na Slovensku je silne zakorenená tradícia nosiť rehoľný odev, hoci sú už aj výnimky. Ak zasvätené osoby majú bežné oblečenie, má byť dôstojné a ma byť na ňom vhodný znak, ktorý poukazuje na ich zasvätenie.
Rozdelenie.
V cirkvi počas jej histórie vyrástli rozličné formy samotárskeho alebo spoločného života. V Rímskokatolíckej cirkvi sa podľa spôsobu schválenia rozdeľujú rehole na tie, ktoré sú schválené Apoštolskou stolicou – pápežského práva, a rehole biskupského práva, ktoré majú zatiaľ schválenie niektorého diecézneho biskupa. Diecézny biskup vo svojej diecéze môže zriadiť inštitúty zasväteného života, len keď sa poradil s Apoštolskou stolicou.
Katolícka cirkev rozlišuje tieto hlavné formy zasväteného života:
K týmto formám zasväteného života sa približujú:
V posledných desaťročiach v Katolíckej cirkvi nastal rozkvet nových hnutí, komunít a spoločenstiev. Väčšina nových hnutí určitým spôsobom preberá niektoré prvky zasväteného života, ale nemožno ich označiť za rehoľné komunity, keďže v nich prirodzene vedľa seba koexistujú členovia žijúci v celibáte, ako aj rodiny a slobodní laici hľadajúci svoju životnú cestu.
Pustovnícky život.
Treba rozlišovať pustovníkov (eremiti) a mníchov, pretože mníšsky spôsob života je typický spoločným životom v kláštornom spoločenstve. 
Pustovníci by mali zložiť do rúk diecézneho biskupa profesiu troch evanjeliových rád, zasväcujú život Bohu na spásu sveta prísnym odlúčením sa od sveta, tichom samoty, modlitbou a pokáním.
Rehoľný život.
Mníšsky život na kresťanskom Východe sa objavil už na počiatku kresťanstva v 3. storočí a existuje najmä uprostred pravoslávnych cirkví. Pre mníchov je charakteristické: ustavičná modlitba, uvažovanie nad Božím slovom ("lectio divina"), pôst, mlčanie, život v kláštornom spoločenstve alebo v pustovni. Rovnako aj na Západe sa praktizoval mníšsky život a vznikali rôzne formy ktoré patrili do tzv. "cenobitskej" alebo "eremitskej" tradície. Západné mníšstvo bolo inšpirované sv. Benediktom.
Od iných foriem sa rehoľný život odlišuje predovšetkým verejnou profesiou evanjeliových rád (teda verejným zložením sľubu chudoby, čistoty a poslušnosti), spoločným životom a svedectvom kresťanského života. Je to trvalý životný stav veriaceho človeka. 
Mnísi (mníšky) si volia uzavretý priestor (tzv. "klauzúra") ako prostredie ktoré je prejavom radikálnej chudoby (zrieknutie sa nielen vecí, ale aj priestoru, kontaktov atď.).
Sekulárne inštitúty.
Sú formou zasväteného života, v ktorej ľudia záväzkom prijímajú evanjeliové rady a udržujú vzájomné spoločenstvo so sekulárnym spôsobom života.
Rozdelenie.
Inštitúty sa delia na 
Podľa záväznej terminológie inštitúty, ktoré z vôle zakladateľa alebo na základe uznanej tradície nemajú charakter ani cieľ spojený s vykonávaním kňazských sľubov, sa nazývajú sa laickými inštitútmi 
Spoločnosti apoštolského života.
K predchádzajúcim formám zasväteného života sú príbuzné spoločnosti, ktorých muži a ženy bez evanjeliových rád (rehoľných sľubov) sledujú svoj apoštolský cieľ žijúc spoločným životom, zachovávaním vlastných stanov. V týchto spoločenstvách nie je výnimkou sa zaviazať sľubmi, ktoré majú osobitný charakter a odlišujú sa od rehoľných aj sekulárnych inštitútov. 
Tieto spoločnosti vznikli a vznikajú po Druhom vatikánskom koncile. V mnohých prípadoch sú podobné iným už jestvujúcim spoločnostiam. Vznik a pôsobenie musí potvrdiť cirkevná autorita, ktorá preskúma autentickosť, činnosť, šírenie spoločnosti.
Najznámejšie spoločnosti apoštolského života:
Zasvätené panny a vdovy.
Sú to ženy, ktoré sa so schválením Cirkvi (prostredníctvom biskupa) rozhodli žiť v stave trvalého panenstva alebo trvalej čistoty v miestnej cirkvi. Neskladajú teda sľub poslušnosti a chudoby.
Diecézny biskup ich podľa liturgického obradu ("consecratio virginum") zasvätí Bohu a odovzdá ich službe Cirkvi. Stav zasvätených pannien zaväzuje ženu žijúcu vo svete (alebo rehoľníčku) k modlitbe, pokániu, službe blížnym a apoštolskej práci podľa stavu a charizmy akú dostala. Aby mohli vernejšie zachovávať svoje predsavzatie môžu žiť spoločne. Najbližšie spoločenstvo existuje v Prahe. Je možné sa stretnúť aj so spoločenstvom vdovcov, ktorý sa zasvätili Bohu.
Laickí dobrovoľníci.
Ľudovo nazvaný "terciári". Osobitná forma účasti veriacich laikov na zasvätenom živote, ktorí sú tzv. pridružení členovia nejakej komunity. Podieľajú sa na živote a venujú sa apoštolátu rehoľného spoločenstva. Majú určitý okruh kompetencií, čím sa podieľajú na činnosti daného spoločenstva.
Najznámejší laickí dobrovoľníci:
Zasvätený život na Slovensku.
Okrem mužských a ženských rehoľných rádov a združení pôsobia na Slovensku aj nasledujúce inštitúty a združenia zasväteného života:
Laické združenia.
Laické združenie Pro Deo et Fratribus – Rodina Panny Márie (skatka PDF) a Laicke združenie sestier Nepoškvrneného Srdca Panny Márie Fatimskej

</doc>
<doc id="45613" url="https://sk.wikipedia.org/wiki?curid=45613" title="Disulfiram">
Disulfiram

Disulfiram (bis(dietyltiokarbamoyl)-disulfid) sa používa ako liečivo v psychiatrickej liečbe alkoholizmu. 
Mechanizmus účinku.
Disulfiram účinkuje ako inhibítor enzýmu aldehyd dehydrogenázy. Pri požití alkoholu (etanolu) sa tento degraduje najprv enzýmom alkoholdehydrogenáza (ADH) na acetaldehyd, ktorý sa ďalej degraduje aldehyd dehydrogenázou na neškodnú kyselinu octovú. Ak je inhibovaná aldehyd dehydrogenáza, hromadí sa v tele medziprodukt, acetaldehyd, ktorý spôsobuje nepríjemné príznaky spojené s nadmernou konzumáciou alkoholu, ako sú búšenie srdca, pocit horúčavy, nevoľnosť a zvracanie.
Dávkovanie.
Denná dávka disulfiramu sa pohybuje okolo 250 mg. Disulfiram sa pomaly vstrebáva a metabolizuje. Jeho účinok sa prejavuje ešte 14 dní od ukončenia liečby. Pacient sa musí dôsledne vyhýbať alkoholu a to napr. i vode po holení.

</doc>
<doc id="45618" url="https://sk.wikipedia.org/wiki?curid=45618" title="Jahňiatka obyčajná">
Jahňiatka obyčajná



</doc>
<doc id="45620" url="https://sk.wikipedia.org/wiki?curid=45620" title="Melatonín">
Melatonín

Melatonín je hormón, produkovaný v mozgu v šuškovitom teliesku (epifýza), ale aj v sietnici a gastrointestinálnom trakte.
Syntéza a štruktúra.
Melatonín je v organizme produkovaný z aminokyseliny tryptofánu. Jedným z jeho významných medziproduktov je signálna molekula s mnohými biologickým vlastnosťami, serotonín. Melatonín vzniká metyláciou serotonínu.
Výskyt.
Melatonín sa nachádza v krvnej plazme, CNS (v najrôznejších štruktúrach mozgu (epifýza, hypofýza, suprachiazmatické jadrá)), sietnici, gastrointestinálnom trakte (pažerák, žalúdok, tenké črevo, hrubé črevo, rektum), žlči, pečeni, pankrease, pľúcach, vaječníkoch.
Biologické účinky.
Vytváranie melatonínu v epifýze ovplyvňuje intenzita svetla: svetlo brzdí jeho tvorbu. Tvorí sa ho osem až desaťnásobne viac v noci, ako cez deň, tým melatonín podmieňuje denný (cirkadiánny) rytmus človeka a cicavcov a je signálom pre telo o aktuálnom „subjektívnom čase“ jednak v rámci 24 hodín, jednak v priebehu roka. So striedaním sa dĺžky noci počas roka sa mení aj dĺžka trvania zvýšenej hladiny melatonínu v krvnej plazme. Zmena dĺžky trvania vysokej hladiny je tak signál o aktuálnom „čase v roku“. To má zásadný význam najmä pri sezónnych zvieratách.
No má aj imunomodulačný účinok, antioxidačný (ako scavenger voľných radikálov), onkostatický a proapoptotický účinok, vplyv na transportné procesy v tráviacej sústave, ovplyvňuje motilitu čriev.
Jeho tvorbu ovplyvňuje elektromagnetické žiarenie a má aj antigonadotropný účinok – brzdí syntézu pohlavných hormónov (je antagonistom gonadotropínov hypofýzy).

</doc>
<doc id="45621" url="https://sk.wikipedia.org/wiki?curid=45621" title="Rutín">
Rutín

Rutín je flavonoid rastlinného pôvodu, pomáha k zníženiu nadmernej priepustnosti krvných kapilár pri vysokom krvnom tlaku a má antioxidačný účinnok. 
Prejav nedostatku.
Praskanie ciev, drobné krvácania pod kožu, krvácanie z nosa.
Účinky.
Priaznivo ovplyvňuje priepustnosť stien kapilár a tým zmenšuje možnosť tvorby opuchov, má antioxidačné vlastnosti - chráni vitamín C pred oxidáciou a zvyšuje jeho efektivitu. Je vhodný pri častých krvácaniach z ďasien a nosa.

</doc>
<doc id="45624" url="https://sk.wikipedia.org/wiki?curid=45624" title="Pohánka jedlá">
Pohánka jedlá

Pohánka jedlá (iné názvy: pohánka obyčajná, pohánka strelovitá, pohánka streliciová, pohánka siata, pohánka; lat. "Fagopyrum esculentum", "Fagopyrum sagittatum", staršie: "Polygonum fagopyrum") je pseudoobilnina z čeľade stavikrvovité ("Polygonaceae").
Pochádza zo Strednej Ázie. V Európe sa v niektorých krajinách pestuje ako krmovina a v Nemecku a Rakúsku ako liečivá rastlina. Pohánka má červenkastú, dutú, vzpriamenú, málo vetvenú byľ. Listy sú srdcovité. Kvety sú v úžľabných súkvetiach, majú päťpočetné, zelenkavé okvetie (niektoré formy majú ružovkasté, biele, zriedkavo červenkasté okvetie). Podľa podmienok prostredia je výška rastlín 15 až . Plody sú trojhranné nažky.
V našich podmienkach je možné pohánku pestovať na všetkých typoch pôd okrem ťažkých, ílovitých a silne vápenatých. Nie je náročná na živiny. V období sucha je vhodné porast zalievať. Vzhľadom na krátky vývinový cyklus (asi 90 dní) sa pestuje ako následná plodina napr. po obilninách. Vysieva sa od druhej polovice mája až do začiatku júla, pretože je citlivá na mráz. Semená sa vysievajú do hĺbky 1 až do riadkov 10 až vzdialených. Porasty udržujeme v nezaburinenom stave. Ak máme možnosť, je vhodné do blízkosti postaviť úle. Je to dobrá medonosná rastlina a prítomnosť včiel zabezpečí opelenie a dobrú úrodu semien. V našich podmienkach je pohánka jednoročná rastlina, ktorá kvitne v júli až auguste. Vňať zbierame v období pred kvitnutím. Suší sa pri teplotách do 50 °C.

</doc>
<doc id="45626" url="https://sk.wikipedia.org/wiki?curid=45626" title="Európska bridžová liga">
Európska bridžová liga

Európska bridžová liga (anglicky European Bridge League) je organizácia zastrešujúca bridžový šport v Európe. Má 48 členov a viac než 380 000 registrovaných hráčov. Slovenský bridžový zväz je členom EBL od roku 2003.

</doc>
<doc id="45627" url="https://sk.wikipedia.org/wiki?curid=45627" title="EBL">
EBL



</doc>
<doc id="45628" url="https://sk.wikipedia.org/wiki?curid=45628" title="Pohánka">
Pohánka

Pohánka môže byť:

</doc>
<doc id="45640" url="https://sk.wikipedia.org/wiki?curid=45640" title="Fatima">
Fatima



</doc>
<doc id="45642" url="https://sk.wikipedia.org/wiki?curid=45642" title="Emile M. Cioran">
Emile M. Cioran



</doc>
<doc id="45644" url="https://sk.wikipedia.org/wiki?curid=45644" title="Émil Cioran">
Émil Cioran



</doc>
<doc id="45645" url="https://sk.wikipedia.org/wiki?curid=45645" title="Luc de Clapiers Vauvenargues">
Luc de Clapiers Vauvenargues



</doc>
<doc id="45647" url="https://sk.wikipedia.org/wiki?curid=45647" title="Zoznam alchymistov">
Zoznam alchymistov

Alchymista je osoba, ktorá sa venovala umeniu alchýmie, protovede, ktorá sa neskôr vyvinula do chémie a farmakológie.

</doc>
<doc id="45650" url="https://sk.wikipedia.org/wiki?curid=45650" title="Mŕtve more">
Mŕtve more

Mŕtve more je slané bezodtokové jazero, ktoré leží na hraniciach Jordánska a Izraela.
Prírodné pomery.
Jeho rozloha je a je vôbec najnižšie položenou vodnou plochou na zemskom povrchu. Povrch jazera leží 392 metrov pod hladinou mora a jeho dno ďalších 398 metrov pod hladinou svetového oceánu. Nie je však len najnižšie položeným jazerom na Zemi, ale je aj najslanšie. Obyčajná morská voda obsahuje asi 35 promile soli (teda 3,5%), no Mŕtve more jej obsahuje takmer 10 x toľko. Mŕtve more vzniklo v časti Veľkej priekopovej prepadliny El Ghor a tvorí obrovskú nádrž, v ktorej prúdi voda. Je zásobované najmä riekou Jordán, ktorá mu dodáva asi 80% vody ale aj niekoľkými sladkovodnými prameňmi. Teplota vody je však tak vysoká, že takmer všetka voda, ktorá doň vteká z Jordánu (3,4 miliardy litrov denne), sa vyparí, čím sa more ďalej presáľa. Vody s vysokým obsahom solí a minerálov sa vlievajú do Mŕtveho mora z horských minerálnych prameňov. Následkom suchého púštneho ovzdušia je neustále odparovanie vody a koncentrácia solí a minerálov sa tak zvyšuje. Voda je sýtobelasá, veľmi pokojná a až taká nasýtená soľou, že sa v nej nedá plávať ani ponoriť. Ak sa chcete namočiť, musíte sa pomaličky zosúvať dozadu, kým neležíte celkom rovno. Na niektorých miestach na pobreží vytvorila morská voda nánosy bahna, ktoré má blahodarné účinky na ľudský organizmus. Čierne morské bahno je veľmi zvláštny produkt Mŕtveho mora. Obrovské množstvo jódu a brómu v bahne, vode a vzduchu pôsobí priaznivo na celý nervový systém. Síra a horčík pomáhajú liečiť kožné choroby a draslík pôsobí priaznivo na artritídu a reumu.
Geológia.
Tvorí ho pull-apart panva, ktorá vznikla pred asi 3 miliónmi rokov v dôsledku smerného posunu pozdĺž tzv. 
zlomu Mŕtveho mora.
Vysychanie.
Mŕtve more pomerne rýchlo vysychá. V roku 1965 bola hladina mŕtveho mora 395 metrov pod hladinou mora. Teraz je hladina už 413 metrov, a v strede sa objavil suchý pás pevniny, ktorý delí more na dve časti. Jedným nápravným opatrením, ktoré je v súčasnosti predmetom diskusií, je výstavba 190 kilometrového kanála, ktorým by sa privádzala voda z Červeného mora. Voda by sa musela vytlačiť do výšky 120 metrov a potom by stekala do hĺbky 530 metrov až do Mŕtveho mora.
Zaujímavosti.
Podľa Biblie tu ležia zrúcaniny Sodomy a Gomory. Podľa nej tieto dve mestá spálil Boh, aby potrestal ich hriešnych obyvateľov. Iba Lót s rodinou smel opustiť mesto, no Lótova žena neposlúchla božie príkazy, obzrela sa dozadu a premenila sa na soľný stĺp.

</doc>
<doc id="45660" url="https://sk.wikipedia.org/wiki?curid=45660" title="Adam">
Adam

Adam môže byť: 

</doc>
<doc id="45665" url="https://sk.wikipedia.org/wiki?curid=45665" title="Mykény">
Mykény

Mykény ("", IPA, , novogr.: "Μυκήνες", ) je bývalé starogrécke mesto, dnes archeologické nálezisko v Grécku, asi juhozápadne od Atén, na severovýchodnom Peloponéze. Argos je na juh; Korint, na sever. Z kopca, na ktorom sa nachádzal palác, je vidno cez Argos do Aiginského zálivu (Sarónskeho zálivu).
V druhom tisícročí pred Kr. boli Mykény jedným z hlavných stredísk gréckej civilizácie, vojenská pevnosť, ktorá dominovala veľkej časti južného Grécka. Obdobie gréckych dejín od cca 1600 pred Kr. do cca 1100 pred Kr. sa nazýva podľa Mykén mykénske obdobie.
Hrad v Mykénach ležal na návrší, ku ktorému viedla pohodlná cesta. Sídlo panovníka obklopovala mohutná hradba, ktorá bola pri vstupe naprojektovaná tak, že vstup chránila z dvoch strán (tzv. levia brána). Za bránou sa stúpalo do stredu návršia, kde ležal panovníkov megarón, pred ním bola dláždená podlaha. Pri vstupe do hradu Heinrich Schliemann objavil hrobový kruh A – v siedmich šachtových hroboch bolo pochovaných takmer 30 osôb – muži, ženy a deti. Jednotlivé osoby je možné rozlíšiť aj pomocou pohrebnej výbavy. Muži mali na tvárach masky zo zlatého tenkého plechu s charakteristickými individualistickými črtami, a zbrane – bronzové meče a dýky so zlatou garnitúrou (rukoväť, pošva), mali na čepeli tauzované vojenské výjavy a výjavy z poľovačiek. Ženské hroby sa vyznačovali bohatými zlatými a jantárovými šperkami – čelenky, náhrdelníky, náramenníky, záušnice. Detské hroby je možné rozlíšiť jednak na základe drobných kostier, ale aj špecifickými pohrebnými darmi – napr. hračky, prípadne zlatými plátmi pokrývajúcimi telíčko dieťaťa. Heinrich Schliemann vo svojom nadšení po objavení hrobového okruhu ho označil za hrob Agamemnóna a jeho druhov. Agamemnón sa totiž po dobytí Tróje vrátil do Mykén, ale manželka ho zabila so svojim milencom Aigisthom a údajne ho dala pochovať v hradbách. Tieto tzv. "šachtové hroby" (zahĺbené do zeme, nad hrobom je vztýčená stéla) však pochádzajú zo 16. storočia pred Kr. Mladšie hroby sa nachádzajú pred Mykénami – sú to "kupolové hroby", označované ako pokladnice (Átreova pokladnica, Klytaimnestrina pokladnica). Pochádzajú zo 15. až 14. storočia pred Kr.

</doc>
<doc id="45667" url="https://sk.wikipedia.org/wiki?curid=45667" title="Parabola (geometria)">
Parabola (geometria)



</doc>
<doc id="45669" url="https://sk.wikipedia.org/wiki?curid=45669" title="Pyramída (architektúra)">
Pyramída (architektúra)



</doc>
<doc id="45677" url="https://sk.wikipedia.org/wiki?curid=45677" title="Karbidka">
Karbidka



</doc>
<doc id="45680" url="https://sk.wikipedia.org/wiki?curid=45680" title="Transneptunický objekt">
Transneptunický objekt



</doc>
<doc id="45682" url="https://sk.wikipedia.org/wiki?curid=45682" title="Sebastián">
Sebastián

Sebastián je mužské krstné meno. Meniny na Slovensku oslavuje 20. januára.

</doc>
<doc id="45687" url="https://sk.wikipedia.org/wiki?curid=45687" title="Pyridoxín">
Pyridoxín

Pyridoxín je jedna z látok patriacich medzi vitamín B6.
Charakteristika: Vitamín B6 je vo vode rozpustný vitamín, nachádzajúci sa vo veľkom množstve potravín. Pyridoxal 5 fosfát (PLP) a pyridoxamín 5 fosfát (PMP) sú aktívne koenzýmové formy vitamínu B6. Vitamín B6 vo forme koenzýmu má v organizme rôzne funkcie a zúčastňuje sa na viac ako 100 enzýmových reakciách, predovšetkým na reakciách spojených s proteínovým metabolizmom. PLP aj PMP sa zúčastňujú metabolizmu aminokyselín, PLP aj metabolizmu jednoduchých cukrov, karbohydrátov a lipidov. Vitamín B6 napomáha biosyntéze neurotransmiterov a udržiavaniu fyziologických hladín homocysteínu, ktorý je zložkou krvi. Ďalej sa zúčastňuje na glukoneogenéze, glykogenolýze, imunitnej funkcii organizmu a taktiež napomáha aj vzniku hemoglobínu.
Ľudské telo absorbuje vitamín B6 v jejune pomocou pasívnej difúzie.
Pyridoxín hrá teda dôležitú úlohu v metabolizme červených krviniek, pri raste a vývoji kostry. Najdôležitejším zdrojom vitamínu B6 v potrave sú ryby, hovädzia pečeň, ostatné vnútornosti a cícer. Nedostatok môže byť spojený s deficitom aj iných B vitamínov, môže k tomu dôjsť u mladých ľudí a pri konzumácii príliš veľkého množstva alkoholu. Nedostatok sa prejaví poruchami imunitného systému, problémami s rastom a postihnutím svalov.
Prírodne zdroje: pečeň, kurčatá, ryby, múka, zemiaky, vajcia, banány 
Odporúčaná denná potreba: 2,2 mg
Prejav nedostatku: nervozita, depresia, zápaly jazyka, anémia
Odporúčané pri chorobe: Hepatopatia, Cirhóza, Závislosť na benzodiazepínoch, Akné, Predmenštruačný syndróm (PMS), Polyneuropatia, Predmenštruačná dysforická porucha (PMDD),
„Poznámka:“ Všetky vitamíny skupiny B sú látky vo vode rozpustné, preto prechádzajú dovnútra buniek v obmedzenom množstve, nakoľko obal bunky je zložený z tukových častí.

</doc>
<doc id="45690" url="https://sk.wikipedia.org/wiki?curid=45690" title="Akné">
Akné

Akné () je jedno z najčastejších chronických ochorení kože a najčastejšie kožné ochorenie v puberte. 
Akné vzniká v dôsledku uzatvorenia vývodov mazových žliaz, čo následne vedie k ich zápalu. Stagnácia sekrétu mazových žliaz má za následok ich poškodenie a vznik hlbokého zápalu, ktorého výsledkom je jazvenie. Stav zhoršuje aj prítomnosť roztočov ("Demodex brevis" a "Demodex folliculorum"), kvasiniek a baktérií ("Staphylococcus aureus").
Pokožka s akné má vyššiu aktivitu enzýmu 5-alfa-reduktázy, ktorý mení testosterón na silnejší androgén – dihydrotestosterón. Akné sa preto nevyskytuje u eunuchov.

</doc>
<doc id="45696" url="https://sk.wikipedia.org/wiki?curid=45696" title="Androgén">
Androgén

Androgén, androgénny hormón alebo testoid je všeobecný termín pre prirodzenú alebo syntetickú látku, ktorá má virilizujúci účinok, t. j. stimuluje alebo riadi vývin a udržanie samčích pohlavných znakov u stavovcov.
Androgény sa viažu na špecifické bunkové receptory zvané androgénové receptory. Sú tiež metabolickými prekurzormi samičích pohlavných hormónov, estrogénov. Objavené boli v roku 1936. Najdôležitejším androgénom je u ľudí testosterón.
Androgény sa syntetizujú u mužov v Leydigových bunkách semenníkov, u žien vo vaječníkoch a u oboch pohlaví v kôre nadobličky. Okrem testosterónu k nim patria napríklad:
Do kategórie androgénov patria aj anabolické steroidy.

</doc>
<doc id="45699" url="https://sk.wikipedia.org/wiki?curid=45699" title="Testosterón">
Testosterón

Testosterón je najdôležitejší mužský hormón, ktorý vzniká v semenníkoch činnosťou Leydigových buniek. Jeho produkciu a vylučovanie riadi hormón adenohypofýzy - luteinizačný hormón. Podobné účinky ako testosterón majú androgény kôry nadobličiek (nepodliehajú vplyvu LH.)
Funkcia testosterónu.
Testosterón pôsobí na primárne a sekundárne pohlavné znaky. Primárne – rast pohlavných orgánov samcov, sekundárne – mužské proporcie, svalstvo, zarastanie, ochlpenie, rast hrtanu, mutácia. Krátko pred pubertou sa zvýši jeho produkcia a spôsobí relatívne rýchly rast pohlavných orgánov (v testes sa vyskytuje aj malé množstvo estrogénov a u žien androgény). Testosterón riadi aj pohlavnú aktivitu samcov. Má podobné účinky v tele muža ako estrogény v tele ženy.
Napr. v 7. týždni po počatí (u plodov s chromozómom Y) - mení aj štruktúru mozgu - znižuje sa počet elektrických prenosov medzi pravou a ľavou hemisférou. Následky: pomalšie vytváranie názorov (najmä v citových otázkach), menšia výrečnosť, neskorší nástup reči, sklon vynikať v matematike, prírodovede… Testosterón ovplyvňuje celý život - sklon k riskovaniu, súťaživosti, bojovnosti, hádkam...
Testosterón, klasicky ponímaný ako mužský pohlavný hormón, sa vyskytuje aj u žien, lenže v nižšej koncentrácii. Zďaleka tiež neobmedzuje svoj účinok na pohlavné orgány a reprodukčné zdravie. Má vplyv na telesnú stavbu a spolu s estrogénmi zohráva kľúčovú úlohu v rozdielnom vzhľade mužov a žien (pohlavný dimorfizmus). Najfascinujúcejším zistením posledných desaťročí je, že testosterón má vplyv aj na pohlavne dimorfné (dvojtvárne) správanie a myslenie človeka. Svoj vplyv uplatňuje už vo vnútromaternicovom živote, kedy hladiny testosterónu u chlapcov dosahujú hodnoty ako v neskorej puberte a zrejme vplýva na formovanie štruktúry nervových sietí v špecifických oblastiach mozgu. Výskumy na dospelých jedincoch potvrdzujú vplyv testosterónu a estrogénov na poznávacie schopnosti, konkrétne na priestorovú predstavivosť a pamäťové funkcie.

</doc>
<doc id="45700" url="https://sk.wikipedia.org/wiki?curid=45700" title="Votrelec 3">
Votrelec 3

Votrelec 3 mal byť posledným filmom ságy o votrelcovi. Pre režiséra Davida Finchera to bol jeho americký režijný debut. Film ostáva najkontroverznejšie hodnoteným z celej ságy. Predchádzali mu filmy "Votrelec" (Alien, 1979) a "Votrelci" (Aliens, 1986). Ságu uzatvára neskorší "" (Alien: Resurrection, 1997).
Zápletka.
Ellen Ripley sa ocitne na takmer opustenej planéte, bývalom väzení. Votrelec ju však nasleduje aj sem a Ellen s ním musí vybojovať poslednú bitku.
Dej.
Ľudia, ktorí unikli útoku votrelcov a výbuchu základne na "LV 426", pokojne spia v hibernácii na ceste domov. Do lode sa však dostalo votrelčie vajce, z ktorého sa vyliahne prvá forma parazitu a niekoho v spánku infikuje. Pritom však spôsobí požiar, kvôli ktorému automatika presunie hibernačné komory do záchranného modulu a naslepo ho odpáli.
Modul dopadne na planétu "Fiorina 161", bývalé väzenie, ktoré pri jeho zrušení niektorí väzni odmietli opustiť. Združení v akejsi náboženskej sekte pod vedením „kňaza“ Dillona sa starajú o prevádzku výrobne na olovené kontajnery. Tvrdé pristátie modulu prežije iba Ellen Ripley. Pri skúmaní havarovaného modulu objaví stopy po votrelcovi a žiada miestneho lekára Clemensa pitvu dievčatka Newt, ktoré Ellen zachránila pred votrelcami. Clemens jej vyhovie, pitva odhalí, že Newt sa utopila.
Ripley čaká, kým ju záchranný tím príde vyslobodiť z väznice plnej vrahov, sexuálnych maniakov a násilníkov. Votrelec, ktorý sa dostal na základňu, sa však prisaje na psa jedného z väzňov (v špeciálnom vydaní je napadnutým zvieraťom vôl) a nakladie doň zárodok. Votrelec onedlho prichádza na svet a začne postupne likvidovať väzňov. Ellen tuší, že votrelec je blízko, no jej tvrdeniam správca väznice Andrews neverí, až kým sa sám nestane obeťou votrelca. Smrti z jeho pazúrov neunikne ani Clemens. Ellen sa s votrelcom stretne zoči-voči, ale ten ju z neznámych príčin nechá na pokoji.
Ellen s Dillonom presvedčia ostatných väzňov, že musia proti votrelcovi bojovať. Na "Fiorinu" síce mieri záchranná loď, podľa Ripley však spoločnosti "Weyland Yutani" ide iba o získanie votrelca. Na planéte nemajú žiadne zbrane, a tak si musia pomáhať dostupnými prostriedkami. Plány však nevychádzajú a votrelec víťazí. Zdravotný stav Ellen sa zhoršuje, až zistí príčinu: votrelec na lodi infikoval ju a v hrudi jej rastie budúca votrelčia kráľovná.
Ellen žiada Dillona, aby ju zabil, on to však odmietne s tým, že musia využiť fakt, že jej votrelec neublíži. Napokon sa podarí votrelca zlikvidovať, Ellen sa však ešte musí postaviť zástupcom "Weyland Yutani" a zabrániť jej, aby votrelca získala. Preto svoj život dobrovoľne končí v roztavenom olove.
Vznik.
Scenár.
Vznik tretieho dielu "Votrelca" sprevádzali značné problémy. Vzniklo niekoľko scenárov, pričom sa počítalo aj s tým, že v tretej časti sa neobjaví Ripley a ani nikto z predchádzajúcich častí. Ďalšia verzia sledovala dobrodružstvá Hicksa a Newt, zatiaľ čo Ripley mala stráviť väčšinu filmu v kóme.
Prvú verziu, ktorá vstúpila do produkcie, napísal Vincent Ward. V nej Ripley a votrelec havarujú na umelom satelite Zeme, ktorý v stredovekých podmienkach obývajú mnísi, veriaci, že na Zemi život skončil v apokalypse. Po nezhodách s producentmi Ward, ktorý mal film režírovať, opustil film a režisérsku taktovku prevzal David Fincher. Ten na nátlak producentov zmenil kláštor na väzenie.
Obsadenie.
Ako sa už stalo tradíciou, najväčšia neistota panovala v otázke, či sa Sigourney Weaver vráti k úlohe Ripley. Po dlhých rokovaniach herečka súhlasila. jej honorár dosiahol 4 milióny dolárov a neskôr sa zvýšil na celkových 5,5 milióna. Za to, že si oholila hlavu, to bolo celkom slušné odškodné.
Produkcia.
Neustále výmeny scenáristov a režisérov sa podpísali aj na predražení produkcie. Sedem miliónov dolárov stáli len kulisy a rekvizity, ktoré sa napokon vo filme ani neobjavili. Zhotovená bola totiž výprava kozmického kláštora, z ktorej niektoré časti napokon vo filme predsa len použili.
Problémy však nekončili ani pri natáčaní. Pre Davida Finchera bol tento film celovečerným režijným debutom. Zrejme preto si vyslúžil zvýšený dohľad i mieru zásahov od filmovej spoločnosti, ktorá presadila dokonca zmenu záveru filmu. Situácia došla tak ďaleko, že Fincher sa filmu zriekol ešte pred jeho finalizáciou. Po rokoch bol film prestrihaný tak, že sa viac blížil Fincherovej pôvodnej predstave. Autorom nového strihu však nebol Fincher.
Pre redizajn votrelca bol opäť povolaný jeho stvoriteľ, Hans Rudi Giger. Votrelec sa dočkal niekoľkých podstatných zmien: zmenil farbu z čiernej na hnedú, pohyboval sa prevažne štvornožky a ukázal sa ako zdatný bežec. Mytológia vychádzajúca z filmov, to vysvetľuje tým, že tento exemplár sa nevyliahol z človeka, ale zo psa.
Ohlasy.
Tretí diel filmovej ságy vzbudil rozpaky a doteraz je najkontroverznejšie hodnoteným z celej série. Znalci ako hlavnú príčinu označovali práve výmeny scenáristov a režisérov, čo v konečnom dôsledku vyústilo do chaosu. Nezodpovedanou ostala aj otázka, ako sa dva votrelčie vajcia dostali do lode.
Fanúšikovia naopak poukazujú na režisérom precízne vybudovanú atmosféru, inovatívne zábery z pohľadu votrelca, ale aj vývoj hlavnej postavy a herecký výkon jej predstaviteľky.
Úmrtie Ellen Ripley a definitívne zlikvidovanie jej úhlavného nepriateľa boli dôvodom, prečo sa považovala séria za uzavretú. V roku 1997 sa však objavil .

</doc>
<doc id="45702" url="https://sk.wikipedia.org/wiki?curid=45702" title="Leydigova bunka">
Leydigova bunka

Leydigove bunky sú bunky semenníka, ktoré produkujú mužské pohlavné hormóny, najmä testosterón.
Sú riadené hormónom predného laloku hypofýzy – LH (luteinizačným hormónom). Luteinizačný hormón (LH) pôsobí na Leydigove bunky v ktorých stimuluje sekréciu mužského pohlavného hormónu testosterónu.

</doc>
<doc id="45703" url="https://sk.wikipedia.org/wiki?curid=45703" title="Luteinizačný hormón">
Luteinizačný hormón

Luteinizačný hormón alebo lutropín alebo LH je hormón produkovaný bazofilnými, tzv. gonadotropnými bunkami pars distalis adenohypofýzy. U muža je synonymom termín hormón stimulujúci intersticiálne bunky semenníka (ICSH). Chemicky ide o glykoproteín. Patrí spolu s folikulostimulačným hormónom do skupiny tzv. gonadotropínov – hormónov ovplyvňujúcich pohlavné žľazy. 
U ženy pôsobí na bunky steny folikulu vaječníka, ktorý predtým dozrel vďaka účinku folikulostimulačného hormónu a podieľa sa tak na spúšťaní ovulácie a na regulácii menštruačného cyklu. Po ovulácií sa jeho účinkom mení folikul na žlté teliesko – lat. "corpus luteum", ktorý potom pod účinkom LH produkuje hormón progesterón. Následne praská, keď dosiahne veľkosť do 20 mm.U mužov pôsobí od puberty na vývoj Leydigových buniek semenníka stimuluje tvorbu a v dospelosti udržuje hladinu mužského pohlavného hormónu testosterónu.
Tvorba.
Lutropín je hormón bielkovinovej povahy a tvorí sa v adenohypofýze (predný lalok hypofýzy). Produkcia hormónov hypofýzy je riadená z hypothalamu spúštajúci (liberiny) a tlmiaci hormóny (statiny). Oba tieto hormóny tvoria priamo nervové tkanivo v hypothalame, tento jav sa označuje neurosekcia.

</doc>
<doc id="45704" url="https://sk.wikipedia.org/wiki?curid=45704" title="Leydigove bunky">
Leydigove bunky



</doc>
<doc id="45707" url="https://sk.wikipedia.org/wiki?curid=45707" title="Loď (plavidlo)">
Loď (plavidlo)



</doc>
<doc id="45708" url="https://sk.wikipedia.org/wiki?curid=45708" title="Ovulácia">
Ovulácia

Ovulácia je pravidelné spontánne uvoľňovanie zrelého vajíčka schopného oplodnenia.
Tento proces regulujú a usmerňujú hormóny, ktoré sa uvoľňujú z podmozgovej žľazy (hypofýzy). Tieto stimulujú vaječníky k dozrievaniu vajíčka medzi dvomi menštruáciami (14.-16. deň od začiatku krvácania). Vaječníky sa v ovulácii striedajú. Pri ovulácii dochádza k puknutiu malej bublinky na povrchu vaječníka obsahujúcej vajíčko. To sa z neho uvoľní a za normálnych okolností ho vtiahne vajcovod.

</doc>
<doc id="45711" url="https://sk.wikipedia.org/wiki?curid=45711" title="Vaječníky">
Vaječníky



</doc>
<doc id="45712" url="https://sk.wikipedia.org/wiki?curid=45712" title="Epitel">
Epitel

Epitel (z gr. "epi" - na, nad a "thelys" - mäkký; iné názvy: epitelové tkanivo, výstelka, výstelkové tkanivo, krycie tkanivo) je jeden zo základných typov tkaniva. Vystiela vonkajší a vnútorný povrch tela, telové a orgánové dutiny. Jeho bunky ležia tesne vedľa seba, medzi nimi je len veľmi málo medzibunkovej hmoty. 
Bunky epitelov majú polárnu orientáciu. Rozlišujeme ich "apikálny (distálny)" – voľný koniec a "bazálny (proximálny)" – v tele viazaný koniec. Väčšinou nasadajú na tenkú "bazálnu membránu", ktorá epitel oddeľuje od ďalších tkanív orgánu. Ich voľný povrch býva často výrazne morfologicky i funkčne špecializovaný.
Vo vývine sa epitely objavujú ako prvé tkanivá. Vznikajú zo všetkých zárodočných vrstiev – endodermu, mezodermu a ektodermu. Väčšina epitelov vzniká z endodermu a ektodermu. Mezoderm má u bezstavovcov menší podiel na vývine epitelov. Ektodermálneho pôvodu sú krycie epitely, výstelka ústnej dutiny a konečníka u stavovcov (Vertebrata) a zmyslové epitely. Endodermálneho pôvodu je tráviaca sústava a všetky žľazy (u stavovcov), ktoré k nej patria, ako aj výstelka dýchacích ciest. Mezodermálny pôvod majú gonády, obličky a výstelky obehovej a lymfatickej sústavy. 
Vo všeobecnosti platí, že epitely pokrývajú povrch tela a vystielajú všetky jeho dutiny, takže je to jediné tkanivo, ktoré prichádza do styku s okolitým prostredím. Všetko, čo vstupuje do tela, musí prejsť cez epitel a rovnako všetko, čo z tela vychádza, prechádza cez toto tkanivo. Epitel má tak okrem ochrannej aj regulačnú funkciu. Z rovnakého dôvodu sú epitelové bunky veľmi pevne vzájomne spojené tzv. "tmelovou lištou" (viditeľnou pod mikroskopom po špeciálnom farbení), ktorá zabraňuje prenikaniu látok z vonkajšieho prostredia do medzibunkového priestoru.
Rozdelenie epitelov.
Epitely môžeme rozdeliť podľa viacerých kritérií. Najvhodnejšie je delenie podľa funkcie. Pritom treba mať na pamäti, že ten istý epitel môže mať viac funkcií. Napr. epitel tenkého čreva má funkciu kryciu aj resorbčnú, epitel žalúdka má okrem krycej aj sekrečnú funkciu a pod. 
Podľa tvaru a počtu vrstiev buniek.
Bunky tohoto typu epitelu sú usporiadané do vzájomne rôzne priestorovo usporiadaných trámcov. Príkladom je usporiadanie buniek v lalôčikoch pečene.
Bunky tohoto typu epitelu sú vzájomne usporiadané do siete a spojené len svojimi výbežkami. Príkladom takéhoto usporiadania sú bunky týmusu.

</doc>
<doc id="45713" url="https://sk.wikipedia.org/wiki?curid=45713" title="Barónka Lili">
Barónka Lili

Barónka Lili (Lili bárónő) je opereta, ktorú zložil Jenő Huszka. Premiéra sa konala 7. marca 1919 vo Városi színház v Budapešti. Libreto napísal Ferenc Martos, ktorý v tom čase žil vo Švajčiarsku a s Huszkom sa stýkal len písomne. Opereta patrí k najväčším úspechom autora, aj keď jej cesta ku sláve počas búrlivých povojnových politických udalostí v Maďarsku nebola práve jednoduchá.
Opereta bola sfilmovaná v roku 1943 pod názvom Zenélő Malom (režisér: István Lázár). Dej operety výrazne prepracovali pre tento film Albert Harasztos a Emil M. Szuchy.
Obsah.
I. dejstvo.
Barón Malomszegi kúpi majetok skrachovanej rodiny grófa Illésházyho. Gróf sa práve balí keď prichádzajú noví majitelia a Illésházyho považujú za komorníka. Keďže sa Illésházymu páči mladá slečna Lili (dcéra nového majiteľa), rozhodne sa hrať komorníka.
II. dejstvo.
Illésházy si získa taký rešpekt u nových majiteľov, že sa stane v podstate riaditeľom celého majetku a považujú ho skôr za partnera, ako za zamestnanca. Keď však príde Illésházyho stará láska Klarisa, rozhodne sa z pomsty Illésházyho prezradiť a naznačiť, že jeho zámerom bolo Lili zviesť. Illésházy odchádza a Lili sa zasnúbi s Frédim, ktorý mal o ňu už dlhší čas záujem.
III. dejstvo.
Konajú sa konské dostihy. Favoritom je Tündér z Lilinej stajne. Jeho jazdec, barón Stanci však preteky zmešká. V poslednej chvíli ho zastúpi Illésházy a vyhrá súťaž. Po pretekoch sa mu podarí presvedčiť Lili o svojich vážnych úmysloch a dajú sa opäť dokopy. Odmietnutý Fredi odchádza s Klarisou.

</doc>
<doc id="45714" url="https://sk.wikipedia.org/wiki?curid=45714" title="Hydrazín">
Hydrazín

Hydrazín, systémový názov diazán, je bezfarebná olejovitá kvapalina s amoniakovým zápachom, rozpustná v liehu a vode. Je vysoko toxický a má potencionalne karcinogénne účinky. Hydrazín je na vzduchu (alebo za určitých okolností) samozápalný, pretože má silné redukčné účinky (prudko viaže kyslík). Je to nestála slabá dvojsýtna zásada.
História.
V roku 1875 Emil Fischer objavil fenylhydrazín a ostatné substituované hydrazíny. Theodor Curtius vyrobil hydrazín v roku 1887. V roku 1907 Friedrich Raschig vytvoril jednoduchú a efektívnu syntézu hydrazínu pomocou oxidačného spojenia s amoniakom.
Príprava.
Hydrazín sa pripravuje oxidáciou amoniaku (NH₃) chlórnanom sodným (NaClO). Soli hydrazínu sa používajú v chemickom priemysle pri výrobe farbív a liečiv. Používa sa ako zložka raketového paliva. Samotný hydrazín je veľmi ekologické palivo, pretože horením vzniká dusík a voda.

</doc>
<doc id="45719" url="https://sk.wikipedia.org/wiki?curid=45719" title="Estriol">
Estriol

Estriol je steroidný hormón.
Je najslabším z troch estrogénov produkovaných v ľudskom tele, syntetizuje sa u žien vo vaječníkoch a u oboch pohlaví aj v nadobličkách.
Hladina estriolu v tele mužov, netehotných žien a žien po menopauze je približne rovnaká. U tehotných žien však mnohonásobne stúpa až 9. týždňa tehotenstva až do pôrodu, pretože vtedy sa produkuje v placente z naodobličkového dehydroepiandrosterónu. Dá sa vtedy detegovať v moči, čo môže slúžiť na test tehotenstva alebo správneho vývinu placenty.
Estriol normalizuje vaginálny epitel a tak napomáha obnoveniu normálnej mikroflóry a fyziologického pH v pošve. Má tiež pozitívny účinok na medzimozog a na hypofýzu, čo sa prejavuje zlepšením alebo odstránením klimakterických ťažkostí, ako sú návaly tepla, nervozita a nespavosť.

</doc>
<doc id="45722" url="https://sk.wikipedia.org/wiki?curid=45722" title="Žlč">
Žlč

Žlč (gr. "cholé"; lat. "bilis") je hustá telesná tekutina, ktorá sa tvorí v bunkách pečene, zbiera sa v žlčníku a počas trávenia sa vylučuje žlčovými cestami do dvanástnika. Jej sfarbenie sa mení podľa toho, v akom pomere sú zastúpené dôležité farbivá bilirubín a biliverdín, od žltej až po zelenú farbu. Keď je žlč veľmi hustá, má až hnedastú farbu.
Primárny účel žlče je rozklad tukov, vďaka čomu je umožnené ich vstrebávanie do organizmu. Emulguje lipidy, čo znamená, že zvyšuje ich rozpustnosť. Lipidy môžu byť následne štiepené lipázami. Žlč je taktiež médiom na vylučovanie látok, ktoré sú ťažko rozpustné vo vode.
Pohybová činnosť žlčníka a žlčových ciest a s ňou súvisiaca pohyblivosť žlče sa nazýva "cholekinetika".
Zloženie žlče.
Žlč obsahuje 82 % vody a elektrolytov. Je ľahko zásaditá (alkalická). Najdôležitejšou súčasťou žlče sú ale minerálne soli (12 %), ktoré majú centrálnu úlohu pri trávení tukov.
V žlči sa nachádzajú prvky ako lecitín, fosfolipidy (4 %), cholesterín (0,7 %) a odpadové produkty pečene, ktoré sa dostávajú do tráviaceho traktu a odtiaľ sa vylučujú z tela stolicou. Ďalšou zložkou žlče je bilirubín, ktorý vzniká hlavne rozpadom červených krviniek (hemoglobín).
Typickú farbu žlče spôsobujú žlčové farbivá: žltkastý bilirubín a zelenkastý biliverdín. Bilirubín sa rozkladá v črevách prostredníctvom tam sa nachádzajúcich baktérií na sterkobilín, bilifuscín a mezobilifuscín, ktoré dávajú stolici charakteristickú hnedú farbu.
Transport cholesterínu v žlči sa deje v micelách, ktoré sa skladajú z lecitínu, cholesterínu a žlčových solí. Vzájomný pomer a koncentrácia týchto troch látok nesmie mať veľké výkyvy, aby transport mohol fungovať. V opačnom prípade cholesterín kryštalizuje a tvoria sa žlčové kamene.
Fyziológia.
Tvorba.
Denne sa tvorí okolo 500 až 700 mililitrov žlče, ktorá sa uskladňuje v žlčníku. Žlč sa tvorí v bunkách pečene, hepatocytoch. Medzi dvoma hepatocytmi sa nachádzajú žlčové kanáliky (lat. "canaliculi"), tie sa spájajú do väčších kanálikov, ktoré nakoniec privádzajú žlč až do tráviaceho traktu. Prvky, ktoré sa vylučujú do žlčových kanálikov sú: lecitín, konjugované žlčové soli a hormóny, cholesterín a bilirubín. Taktiež sa takto vylučujú aj konjugované lieky. Hepatocyty odoberajú konjugované žlčové soli zo sínusoidov (mikroskopické krvné cievy), ktoré transportujú krv k hepatocytom. Bunkové membrány hepatocytov sú vybavené špecializovanými transportnými systémami pre žlčové soli.
Transport a uskladňovanie žlče.
Intrahepatálne žlčovody tvoria drobné kanáliky postupne sa spájajúce do väčších vetiev pre jednotlivé segmenty a laloky pečene. Končia sútokom pravého a ľavého pečeňového žlčovodu ("ductus hepaticus dexter et sinister").
Extrahepatálne (mimopečeňové) žlčové cesty začínajú spoločným pečeňovým vývodom ("ductus hepaticus communis"), na ktorý sa krátko na to pripája "ductus cysticus", ktorý pripája na žlčové cesty žlčník. Spojením žlčníkového a pečeňového vývodu vzniká spoločný žlčový vývod "ductus choledochus" v dĺžke asi 7,5 centimetra, ktorý smeruje dole za dvanástnikom a po prechode hlavovým koncom pankreasu ústi do dvanástnika ("duodenum"). Ešte pred vstupom do dvanástnika sa spája so pankreatickým vývodom ("ductus pancreaticus"), ktorý privádza tráviace enzýmy z pankreasu. Vývod do dvanástnika, obklopený svalovým zvieračom, sa nazýva "papilla duodeni major".
V žlčníku sa ukladá žlč, ktorá tu spätným vstrebávaním vody zmenší svoj objem až na 10 % pôvodného.
Význam.
Žlč hrá veľkú úlohu pri štiepení a vstrebávaní tukov z jedál a podieľa sa na neutralizácii silne kyslej tráveniny prichádzajúcej zo žalúdka. Slúži taktiež k vylučovaniu rôznych odpadných substancií z tela ako sú cholesterín, bilirubín, lieky a produkty látkovej premeny. Produkcia žlče je dôležitá pre rovnováhu cholesterínu v tele. Ďalšou úlohou žlče je vylučovanie ťažkých kovov z tela a aktivácia enzýmov pankreasu. Žlčové kyseliny účinkujú mimochodom aj ako baktericíd.
Ťažkosti.
Pri poruche tvorby žlče alebo sekrécií sa dajú vysvetliť pri ľuďoch symptómy poruchy spaľovania tukov a vylučovanie produktov látkovej premeny. Zápcha žlčových ciest so zastavením prívodu žlče sa nazýva aj cholestáza. Pri tejto komplikácii sa vyskytuje neznášanlivosť tukov, lebo tieto sú prijímané len v malom množstve v čreve. Vysoké prijímanie tukov v strave spôsobuje mastnú stolicu (Steatorrhoe). Ďalej sa vyskytuje taktiež aj takzvaný posthepatický ikterus (žltačka), lebo nemôže byť správne vylúčený bilirubín, žlté farbivo, nasleduje žltnutie pokožky a slizníc. Pre nedostatok žlčníkových farbív sa zmení aj farba stolice/výkalov až do šeda.
Zápchy môžu mať viaceré príčiny, ako nádor na pankrease, žlčníku, žlčových cestách alebo dvanástniku. Ďalšou príčinou môžu byť žlčníkové kamene v "Ductus hepaticus communis" alebo v "Ductus choledochus". Len málokedy sa stáva, že je blokovaný "Ductus cysticus" a neprepúšťa žlč (Mirizzi-Syndrom).
Žlčové kamene sú výsledkom kryštalizovania žlče, keď pomer zmesi lecitínu, cholesterínu a žlčových solí vyjde z rovnováhy.
Symptómy vznikajú len asi pri štvrtine všetkých prípadov. K tomu patria žltačka a koliky, bolesti na pravej strane v žalúdkovej oblasti.

</doc>
<doc id="45725" url="https://sk.wikipedia.org/wiki?curid=45725" title="Bilirubín">
Bilirubín

Bilirubín je odpadový produkt metabolizmu červeného krvného farbiva hému produkovaného pečeňou zo zaniknutých červených krviniek - erytrocytov. Je vylučovaný z ľudského tela ako súčasť žlče. Spôsobuje typické zafarbenie žlče. Z chemického hľadiska ako rozpadový produkt hemoglobínu, už však nemá klasickú štruktúru v strede so železom, ale železo už neobsahuje. Taktiež je jeho molekula lineárna.

</doc>
<doc id="45727" url="https://sk.wikipedia.org/wiki?curid=45727" title="Slinivka brušná">
Slinivka brušná



</doc>
<doc id="45729" url="https://sk.wikipedia.org/wiki?curid=45729" title="Inzulín">
Inzulín

Inzulín je peptidový hormón produkovaný Langerhansovými ostrovčekmi podžalúdkovej žľazy (pankreasu). Umožňuje, aby sa glukóza získaná z potravy dostala dovnútra bunky a tam bola premenená na energiu. 
&lt;br&gt;Názov pochádza z latinského slova "insula" znamenajúceho „ostrov“.
Účinky.
V pečeni zvyšuje vychytávanie glukózy z krvi a podporuje tvorbu zásobného glykogénu; blokuje ketogenézu (= vznik ketoacidózy, t. j. vnútorného rozvratu metabolizmu). V svaloch aktivuje systémy transportu glukózy do myocytov a tým zabezpečuje dodávku primárnej energie svalom. V tukovom tkanive inzulín zvyšuje tvorbu tukov (preto sa pri cukrovke II. typu alebo pri zvýšenej spotrebe inzulínu priberá). 
&lt;br&gt;Celkovo teda inzulín zvyšuje v pečeni, svaloch a v tukovom väzive vychytávanie glukózy z krvi a jej ukladanie vo forme zásobného glykogénu (v pečeni a svaloch). Zastavuje využitie tukov na tvorbu energie tým, že zabraňuje uvoľňovaniu glukagónu. S výnimkou diabetes mellitus a metabolického syndrómu inzulín zabezpečuje v tele stabilnú koncentráciu glukózy v krvi. Keď úroveň glukózy v krvi klesne pod určitú hladinu, telo začne využívať ako zdroj energie glykogenolýzu, ktorá rozkladá glykogén uložený v pečeni a svaloch na glukózu, ktorá je následne využitá na tvorbu ATP. Inzulín má anabolický efekt a uplatňuje sa aj v metabolizme minerálov.
Štruktúra.
Štruktúra inzulínu sa medzi živočíšnymi druhmi líši. Inzulín zo živočíšnych zdrojov sa preto líši v stupni schopnosti ovplyvňovať metabolizmus glukózy v ľudskom organizme. Najbližšie k ľudskej verzii má inzulín ošípaných. Ľudský inzulín je proteínový hormón skladajúci sa z dvoch polypeptidických reťazcov (A, B), ktoré sú spojené disulfidickými mostíkmi a ktoré majú dohromady 51 aminokyselín – reťazec A obsahuje 21 a reťazec B 30 aminokyselín.
U stavovcov je sekvencia aminokyselín inzulínu extrémne zakonzervovaná. Hovädzí inzulín sa odlišuje od toho ľudského len v troch a u ošípaných len v jednej aminokyseline. Aj niektoré druhy rýb majú inzulín natoľko podobný ľudskému, že je u človeka klinicky efektívny. Inzulín u niektorých bezstavovcov je čiastočne podobný ľudskému a má rovnaké fyziologické účinky.
Inzulín je produkovaný a ukladaný v tele ako hexamér (jednotka obsahujúca 6 molekúl inzulínu), zatiaľ čo účinná forma je monomér. Hexamér je neaktívna forma s dlhodobou stabilitou, ktorá slúži na ochranu vysoko reaktívneho inzulínu, ak nie je potrebný. To, že inzulín je rýchlo reagujúca látka, v praxi znamená, že injekcia inzulínu nemusí byť podaná hodiny pred jedlom, čo dáva diabetikom väčšiu flexibilitu pri ich dennom liečebnom pláne.
Vylučovanie inzulínu.
Inzulín sa spolu s C-peptidom (v granuliach) procesom exocytózy dostáva cez bunkovú membránu von z bunky. Tento proces je stimulovaný vzostupom ATP, ktorý je stimulovaný vzostupom glykémie (hladiny glukózy v krvi) a následne vzostupom vnútrobunkového katiónu Ca2+. Vylučovanie inzulínu je riadené predovšetkým koncentráciou glukózy v krvi, ale i inými hormónmi (napr. adrenalínom). Glukóza a ostatné živiny vstrebané z jedla sú primárnymi stimulátormi vylučovania inzulínu.
Celková denná dávka inzulínu u nediabetika je cca 20 – 40 IU. Z toho polovica pripadá na bazálne vylučovanie (= inzulín produkovaný nezávisle od príjmu potravy) a polovica na bolusové vylučovanie (= vylučovanie inzulínu stimulované glukózou).
Príjem inzulínu bunkou.
Na každej bunke, ktorá prijíma inzulín sa nachádzajú inzulínové receptory. Na ne sa môže „prichytiť“ len molekula inzulínu a tým následne umožní vďaka glukózovým transportérom (GLUT 4) vstup glukózy do bunky. Najväčší počet týchto receptorov obsahujú bunky svalov (myocyty), pečene (hepatocyty) a tukového tkaniva (adipocyty).
Inzulín ako liek.
Inzulín je lekársky využívaný na liečbu rôznych podôb cukrovky. Pacienti s diabetes mellitus I. typu sú životne závislí na podávaní inzulínu (väčšinou injekčne), pretože tento hormón ich telo neprodukuje. Pacienti s diabetes mellitus II. typu sú často voči inzulínu odolní (ich tkanivá slabo reagujú na jeho normálnu hladinu) a trpia tak vlastne jeho relatívnym nedostatkom. Až 40 % pacientov s týmto typom môže nakoniec vyžadovať inzulín, ak iné lieky pri kontrole hladiny glukózy v krvi nemajú dostatočný účinok.

</doc>
<doc id="45733" url="https://sk.wikipedia.org/wiki?curid=45733" title="Pankreas">
Pankreas



</doc>
<doc id="45734" url="https://sk.wikipedia.org/wiki?curid=45734" title="Glukóza">
Glukóza

Glukóza (symbol v chemických vzoroch: "Glc") je monosacharid patriaci medzi aldohexózy. Prirodzene sa vyskytuje iba enantiomér -glukóza, ktorý sa nazýva aj dextróza, hroznový cukor či glukóza v užšom zmysle. -glukóza sa vyrába umelo a je zriedkavá.
V čistom stave je -glukóza biela kryštalická látka so sladkou chuťou.
Výroba.
-glukóza sa môže pripraviť kryštalizáciou z rastlinných štiav, najmä z hrozien viniča hroznorodého, ale hlavnou metódou jej výroby je kyslá alebo enzymatická hydrolýza rastlinného škrobu, na Slovensku predovšetkým zemiakového.
Chemické vlastnosti.
Glukóza existuje v dvoch enantioméroch, a to ako -glukóza (vyskytujúca sa v prírode), nazývaná aj dextróza, a jej zrkadlový obraz, -glukóza. Tie sa svojimi chemickými a fyzikálnymi vlastnosťami nelíšia, s výnimkou toho, že ich vodný roztok otáča rovinu polarizovaného svetla opačným smerom. V živých organizmoch sú však nezameniteľné.
Vzhľadom na prítomnosť aldehydovej skupiny patrí glukóza k redukujúcim sacharidom, čiže napríklad redukuje soli dvojmocnej medi na jednomocné, čo sa v minulosti používalo na kvalitatívne aj kvantitatívne stanovenie cukru v roztoku (napr. v moči). Pritom sa aldehydická skupina -glukózy mení na karboxylovú a vzniká kyselina -glukónová. Pri použití silnejších oxidačných činidiel, ako napr. kyseliny dusičnej, sa oxiduje aj primárna alkoholická skupina na opačnom konci molekuly tiež na karboxylovú skupinu za vzniku kyseliny -glukarovej. Ak sa zoxiduje len primárna alkoholická skupina na poslednom uhlíku (s lokačným číslom 6), vzniká kyselina -glukurónová.
Redukciou glukózy, napr. hydrogenáciou vodíkom za prítomnosti katalyzátorov, sa naopak redukuje aldehydická skupina na primárnu alkoholickú skupinu a vzniká -glucitol, známejší pod názvom sorbitol (sorbit), používaný ako umelé sladidlo pre diabetikov.
V roztoku prechádza glukóza do cyklickej hemiacetálovej formy so šesťčlenným kruhom (pyranóza), ktorá v rovnovážnom stave za laboratórnej teploty 20 °C obsahuje dva anoméry, líšiace sa orientáciou hemiacetálového hydroxylu: 36 % α-glukopyranózy a 64 % β-glukopyranózy. I jednotlivé anoméry sa líšia svojou špecifickou otáčavosťou: 
Tieto anoméry sú v dynamickej rovnováhe a procesom mutarotácie prechádzajú s polčasom rádu hodín jeden v druhý. V obidvoch prípadoch priestorové usporiadanie šesťčlenného heterocyklu zodpovedá stoličkovej konformácii (Z-forma). Čisté anoméry v pevnej fáze môžeme získať kryštalizáciou za určitých podmienok. Pri kryštalizácii z metanolu sa vytvárajú kryštály α--glukopyranózy, zatiaľ čo pri kryštalizácii z kyseliny octovej vznikajú kryštály β--glukopyranózy. Pri kryštalizácii z vodného roztoku zvyčajne dostávame monohydrát -glukózy. 
V zelených rastlinách vzniká procesom fotosyntézy z oxidu uhličitého a vody za prítomnosti chlorofylu a dodávky energie vo forme svetelných kvánt podľa sumárnej rovnice
6 CO2 + 6 H2O + "hν" → C6H12O6 + 6 O2
pričom vzniká kyslík. Presne opačným procesom je proces, ktorým organizmy rastlín a živočíchov odbúravajú („spaľujú“) -glukózu na pôvodné látky a získavajú tak potrebnú energiu.
Výskyt v prírode.
Čistá -glukóza sa nachádza v rastlinách ako jeden z produktov fotosyntézy a predstavuje pre rastliny zásobu energie. Hromadí sa predovšetkým v plodoch. Okrem toho je podjednotkou mnohých prírodných oligosacharidov (napr. maltózy, sacharózy či laktózy) a polysacharidov (napr. škrobu či glykogénu). Je aj súčasťou mnohých heteroglykozidov, vyskytujúcich sa v rastlinách. 
Je prítomná aj v krvi a lymfe živočíchov, aj v niektorých živočíšnych produktoch, najmä v mede.
Fyziologický význam.
-glukóza je pre existenciu ľudského organizmu nevyhnutná. Je to najrýchlejší a najzákladnejší zdroj energie pre ľudské telo, najmä pri športe alebo inej pohybovej aktivite; glukóza je "de facto" liek na hypoglykémiu. Pre niektoré ľudské orgány, najmä pre mozog a červené krvinky, je glukóza úplne nevyhnutná. Je to ich jediný zdroj energie, bez ktorého sa nezaobídu. Tieto tkanivá spotrebujú za 24 hodín približne 150 g glukózy. To je teda minimum, ktoré musí zdravý človek (ale aj diabetik) prijať, aby zabránil rozvoju katabolizmu (čiže rozkladaniu zložitejších látok na látky jednoduchšie) – získavanie glukózy glukoneogenézou alebo ketogenézou (získavanie energie za rozkladu mastných kyselín; pri tomto deji vznikajú ako odpadové látky ketolátky, v prvom rade acetón). 
Pri poklese hladiny glukózy (hypoglykémiou) sa v žľazách s vnútorným vylučovaním (pankrease a nadobličkách) začnú ihneď uvoľňovať kontraregulačné hormóny (glukagón a adrenalín), ktoré mobilizujú jej tvorbu zo zásobného glykogénu (obsiahnutého prevažne v pečeni a v svalstve) procesom glykogenolýzy. Glukóza z glykogénu v pečeni vstupuje do krvného obehu pre ostatné tkanivá, glukóza z glykogénu v svale je však lokálne spotrebovaná (nemá možnosť prechodu do krvného obehu, pretože svaly nemajú enzým glukóza-6-fosfatázu, takže glukóza nemôže bunku opustiť). Organizmus nemá schopnosť vytvoriť glukózu z tukov okrem veľmi malého množstva, ktoré vzniká z glycerolu. Ako energetický zdroj sa glukóza využíva aj v umelej výžive (infúzia) a jej roztoky sa podávajú do žily na zavodnenie chorých alebo ako nosiče pre iné lieky. Kaloricky je glukóza rovnako výdatná ako repný cukor, má však nižšiu sladivosť, približne o 20 %.
Zvýšená hladina glukózy v krvi je označovaná ako hyperglykémia. V istých prípadoch je to normálny stav, napríklad po jedle sa hladina glukózy v krvi prirodzene zvýši. Organizmus tento stav zvýšenej koncentrácie glukózy v krvi potlačí, za čo je zodpovedný hormón inzulín. V prípade, že tento hormón nie je dostatočne produkovaný alebo naňho bunky nereagujú (reps. reagujú nedostatočne) a telo nie je schopné opäť hladinu glukózy znížiť na fyziologickú hodnotu, môže to byť náznakom cukrovky (diabetes mellitus).
Aktívnou formou glukózy je z biochemického hľadiska -glukóza-6-fosfát, vznikajúci pôsobením hexokinázy za spotreby adenozín trifosfátu (ATP).
Koncentrácia (hladina) -glukózy v krvi sa nazýva glykémia.
Za bežných fyziologických podmienok získava organizmus glukózu:
Použitie.
Okrem už spomenutého použitia v lekárstve je surovinou pre fermentačnú výrobu etanolu a alkoholických nápojov (pivo, víno ap.) alkoholovým kvasením pôsobením kvasiniek rodu "Saccharomyces". Pôsobením iných mikroorganizmov možno vyrábať aj iné dôležité organické zlúčeniny, ako butan-1-ol, glycerol, acetón, kyselinu mliečnu, kyselinu citrónovú a. i.
Enzymaticky sa z nej vyrába oveľa sladší monosacharid fruktóza, používaný v potravinárskom priemysle.

</doc>
<doc id="45737" url="https://sk.wikipedia.org/wiki?curid=45737" title="Glykogén">
Glykogén

Glykogén je polysacharid, ktorý si bunky vytváraju ako zásobnú formu zo sacharidov. Je energetickým zdrojom v látkovom metabolizme. Glykogén vzniká spájaním glukózových jednotiek do rozvetvených reťazcov, ktoré sú viac rozvetvené ako pri molekule škrobu.
Syntetizuje a odbúrava sa v pečeni a vo svaloch. Funkcia glykogénu v pečeni a vo svaloch je rozdielna. Pečeňový glykogén slúži predovšetkým na dopĺňanie glukózy do krvného riečiska. Pri poklese hladiny glukózy v krvi sa spúšťajú degradačné systémy pečene, štiepia glykogén na voľnú glukózu a tá sa uvoľňuje do obehu. Naopak, pri dostatočne vysokej hladine glukózy v krvi prebieha intenzívna tvorba glykogénu. Riadenie tohto procesu zabezpečujú hormóny inzulín a glukagón. 
Svalový glykogén ma odlišné využitie. Aj keď tvorí iba jedno percento svalovej hmoty, vzhľadom na celkovú hmotnosť svalov sa ho nachádza v organizme viac ako pečeňového. Svalový glykogén sa nemôže využiť na zvýšenie hladiny glukózy v krvi, a preto je zdrojom energie iba pre svalové bunky.
Je zásobnou látkou v živočíšnych organizmoch. Nazýva sa aj živočíšny škrob.

</doc>
<doc id="45741" url="https://sk.wikipedia.org/wiki?curid=45741" title="Ingmar Bergman">
Ingmar Bergman

Ernst Ingmar Bergman (* 14. júl 1918, Uppsala, Švédsko - † 30. júl 2007, ostrov Fårö, Švédsko) bol švédsky filmový režisér.
Vyslúžil si uznanie za prenikavé analýzy ľudských citov a stal sa vzorom pre niekoľko generácií tvorcov na celom svete. Vo svojich dielach sa sústreďuje na vnútorné rozpory a krehkosť duše. Debutoval filmom "Kris" ("Kríza", 1945), ale prvým z tematicky a štýlovo inovátorských filmov, ktoré sú pre neho charakteristické, prišiel až v roku 1949. Po nich nasledoval rad filmov, ktoré dokladali Bergmanove umelecké vyzrievanie, napr. "Leto s Monikou" ("Sommaren med Monika", 1953). Bergman neprestal skúmať nové naratívne postupy a tematické oblasti, o čom svedčí stredoveká moralita "Prameň panny" ("Jungfrukällan", 1959), film "Diablovo oko" ("Djävulen öga", 1960) i znepokojujúce snímky "Ako v zrkadle" ("Såsom is spegel", 1961) a "Mlčanie" ("Tystnaden", 1963). V USA zaznamenal najväčší úspech s filmom "Šepoty a výkriky" ("Viskningar och rop", 1972). 
Všeobecné uznanie ako jeden z najväčších filmových režisérov svojej doby získal vo Švédsku ako aj v zahraničí filmom "Fanny a Alexander", 1981), ktorý nakrútil po návrate z dobrovoľného exilu v Nemecku. Jeho filmy boli veľa ráz nominované na Oscara, ktorého mu udelili za "Prameň panny", "Ako v zrkadle" a "Fanny a Alexander". Najvyššie ocenenia za svoje filmy získal Bergman aj na festivaloch v Berlíne a Cannes.
Ingmar Bergman napísal v 80. a 90. rokoch minulého storočia viacero zväzkov svojich pamätí, resp. pamätí bergmanovskej rodiny (Laterna Magika, Dobrá vôľa, Nedeliatko, Obrazy), z ktorých niektoré preložil M. Žitný do slovenčiny.
O esejistický výklad Bergmanovej filmárskej osobnosti a niektorých jeho kľúčových filmov sa pokúsil Július Vanovič v knihe "Za kulisy života" (Existenciály Ingmara Bergmana, 2011).

</doc>
<doc id="45744" url="https://sk.wikipedia.org/wiki?curid=45744" title="Jela Lukešová">
Jela Lukešová

Jela Lukešová, rod. Tučná (* 1. máj 1930, Martin – † 5. máj 2012, Bratislava) bola slovenská herečka. Manželka kameramana Františka Lukeša.
V roku 1953 absolvovala štúdium herectva na VŠMU v Bratislave. V rokoch 1953 – 1954 členka Štátneho divadla v Košiciach a od r. 1954 Rozhlasového hereckého súboru Československého rozhlasu v Bratislave. V počiatkoch svojej hereckej kariéry vynikala vo filme a neskôr sa ťažisko jej práce prenieslo do rozhlasu. Patrila aj k priekopníčkam televízneho dramatického vysielania. 

</doc>
<doc id="45745" url="https://sk.wikipedia.org/wiki?curid=45745" title="Blender">
Blender

Blender je open source softvér šírený pod licenciou GNU GPL na modelovanie a vykresľovanie 3D počítačovej grafiky, animácií a filmov s využitím rôznych techník, napr.: raytraycing, radiosity, scanline rendering, GI. Vlastné rozhranie je vykresľované pomocou knižnice OpenGL. OpenGL umožňuje nielen hardvérovú akceleráciu vykresľovania 2D a 3D objektov, ale predovšetkým ľahkú prenositeľnosť na všetky podporované platformy.
História.
Holandské grafické štúdio NeoGeo spočiatku vyvíjalo vlastný nástroj na 3D animácie. Bol určený výhradne pre vnútropodnikové využitie. Nový softvér vychádzal zo zdrojových kódov, ktoré predtým napísal Ton Roosendaal. Neskôr sa pristúpilo ku kompletnému prerobeniu kódu, nakoľko jeho aktuálna podoba bola príliš zastaraná a náročná na údržbu. V januári 1995 sa modifikácia úspešne skončila a nástroj bol konečne kompletný, pripravený na použitie. Až táto nanovo prebudovaná aplikácia dostala pomenovanie Blender.
V roku 1998 Roosendaal založil spoločnosť s názvom Not a Number (NaN), ktorá mala ďalej vyvíjať a distribuovať Blender, ktorý sa dostal na trh po prvýkrát, pretože dovtedy mali možnosť využívať aplikáciu iba interní animátori štúdia NeoGeo. Spoločnosť NaN si vybudovala finančnú základňu pomocou viacerých investorov a pustila sa do práce, výsledkom ktorej mal byť plnohodnotný grafický nástroj určený na využitie v komerčnej sfére. Pre užívateľov bola k dispozícii buď voľná verzia programu len ako shareware alebo plná verzia, ktorú si museli zaplatiť.
Už v roku 2000 bol vydaný Blender verzie 2, no napriek výrazným modifikáciám sa program nepredával tak dobre ako sa očakávalo. Investori prestali spoločnosť NaN finančne podporovať. Vývoj aplikácie sa okamžite zastavil, napriek už rozpísaným kódom do nasledujúcej verzie.
Táto nepriaznivá situácia prinútila Roosendaala v roku 2002 založiť novú spoločnosť - Blender Fundation, neziskovú organizáciu na vývoj a šírenie programu Blender. Prostredníctvom nej vznikla verejná zbierka „Free Blender“ na 100 000 EUR, vďaka ktorej by organizácia mohla odkúpiť práva na zdrojové kódy. Peniaze sa zozbierali za pár týždňov a tak 13. októbra 2002 vyšiel Blender pod licenciou GNU GPL.
V tom čase ešte existovali úvahy, že by bol Blender prístupný pod tzv. Blender License, čo je akási obmedzená forma GNU GPL. Na základe tejto výnimky by sa striktne nevyžadovalo sprístupnenie zdrojových kódov modifikovanej verzie programu, no za tento ústupok by mala spoločnosť Blender Fundation nárok na určitú finančnú sumu. Ale v roku 2005 sa to s definitívnou platnosťou zamietlo a od vtedy sa na Blender vzťahuje GNU GPL v plnom rozsahu (súčasnosti je to konkrétne GNU GPL v2).
Elephants Dream (Orange).
V máji 2005 oznámil Ton Roosendaal založenie animačného štúdia Orange, ktoré by malo vytvoriť film kompletne pomocou open source technológií. Cieľom bolo ukázať svetu, že pre vytvorenie audiovizuálne zaujímavého diela nie je treba software za veľa peňazí. V štúdiu pracoval tím najlepších blenderistov z celého sveta. Štúdio sídlilo v Holandsku.
24. marca 2006 mal slávnostnú premiéru krátky animovaný film "Elephants Dream". Hlavnými hrdinami sú "Emo" a "Proog" (pozri obrázok), ktorí sa dostanú do útrob akéhosi stroja, a hľadajú cestu von. Film trvá asi 12 minút a je voľne dostupný k stiahnutiu, alebo ako DVD, na ktorom sú okrem filmu samotného aj všetky zdroje použité pri tvorbe filmu.
V tíme bolo aj niekoľko programátorov, ktorí upravovali Blender na mieru umelcom a doplnili tak do hlavnej vývojovej vetvy napríklad kompletne prepísaný interný renderer, vlasy, node editor, lepšie armatúry a podobné funkcie. Za celú dobu vývoja Blendera sa neurobil tak velký pokrok, ako v prípade projektu Orange.
18. mája bol film pod licenciou Creative Commons umiestnený na elephantsdream.org k voľnému stiahnutiu. Pretože ide o open source projekt, všetky pracovné ".blend" súbory sú taktiež voľne dostupné.
Elephants Dream je prvý film distribuovaný v Európe na HD DVD nosičoch.
Blender institute.
Motivovaný úspechom prvého „open movie“, Ton Roosendaal založil trvalú kanceláriu a štúdio venované podpore plánov Blender Foundation. Má ísť hlavne o podporu filmov, hier a vizuálnych efektov. Malý tím zložený zo 4 ľudí by mal pomáhať produkcii a koordinácii projektov. Štúdio by malo poskytovať dočasný priestor pre 5-6 ľudí pre práce na špeciálnych projektoch. 
peach-open-movie.
Druhým open movie projektom je Big Buck Bunny. Ide o iný film ako Elephant Dreams. Je veselý a „chlpatý“. Dostupný je na DVD a od 30. mája 2008 by mal byť sprístupnený na voľné stiahnutie aj na Internete. Premiéra sa hrala 10. apríla 2008.
Knihy.
Anino BELAN: "BLENDER malý úvod do 3D modelovania a animácie", online pdf

</doc>
<doc id="45749" url="https://sk.wikipedia.org/wiki?curid=45749" title="3D">
3D



</doc>
<doc id="45750" url="https://sk.wikipedia.org/wiki?curid=45750" title="Alexandr Ivanovič Gercen">
Alexandr Ivanovič Gercen

Alexandr Ivanovič Gercen (; * 6. apríl 1812, Moskva, Rusko – † 21. január 1870, Paríž, Francúzsko) bol ruský filozof a spisovateľ, revolučný demokrat, zakladateľ národníctva. 
Život a dielo.
Bol nemanželským dieťaťom bohatého ruského statkára Ivana Jakovleva a Henrietty Wilhelminy Luisy Haagovej ,nemeckej protestantky zo Stuttgartu. Priezvisko vzniklo zo slovného spojenia „Kind des Herzens“dieťa lásky.
Gercen bol prvý významný ruský filozof a predstaviteľ národníctva. Jeho filozofia vychádzala z utopického socializmu (Henri de Saint-Simon), ideí raznočincov (liberálna buržoázia) a dekabristov v spojení s republikánskymi názormi. Vydával časopis "Kolokol" (prvý slobodný ruský časopis). Gercen bojoval proti feudalizmu, sociálnemu útlaku a kritizoval tiež francúzske meštianstvo. Gercen vytvoril pokus o vytvorenie ideálu socialistickej spoločnosti, istého druhu proto-komunitarizmu. Prácu považoval za modlitbu a boj.
Od roku 1835 žil vo vyhnanstve v meste Viatka, neskôr vo Vladimíre a od roku 1840 sa vrátil do Moskvy. V roku 1847 emigroval do západnej Európy.
V bratislavskej Petržalke je po ňom pomenovaná Gercenova ulica.

</doc>
<doc id="45752" url="https://sk.wikipedia.org/wiki?curid=45752" title="Karteziánska sústava súradníc (v najužšom zmysle)">
Karteziánska sústava súradníc (v najužšom zmysle)

Karteziánska sústava súradníc (iné názvy: karteziánska súradnicová sústava, karteziánsky systém súradníc; názov je odvodený od mena René Descarta) je pravotočivá trojrozmerná (alebo analogicky dvojrozmerná) ortonormálna sústava súradníc (pozri aj sústava súradníc). 
Inými slovami je to trojica čísiel x, y, z (značených aj x1, x2, x3), nazývaných karteziánske súradnice, pre ktoré platí, že:
Je to v prírodných vedách najbežnejší typ sústavy súradníc.

</doc>
<doc id="45755" url="https://sk.wikipedia.org/wiki?curid=45755" title="Kartézska sústava súradníc">
Kartézska sústava súradníc



</doc>
<doc id="45757" url="https://sk.wikipedia.org/wiki?curid=45757" title="Descartes">
Descartes



</doc>
<doc id="45758" url="https://sk.wikipedia.org/wiki?curid=45758" title="Roman Luknár">
Roman Luknár

Roman Luknár (* 1. jún 1965, Bratislava) je slovenský herec.
Prvé herecké skúsenosti získal v divadelnom súbore. V roku 1987 absolvoval štúdium herectva na VŠMU v Bratislave. Bol členom Divadla pre deti a mládež v Trnave a Divadla Astorka Korzo ‘90. Od roku 1991 žije a hrá v Španielsku. S manželkou Lolou má dvoch synov – Lajka a Janka. Hral v mnohých slovenských, českých, španielskych a maďarských inscenáciách, televíznych a hraných filmoch. Za postavu Jakuba vo filme "Záhrada" bol nominovaný na Českého leva 1996 za hlavnú mužskú úlohu.
V roku 2014 bol trestaný za jazdu pod vplyvom alkoholu.
Filmografia.
pôvodné obsadenie, objaví sa vo finále seriálu[4]

</doc>
<doc id="45759" url="https://sk.wikipedia.org/wiki?curid=45759" title="Tkanivo">
Tkanivo

Tkanivo je skupina buniek (a medzibunkového materiálu, ktoré ich obklopuje), ktorá obyčajne pochádza zo spoločnej kmeňovej bunky a pracuje spoločne na vykonávaní určitej funkcie. Pojmom tkanivo sa väčšinou označuje súbor živočíšnych buniek, pričom skupina buniek rastlín a húb sa väčšinou nazýva pletivo.
Tkanivá sú stavebným materiálom, z ktorého sú zložené orgány. V každom orgáne je niekoľko typov tkanív, pričom jedno je hlavné a určuje jeho funkciu. Medzi tkanivami v orgánoch sú obyčajne tesné vzťahy. Zmena v jednom z nich sa odrazí zmenami v ostatných tkanivách.
Druhy tkanív.
Existujú tieto druhy tkanív:
Vývoj a obnova tkanív.
Bunková špecializácia tkanív obmedzuje ich proliferačnú (deliacu) aktivitu. Bunky v tkanivách sa väčšinou delia len v rámci svojej priebežnej obnovy a nedovoľujú (až na vzácne výnimky) rozsiahlejšiu obnovu. Delenie a následná diferenciácia buniek tkanív je riadená:
Narušenie týchto regulačných faktorov môže viesť k apoptóze alebo k nádorovému rastu.
Podľa schopnosti obnovy možno tkanivá v organizme rozdeliť na niekoľko skupín:

</doc>
<doc id="45760" url="https://sk.wikipedia.org/wiki?curid=45760" title="Orgán (anatómia)">
Orgán (anatómia)

Orgán alebo ústroj je časť tela viacbunkových organizmov zabezpečujúca vykonávanie určitej funkcie alebo funkcií. Spravidla pozostáva z viacerých tkanív alebo pletív.
Súbor orgánov vytvára tzv. orgánovú sústavu. Orgány s podobnou funkciou alebo tie, ktorých výkony sa navzájom dopĺňajú, vytvárajú ústrojenstvo.
Človek.
U človeka je to súbor dvoch alebo viacerých typov tkanív, ktorý má špecifickú funkciu a zväčša rozpoznateľné okraje či hranice. Orgánom je napr. srdce, pečeň, štítna žľaza, koža a podobne.
Orgány sa delia podľa funkcií a stavby. Základné skupiny orgánov sú:
Človek je super bytosť a jeho orgány majú veľa funkcií

</doc>
<doc id="45761" url="https://sk.wikipedia.org/wiki?curid=45761" title="Trojrozmerný priestor">
Trojrozmerný priestor

Trojrozmerný priestor (skr. pre „trojrozmerný“ je 3D) je priestor, ktorý má tri rozmery a/alebo priestor, ktorý je definovaný tromi rozmermi. 
Pozícia objektov v tomto priestore je určená pomocou nejakej sústavy súradníc. Najznámejšie sú karteziánska a polárna sústava súradníc (príp. sférická sústava súradníc).

</doc>
<doc id="45762" url="https://sk.wikipedia.org/wiki?curid=45762" title="Orgánová sústava">
Orgánová sústava

Orgánová sústava alebo orgánový systém je súbor orgánov, ktoré v organizme zabezpečujú určitú komplexnú funkciu.

</doc>
<doc id="45764" url="https://sk.wikipedia.org/wiki?curid=45764" title="Orgán">
Orgán

Orgán môže byť:

</doc>
<doc id="45765" url="https://sk.wikipedia.org/wiki?curid=45765" title="Orgánový systém">
Orgánový systém



</doc>
<doc id="45766" url="https://sk.wikipedia.org/wiki?curid=45766" title="Anatomická sústava">
Anatomická sústava



</doc>
<doc id="45767" url="https://sk.wikipedia.org/wiki?curid=45767" title="Endokrinný systém">
Endokrinný systém



</doc>
<doc id="45768" url="https://sk.wikipedia.org/wiki?curid=45768" title="Dextróza">
Dextróza



</doc>
<doc id="45769" url="https://sk.wikipedia.org/wiki?curid=45769" title="Anabolizmus">
Anabolizmus

Anabolizmus ("ana" = nahor) je metabolizmus spojený so syntézou nových organických látok a tvorbou štruktúr. V užšom zmysle je to označenie pre takúto syntézu.
Anabolizmus využíva energiu získanú fotosyntézou, chemosyntézou, alebo katabolizmom na tvorbu (syntézu) zložitejších biomolekúl, ktoré zabezpečujú štrukturálnu podstatu a funkcie živých organizmov. Tento termín sa používa najmä vo fyziológií a medicíne, chemici skôr hovoria o anabolických reakciách.
Príkladom anabolizmu je tvorba bielkovín, z ktorých sú zložené napríklad svaly, alebo fosfolipidov, ktoré tvoria základnú zložku bunkovej membrány alebo proteosyntéza, syntéza DNA a fotosyntetická asimilácia.

</doc>
<doc id="45770" url="https://sk.wikipedia.org/wiki?curid=45770" title="Katabolizmus (metabolizmus)">
Katabolizmus (metabolizmus)

Katabolizmus alebo katabióza ("cata" – nadol) je metabolická fáza, pri ktorej sa zložité biomolekuly (cukry, tuky, bielkoviny) väčšinou v kaskáde biochemických reakcií štiepia na menšie a jednoduchšie molekuly. Pri tomto procese sa uvoľňuje energia, ktorá je vo forme ATP použitá pri opačných, anabolických procesoch. 
Pri niektorých katabolických procesoch sa tvoria koncové produkty, ktoré sú pre organizmus už neužitočné alebo dokonca škodlivé, a sú z neho preto vylúčené – najčastejšie vylučovacou, tráviacou sústavou a dýchacou sústavou. 
Príkladom katabolizmu je napríklad štiepenie bielkovín na aminokyseliny, alebo proces bunkového dýchania, kedy sa pri postupnej oxidácii atómov uhlíka a vodíka v molekule glukózy na CO2 a H2O získava energia.
Z bunkových organel katabolické procesy prebiehajú napríklad v peroxizómoch.

</doc>
<doc id="45771" url="https://sk.wikipedia.org/wiki?curid=45771" title="Michal Gazdík">
Michal Gazdík

Michal Gazdík (* 27. august 1951, Jabloň) je slovenský herec.
Od roku 1973, keď ukončil štúdium herectva na VŠMU v Bratislave, od roku 1973 je členom Slovenského komorného divadla v Martine. 

</doc>
<doc id="45772" url="https://sk.wikipedia.org/wiki?curid=45772" title="Zoznam slovenských miest a obcí">
Zoznam slovenských miest a obcí



</doc>
<doc id="45774" url="https://sk.wikipedia.org/wiki?curid=45774" title="Anton Gymerský">
Anton Gymerský

Anton Gymerský (* 4. február 1918, Žilina – † 10. máj 1990, Košice) bol slovenský herec, pôvodne kaderník.
Životopis.
Začínal v ochotníckych súboroch v Solivare pri Prešove a v Žiline. V rokoch 19491965 bol členom Divadla SNP v Martine, od roku 1965 činohry Štátneho divadla v Košiciach. V rokoch 19711979 aj umelecký šéf činohry. Pôsobil najmä ako divadelný herec, kde na javisku stvárnil viac ako 170 postáv (Vocilka - v Strakonickom gajdošovi, Lucifer - v Čert a káča, Rubánus - Geľo Sebechlebský, Kubo - v Spenenom koňovi, Mešťanosta - v Revízorovi, Harpagón - v Lakomcovi, Tulák - v Zo života hmyzu, Georg - v O myšiach a ľuďoch, Dr. Cnock - v Dr. Cnockovi, Handrár - v Bláznivá zo Šaiot, Teterev - v Meštiakoch, Opitz - v Môj generál...). Bol dobrým huslistom a túto schopnosť využívali režiséri nielen na javisku, ale aj v televízii a vo filme. Vyťaženosť v divadle sa odzrkadlila na práci v rozhlase, televízii a filme, kde vytváral menšie postavy V televízii (napr. "Miesto v dome" - 1975, "Jedenáste prikázanie" - 1978) V 50.60. rokoch často vystupoval s estrádnym číslom "vojak Gymoš". Toto číslo bolo zaradené do prvého televízneho vysielania. V roku 1972 dostal titul zaslúžilý umelec. 
Bol vášnivý rybár a poľovník, otec troch detí. Manželka Libuša Kulhánková - Gymerská, herečka. Je pochovaný v Košiciach.
Životopis - Libuša Kulhánková Gymerská
narodila sa v Košiciach 26.IX.1922 Čeňkovi Kulhánkovi a Oldřiške rodenej Smajzlovej.  Zomrela v Košiciach 6.3.  1990 ,kde je aj pochovaná .
Pod hereckým (dievčenským) menom Kulhánková vystupovala od roku 1940 najprv vo viacerých súkromných aj kočovných spoločnostiach napr.riaditeľky Trubíniovej , Klatovského, Pražskom Divadélku Slupy, hrala v Komorném divadélku na Jungmanovej tr.Profesionálnou herečkou sa stala zložením skúšok pred odbornou komisiou Zväzu českého herectva 2. Októbra 1945 v Brne.Bola členkou Svépomocného združení Pražských hercú . Po vojne (od 1. Októbra 1945 do augusta 1946)  divadla bratov Mrštíkovcov v Brne (stredomoravské lidové divadlo ) a potom spolu formovala  Divadlo v Martine do roku 1965. Od nástupu do ŠD Košíce (1965) vystupovala  už  pod menom Libuša  Gymerská až do odchodu do dôchodku v r.1982 .
Za svoju hereckú kariéru stvárnila viac ako 170 postáv veľmi širokého spektra charakterov a typov. Bola známou recitátorkou a viedla niekoľko ochotníckych súborov (napr. v Barci pri Košiciach v detskom domove, po odchode na dôchodok v Prievidzi).Vo voľnom čase najmä za mladi rada maľovala motívy z prírody, ale aj portréty. Bola poslankyňou a predsedníčkou kultúrnej komisie v Martine a v Košiciach sa angažovala najmä v ženskom hnutí.
Režiséri, ako Greguš, M. Hollý, Haľama, Pietor, Petrovický, Bobula, Svoboda, Petruška... ju obsadzovali podľa potrieb dramaturgie a skladby súboru do postáv žien bez vyhraneného zaradenia niektorého na ňu preferovaného typu. Kritici vyzdvihovali jej širokú škálu hereckého prejavu, vystihnutie podstaty charakteru postavy, nielen vonkajšími vyjadrovacími  prostriedkami hereckej tvorby, ale aj schopnosť ponoru do psychológie postavy. Odbornou kritikou bola oceňovaná aj jej komediálnosť, ale aj precízne narábanie s dikciou a hlasom. Mala výbornú pamäť a to často využívali režiséri na náhle záskoky chorých či inak indisponovaných kolegýň. Za svoju hereckú kariéru spolupracovala s mnohými hereckými partnermi v rolách  matky, dcéry, milenky, nadriadenej, slúžky, či len ako partnerka do autorom predpísanej dvojice. Medzi najčastejších patrili v začiatkoch E. Romančík, C.Filčík, J. Króner, I.Bindas, E.Horvát, Ľ. Grešo, I.Letko, B.Králik, A.Gymerský, ktorý sa stal aj jej celoživotným partnerom. Neskôr po prechode do Košíc to boli najmä F. Hodorovský, I. Rajniak, P.Bzdúch a najmä Peter Macko... Zo ženských kolegýň to boli F.Bachledová, Terka Hurbanová-Kronerová, M. Kraľovičová, E.Rysová, N. Hejná... a v Košiciach E.Volková, H.Grisová, E. Večerová, Poldaufová...
V jej repertoári nájdeme postavy svetovej aj domácej dramatickej tvorby, ako napr. Káča v Čert a Káča od Drdu, Emília ale aj Karolína v Geľovi  Sebechlebskom od Hollého, Euridika v Antigóne od Sofokla, Pompána v Balade o Unšpíglovi, Mercedes v Sedem výkrikov na mori, Daria v Neznámom od Sobola, Lena vo Väzňoch z Altony od Sartra, Ošetrovateľka v detektívke v Pasca od Tomasa Viliemsa, Pelageja Vlasovová v Brechtovej Matke je hodnotená ako jej životná postava, na ktorú mala v závere profesionálnej hereckej kariéry, životné skúsenosti a herecké predpoklady.

</doc>
<doc id="45775" url="https://sk.wikipedia.org/wiki?curid=45775" title="Katabolizmus">
Katabolizmus

Katabolizmus môže byť:

</doc>
<doc id="45777" url="https://sk.wikipedia.org/wiki?curid=45777" title="Vladimír Petruška">
Vladimír Petruška

Vladimír Petruška (* 5. júl 1923, Gelnica – † 4. máj 1986, Košice) bol slovenský herec a divadelný režisér.

</doc>
<doc id="45780" url="https://sk.wikipedia.org/wiki?curid=45780" title="Tatra T6A5">
Tatra T6A5

Tatra T6A5 je typ štvornápravovej električky, ktorá bola v rokoch 19911998 vyrábaná spoločnosťou ČKD Tatra v Prahe pre český a slovenský trh ako nástupca električiek Tatra T3. Celkovo bolo vyrobených 296 týchto vozňov (+ jedna karoséria), ktoré dodnes jazdia v Prahe, Brne, Ostrave, Bratislave a Košiciach a po roku 2016 aj v Charkove, Sofii, Kyjeve a v Kamjanskom.
Historické pozadie.
Koncom 80. rokov 20. storočia boli do česko-slovenských miest neustále dodávané električky Tatra T3 skonštruované na prelome 50. a 60. rokov toho istého storočia. Počas 80. rokov sa v ČKD už pracovalo na projektoch električiek ďalšej generácie, vtedy vznikol aj trojčlánkový vozeň Tatra KT8D5, ktorého sériová výroba ale bola začatá až na konci desaťročia. Pre Sovietsky zväz bol vo veľkej miere vyrábaný model Tatra T6B5, ktorý však nebol pre tuzemské mestá vhodný. Keďže však bola obnova vozňového parku zastaranými električkami T3 s nehospodárnu odporovou reguláciou krokom späť, ČKD na prelome 80. a 90. rokov vyvinulo pre české a slovenské mestá nástupcu legendárnej „tej trojky“ – typ T6A5.
Model T6A5.3 vznikol v druhej polovici 90. rokov 20. storočia ako modernizácia vozňa T3 s dosadením novej vozňovej skrine na pôvodné podvozky. Vzhľadom na cenu, ktorá bola takmer zhodná s cenou novej električky, bolo od tohto spôsobu upustené. Pre tento vozeň sa medzi zamestnancami pražského dopravného podniku používa prezývka „kočkopes“.
Konštrukcia.
Tatra T6A5 je jednosmerný štvornápravový motorový električkový vozeň. Je odvodený z modelov T6B5 pre ZSSR a T6A2 pre NDR. Skriňa električky je zvarená z valcovaných a lisovaných oceľových profilov, ktoré sú z vonkajšej strany oplechované, z vnútornej strany obložené umakartom a sololitom. Podlaha vozňa, ktorá sa nachádza vo výške nad temenom koľajnice, je pokrytá protišmykovou krytinou. Električka má v pravej bočnici troje dvere, v prvých dodávkach išlo o dvere štvorkrídlové skladacie, neskôr vyrobené vozne dostali dvojkrídlové výklopné dvere. Sedačky pre cestujúcich sú u starších električiek koženkové, novšie vozne majú plastové s textilným poťahom. Horná časť okien je otvárateľná, pôvodne bola posuvná (ako u T3), u vozňov z novších dodávok sú výklopné. Kabína vodiča je úplne uzavretá s posuvnými dverami.
Električka je vybavená elektrickou výzbrojou typu TV3 s tyristorovou reguláciou. Jednosmerné sériové trakčné motory sa nachádzajú v podvozkoch (v každom dva) a sú uložené pozdĺžne. Vždy dva motory sú zapojené do série a sú napájané z jedného pulzného meniča. Vozne sú vybavené viacčlenným riadením, je tak možné spájať električky T6A5 do dvoj- alebo trojvozňových vlakov a ovládať je len z predného vozňa.
Ak je súprava 2 x T6A5 spojená poloautomatickými spriahadlami (ide o spriahadlo spoločnosti Sécheron s mechanickou časťou + GF +), potom možno jazdiť len na jeden pantograf (v Prahe a Ostrave je vytiahnutý pantograf prvého vozňa, v Košiciach je vytiahnutý len pantograf druhého vozňa, v Bratislave sa potom využíva buď iba predného alebo iba zadného zberača). Do Brna boli dodané vozne bez silového elektrického prepojenia, ktoré musia mať vytiahnuté oba pantografy.
V polovici 90. rokov 20. storočia vznikli pre rôzne skúšky dva prototypy električky T6A5. Jeden z nich bol vybavený elektrickou výzbrojou TV14, okrem toho mal zakryté podvozky, lebo sa skúšalo zníženie hluku. Druhý vozeň mal striedavú elektrickú výzbroj TV30.
Tatra T6A5.3.
Električka T6A5.3 (jediný kus) je prototypová rekonštrukcia staršej električky T3 s dosadením novej vozňovej skrine typu T6A5. Z vozňa T3 boli použité predovšetkým podvozky a niektoré ďalšie diely. Proti ostatným električkám T6A5 má T6A5.3 modernejšiu elektrickú výzbroj typu TV14 s tranzistorovou reguláciou výkonu a klasické spriahadlá pražského typu. Na jej výrobe sa podieľala ČKD, ktorá dodala novú vozňovú skriňu, a Dopravní podnik hl. m. Prahy.
Dodávky električiek.
V rokoch 1991 až 1998 bolo vyrobených celkom 296 vozňov T6A5 a 1 nová vozňová skriňa. Boli určené výhradne pre Česko-Slovensko, respektíve neskôr pre samostatné Česko a Slovensko.
Prevádzka.
Prototypy.
Prototypy (skúšané v Prahe pod číslami 0026 a 0027) boli vyrobené v roku 1991. Po rôznych skúškach boli o rok neskôr odoslané do Bratislavy, kde s evidenčnými číslami 7901 a 7902 sú doteraz v prevádzke.
Na ďalších skúšobných vozňoch (s číslami 0030 a 0032 vyrobených roku 1996) sa bez cestujúcich skúšala predovšetkým nova elektrická výzbroj typov TV14 (na vozne č. 0030) a TV30 (vozeň č. 0032). Po krachu ČKD Dopravných systémov boli oba vozne v roku 2004 predané spoločnosti Pars nova, kde boli upravené (vrátane dosadení štandardnej elektrickej výzbroje TV3), a potom odpredané do Bratislavy, kde dostali evidenčné čísla 7957 a 7958.
Česko.
Brno.
Do Brna boli dodané až električky T6A5 z novšej série, išlo konkrétne o 20 vozňov vyrobených v roku 1995 a do prevádzky zaradených na jar nasledujúceho roku (boli označené evidenčnými číslami 12011220). Tieto električky sú vybavené výklopnými dverami s dopytovým otváraním cestujúcimi, ručným radičom, polopantografom Stemann a informačným systémom s transparentmi. Sedadlá sú usporiadané po oboch stranách vozňa v jednom rade. Keďže sú v Brne električky T6A5 v prevádzke výhradne v stálych dvojvozňových súpravách, výbava predného a zadného vozňa sa líšia. Zadné vozne nie sú vybavené napr. predným informačnom transparentom či klimatizáciou kabíny vodiča. Vozne sú navzájom spojené poloautomatickými spriahadlami, predné spriahadlo predného vozňa a zadné spriahadlo zadného vozňa je pražského typu. Vozne pôvodne dodané do Brna nie sú silovo elektricky prepojené, preto súpravy 2×T6A5 (resp. 3×T6A5) jazdia so všetkými vytiahnutými pantografmi. Od roku 2015 sú postupne všetky električky opravované. Pri tejto oprave dochádza k výmene poloautomatických spriahadiel medzi vozňami za spriahadlá pražského typu so zásuvkou podľa typu Vario LF a dosadeniu vnútorného i vonkajšieho kamerového systému. Ďalej je do zadného vozňa doplnený predný informačný transparent a pri prednom vozne je vymenená klimatizácia Hagenuk za klimatizačnú jednotku Konvekta KL 20 E.
Záverom mája 2019 vydal DP mesta Brna 10 ojazdených pražských vozňov, ktoré boli dodané v júni. Električky dostali č. 12211229 a po vykonaní opráv a úprav vycestovala prvá pražská súprava č. 1228+1223 do prevádzky s cestujúcimi 29. októbra 2019. Silové prepojenie vozňov zostalo zachované a používa sa, takže súpravy jazdia s jedným vytiahnutým pantografom. Dvaja zo zakúpených vozňov do bežnej prevádzky nezasiahli: jeden bol rozobraný na náhradný diel, druhý, pre ktorý bolo pôvodne určené č. 1224, ktoré tak nebolo obsadené, začal byť využívaný ako posunovacia električka v ústredných dielňach (č. 4921). V auguste 2020 zakúpil DPMB ďalších 20 pražských električiek T6A5, ktoré majú nahradiť vozne T3G.
Od júla 2019 začal DPMB skúšobne prevádzkovať na linke 1 jednu trojicu električiek T6A5, na ktorú v septembri 2019 nadviazala aj druhá podobná trojica. V septembri 2020 bola do prevádzky uvedená ďalšia trojica, štvrtá bola zostavená v októbri. Celkovo by malo byť zostavených šesť trojíc.
Ostrava.
Prvé električky T6A5 na území Česka boli zaradené do prevádzky v roku 1994 v Ostrave. Išlo o desať vozňov, ktoré boli označené evidenčnými číslami 11011110. Ďalšie dodávky prebehli v rokoch 1995, 1996 a 1998, celkom bolo dodaných 38 električiek T6A5 do položky 1138. V Ostrave sú všetky vone vybavené skladacími štvorkrídlými dverami, polopantografom a ručným radičom, sedačky pre cestujúcich sú rozmiestnené systémom 2+1. Električky z prvej dodávky mali v prednej časti strechy nainštalovaný tzv. budník pre číslo linky, novšie vozne už mali sériovo osadené maticové informačné transparenty (u prvých desiatich električiek boli dodatočne namontované v roku 1996). Vozne T6A5 sú v Ostrave prevádzkované ako sólo, tak aj vo dvojvozňových súpravách. V júli 2019 bolo prevádzkovaných v rámci hudobného festivalu Colours of Ostrava celkom sedem trojvozňových súprav zložených z električiek T6A5. V roku 2019 boli odstavené z prevádzky prvé dva vozne ev. č. 1131 a 1135, ďalšie dva nasledovali o rok neskôr.
Praha.
Pražský dopravný podnik objednal celkom 150 kusov električky T6A5, ktoré boli dodané v troch sériách v rokoch 1995, 1996 a 1997 a ktoré boli označené evidenčnými číslami 86018750. Všetky vozne sú novšieho prevedenia, majú dvojkrídlové výklopné dvere, polopantografy, ručné radiče, spojené sú poloautomatickými spriahadlami, vybavené sú informačnými transparentmi. Električky dodané v roku 1995 majú usporiadanie sedadiel 1+1, vo zvyšných vozňoch sú sedačky rozmiestnené 1+2. V Prahe sú električky T6A5 prevádzkované ako sólo, tak aj vo dvojiciach. Keďže sú v súprave oba vozne elektricky silovo prepojené, jazdia len na jeden (konkrétne na predný) zberač. Zaujímavosťou boli záťažové skúšky električkovej trate na Barrandov 1. novembra 2003, pri ktorých boli zostavené 3 trojvozňové súpravy zložené z električiek typu T6A5.
V roku 1998 bol dokončený jediný vozeň typu T6A5.3, ktorý bol zaradený do pravidelnej prevádzky pod evidenčným číslom 8600. Zlikvidovaný bol v roku 2012.
Vozeň č. 8671 sa v septembri 2008 zúčastnil dopravnej nehody, pri ktorej bol vážne poškodený. Následne zostal odstavený vo vozovni Motol a koncom roka 2009 bol definitívne zlikvidovaný. Táto električka sa tak stala prvým zrušeným vozňom typu T6A5 nielen v Prahe, ale aj v celom Česku. Ďalšie dva vozy č. 8697 a 8698 boli zrušené a zošrotované po nehode z 19. septembra 2011, keď táto súprava narazila do stojacej električky Škoda 14 T. V roku 2015 začalo systematické vyraďovanie vozňov T6A5 z dôvodu dodávky nových električiek Škoda 15 T. Prvým takýmto vozňom sa stala električka č. 8605. O rok neskôr zakúpil 20 vyradených pražských vozňov dopravný podnik zo Sofie. Koncom mája 2019 zostalo v prevádzke len 29 vozňov. Odstavenie posledných T6A5 bolo, podľa DP Praha, plánované na rok 2020. V máji 2020 bolo 11 prevádzkových vozňov typu T6A5.
Slovensko.
Bratislava.
Bratislava dostala električky T6A5 ako vôbec prvé mesto už na konci roku 1991. Do roku 1997 dorazilo do hlavného slovenského mesta celkom 56 takýchto električiek (vrátane oboch prototypov) evidenčných čísel 79017956 ako v staršom, tak aj v novšom výrobnom prevedení. Vozne z rokov 1991 a 1992 mali štvordielne skladacie dvere a klasický pantograf. 12 električiek z roku 1993 už malo nainštalovaný polopantograf. Najnovšie vozne z rokov 1996 a 1997 už majú z výroby polopantograf, dvojkrídlové mimo výklopné dvere a maticové informačné transparenty. Staršie vozne dodané v rokoch 19911993 boli neskôr upravované dosadením polopantografu a maticových transparentov.Po krachu ČKD zostali v jej pražskom areáli nevyužité dva skúšobné prototypy električiek T6A5 s atypickými prvkami. Tie boli odstránené v šumperskej spoločnosti Pars nova a električky boli začiatkom roka 2006 dodané do Bratislavy, kde dostali čísla 7957 a 7958. Nasadenia do pravidelnej prevádzky sa dočkali v decembri toho istého roku, po dlhom kolobehu schvaľovania.
Električky T6A5 jazdia v Bratislave (až na výnimky) vždy vo dvojvozňových súpravách, len pri mimoriadnych príležitostiach sú vypravené sólo vozne. V lete 1993 bola skúšaná trojvozňová súprava vozňov T6A5, ktorá sa na približne tri hodiny objavila aj v prevádzke s cestujúcimi na linke 7. Ďalšie dva trojvozňové vlaky premávali 14. a 15. novembra 1996 ako prídavné spoje na linke 11. Súprava tvorená tromi vozňami T6A5 bola v máji a júni 2019 skúšobne vyrozprávaná na linku 7. Električky T6A5 premávali najprv na linkách 1, 7 a 9. Po vybudovaní slučkového obratiska Komisárky bolo možné tieto električky stretnúť na linkách 5, 7 a 11. Po vzniku linky 14 sa električky T6A5 vrátili na linku 9. V súčasnosti môžeme električky T6A5 stretávať počas pracovných dní na linkách 4 a 7.
Košice.
Dopravný podnik mesta Košice (DPMK) zakúpil celkom 30 električiek T6A5 (evidenčné čísla 600629). Tie boli dodané v roku 1992, iba dva vozne až v nasledujúcim roku (jeden z nich bol v skúšobnej prevádzke v Segedíne).
Išlo o električky najstaršieho prevedenia s klasickým pantografom, štvordielnymi skladacími dverami a poloautomatickými spriahadlami. Vozne sú prevádzkované iba vo dvojiciach (sólo T6A5 sú dlhodobo odstavené). Zaujímavosťou je, že dvojvozňové súpravy jazdia iba na zadnom zberaču. Do februára 1994 jazdili dvojvozňové súpravy aj na predný zberáč. Na konci 90. rokov boli niektorým električkám nainštalované digitálne maticové transparenty, ostatné vozne získali elektronický informačný systém v roku 2006.
V roku 1999 dostal DPMK ponuku ČKD na výrobu vlečného, ​​čiastočne nízkopodlažného vozňa typu B6A5N. Vzhľadom na prípadné nutné úpravy električiek T6A5 a súčasné rušenie trochvozňových súprav električiek Tatra T3 k objednávke tohto vozňa nedošlo.
V januári 2009 bol vyradený prvý vozeň typu T6A5 (ev. č. 618) po vážnej nehode v sídlisku Nad Jazerom. Druhý voz v súprave, ev. č. 619, bol opravený a zaradený do prevádzky sólo.
Momentálne môžeme T6A5 stretávať počas školského roka/prázdnin na linkách 9, R2 a R3 ( služby: 906, 4613)
Počas víkendu električky T6A5 nepremávajú
Ostatné prevádzky.
Električky T6A5 spoločne s vlečnými vozňami B6A5 (pôvodne sa uvažovalo o dodaní električiek KT8D5) mali byť dodané aj pre plánovanú spoločnú električkovú sieť miest Chomutova a Jirkova. Nakoniec však plánované električky nahradili trolejbusy.
Hoci boli električky T6A5 pôvodne prevádzkované výhradne na území Česka a Slovenska, existovali súvislosti aj so zahraničnými prevádzkami.
Na prelome rokov 1992 a 1993 bol v maďarskom Segedíne skúšaný jeden vozeň T6A5, ktorý bol určený do Košíc.
Električky typu T6A5 mali byť aj dodané do východonemeckého Schwerina. Kvôli zlej komunikácii dopravcu s výrobcom sa ale vo Schwerine v roku 1989 objavili vozne Tatra T6A2 s užšou karosériou. Vzhľadom na skutočnosť, že nástupištia boli stavané pre široké vozne (T6A2 má ), boli dodané električky T6A2 (spoločne s vlečnými vozňami B6A2) odovzdané do Magdeburgu. Po zmene pomerov v roku 1989 už boli výhradne nakupované nízkopodlažné električky, zatiaľ čo staršie vozne T3 a B3 boli modernizované. S nákupom vozňov T6A5 počítalo aj nemecké mesto Kamenica.
V rokoch 20162020 zakúpil dopravný podnik zo Sofie v niekoľkých vlnách celkovo 55 vyraďovaných električiek T6A5 z Prahy. Počas toho istého roka bolo z Prahy do Charkova dodaných 10 ojazdených vozňov T6A5. V rokoch 2017 a 2018 zakúpil sedem pražských električiek T6A5 kyjevský dopravný podnik v a roku 2020 si vydal šesť ojazdených vozňov z Prahy aj dopravca v ukrajinskom meste Kamjanske.

</doc>
<doc id="45782" url="https://sk.wikipedia.org/wiki?curid=45782" title="Vladimír Kostovič">
Vladimír Kostovič

Vladimír Kostovič (* 14. apríl 1926, Liptovský Peter – † 2. júl 1997, Bratislava) bol slovenský herec.
V rokoch 1947 - 1949 člen Slovenského divadla v Prešove, 1949 - 1951 Armádneho umeleckého súboru V. Nejedlého v Prahe, od roku 1951 činohry Novej scény v Bratislave. Vytvoril menšie postavy vo vyše 70 hraných aj televíznych filmoch ("Miesto v dome" - 1973, "Kronika" - 1974," Na baňu klopajú" - 1981, "Anička Jurkovičová" - 1983)

</doc>
<doc id="45783" url="https://sk.wikipedia.org/wiki?curid=45783" title="Krycí epitel">
Krycí epitel

Krycí epitel je epitel tvoriaci bariéru medzi vonkajším a vnútorným prostredím organizmu. 
Povrch tela pokrýva epidermis, ktorá je u bezstavovcov jednovrstvová, u článkonožcov pokrytá kutikulou a u stavovcov spolu s coriom (zamšou) vytvára kožu – integument. Okrem toho tieto epitely vystielajú telové dutiny, kde sú súčasťou seróznych blán (mezotel), vystielajú cievnu sústavu (endotel) a vnútro dutých orgánov (epitel čreva, maternice, močového mechúra, vývodov žliaz atď.).
Jednotlivé krycie epitely sa od seba morfologicky líšia. Podľa toho, z koľkých vrstiev buniek sa epitel skladá, rozlišujeme epitely jednovrstvové a viacvrstvové. Podľa tvaru buniek rozlišujeme epitel kubický, dlaždicový a cylindrický. 
Voľný povrch krycích epitelov býva špecializovaný na určitú funkciu a vytvára špecifické útvary. Takýmito útvarmi môžu byť mikroklky, ktoré zväčšujú voľný povrch bunky (pozri resorpčný epitel), a riasinky (pozri riasinkový epitel).
U suchozemských stavovcov je častým javom rohovatenie krycieho epitelu. Vyskytuje sa na miestach, kde je povrch epitelu vystavený mechanickým vplyvom. Povrchové bunky takéhoto epitelu strácajú jadrá a niektoré organely. Cytoplazma týchto buniek sa postupne napĺňa zrnami keratínu (rohoviny) a celé bunky sa po čase odlupujú od povrchu.

</doc>
<doc id="45784" url="https://sk.wikipedia.org/wiki?curid=45784" title="Riasinkový epitel">
Riasinkový epitel

Riasinkový epitel (iné názvy: obrvený epitel, vírivý epitel) je epitel, ktorý má na povrchu riasinky, ktoré sa kmitavo pohybujú. Je viac rozšírený u bezstavovcov. Nachádza sa v rozličných orgánoch od kože cez pohlavné orgány, tráviaci systém až po nervovú sústavu a zmyslové orgány. 
Riasinky sú špecializáciou povrchu krycieho epitelu. Ich charakteristickou vlastnosťou je kmitavý pohyb. Týmto spôsobom sa pohybuje hlien a v ňom zachytené nečistoty von z dýchacích ciest. Primárnym larvám a evolučne primitívnym živočíchom slúži takýto obrvený epitel na pohyb.

</doc>
<doc id="45785" url="https://sk.wikipedia.org/wiki?curid=45785" title="Resorpčný epitel">
Resorpčný epitel

Resorpčný epitel je epitel, ktorý sa skladá z buniek prispôsobených vstrebávaniu látok. Plniť túto úlohu mu pomáhajú mikroklky na povrchu buniek, ktoré zväčšujú resorbčnú plochu. Mikroklky nachádzame v epiteli tenkého čreva u stavovcov i bezstavovcov. Stavovce majú ešte navyše povrch tenkého čreva zväčšený aj klkmi, ktoré bezstavovcom chýbajú.

</doc>
<doc id="45786" url="https://sk.wikipedia.org/wiki?curid=45786" title="Žľazový epitel">
Žľazový epitel

Žľazový epitel je epitel pozostávajúci z buniek, ktoré majú schopnosť produkovať a vylučovať špecifické látky. Žľazový epitel tvorí rôzne zložité anatomické útvary, ktoré sa nazývajú žľazy.

</doc>
<doc id="45787" url="https://sk.wikipedia.org/wiki?curid=45787" title="Krycia sústava">
Krycia sústava

Krycia sústava je tvorená orgánmi, ktoré pokrývajú celý povrch organizmu. Pomáha regulovať teplotu tela, chráni ho, vylučuje niektoré odpadové látky metabolizmu, zúčastňuje sa na tvorbe vitamínu D, zaznamenáva niektoré zmeny vonkajšieho prostredia – najmä teplotu a tlak. U človeka je tvorená nasledujúcimi orgánmi:
Fylogenéza krycej sústavy.
Pokožka – epidermis.
Je tvorená viacvrstvovým rohovatejúcim epitelom. Má dve hlavné vrstvy: zárodkovú vrstvu () a rohovitú/rohovú/zrohovatenú vrstvu (). Zo zárodkovej vrstvy bunky postupne putujú na povrch, rohovatejú, odumierajú a odlupujú sa vo forme kožného prachu alebo lupín (stratum disjunctum). 
Obsahuje melanocyty, ktoré sú najmä v stratum basale. Obsahujú melanín; pigment, ktorý vzniká oxidáciou tyrozínu a ktorý je organizovaný do membránových útvarov – metanozómov. Melanínové zrnká dávajú zafarbenie telám živočíchov a rozdiely vo farbe medzi rasami súvisia s rozmiestnením melanínových zrniek v melanocytoch- u tmavšej pokožky sú rozptýlené, u svetlej sú sústredené.
Zamša – dermis.
Hranicu pokožky a zamše tvorí stratum basale.
Zamša je najhrubšia časť kože; ide o spojivové tkanivo, ktoré má veľa elastických fibríl a bunkových zložiek. Najvrchnejšiu vrstvu tvorí stratum papilare vo forme výbežkov, ktorými sa zamša zanára do pokožky. Táto vrstva je tvorená riedkym kolagénovým väzivom; sú tu rozvetvenia kapilár vyživujúcich pokožku (tá neobsahuje cievy) a zakončenia hmatových teliesok a receptorov tepelných zmien. Hlbšia vrstva (stratum reticulare) je tvorená zväzkami hrubších kolagénových vlákien, ktoré vytvárajú sieť; dáva elastické vlastnosti koži.
V zamši sa nachádzajú mazové žľazy (cicavce a vtáky), potné žľazy (cicavce) a hlienové žľazy (obojživelníky).
Podkožie – subcutis / hypodermis.
Je tvorené riedkym väzivom z tukových buniek, ktoré umožňuje tvorbu záhybov a posun kože voči podkladu.
Kožné deriváty.
Sú produktom kože. U bezstavovcov sú prítomné ako žliazky, chĺpky, štetinky a podobne, u stavovcov ako rohovinové útvary, u plazov ako šupiny (vyklenutia zamše na spôsob papily; epidermis sa nachádza na povrchu tejto papily a tu dochádza k procesu rohovatenia).
Vtáky majú rohovinové útvary pri behákoch, derivátmi kože sú tiež zobák a perie. Perie rastie z perových bradavíc za účasti zamše a pokožky; zamša spolu s epidermis sa vzliači, súčasne sa vyliači (nadvihne) okolie papily. Pôvodne epidermové bunky sa intenzívne delia a diferencujú, pribúdav nich vláknitá hmota a rohovatejú. Odumreté bunky sú spojené dezmozómami, u prachového peria iba pozdĺžne, u obrysového aj priečne.
U cicavcov sú typické deriváty chlpy alebo vlasy. Na vlase rozoznávame voľnú časť (scapus) a časť zanorenú (radix; koreň vlasu). Koreň ukončuje vlasová cibuľka (bulbus), tvorí ho vnútorná a vonkajšia epitelová vrstva, smerom von ešte väzivová vrstva. Spolu vytvárajú vlasový folikul: väzivová pošva sa zanára do bázy cibuľky ako vlasová papila a prostredníctvom kapilár vlas vyživuje. Spodnú časť vlasovej cibuľky tvorí zárodkový okrsok, ktorého bunky sa intenzívne množia, pričom novovzniknuté sú tlačené smerom nahor a postupne rohovatejú. Na vonkajšiu stranu väzivovej pošvy nalieha hladký sval. V mieste tohto svalu je prítomná mazová žľaza a pri jeho kontrakcii sa maz vylučuje do koncovej časti chĺpového vačku, kde tiež ústi potná žľaza. Centrálnu časť vlasu tvorí dreň z niekoľkých radov buniek, no môže aj chýbať (jemné chlpy a vlasy), naopak mohutná je kôra, ktorú tvoria bunky usporiadané do formy rúrok. Povrch vlasu/chlpu tvorí epidermikula, pozostávajúca z odumretých buniek, uložených ako škridlice.

</doc>
<doc id="45788" url="https://sk.wikipedia.org/wiki?curid=45788" title="Žľaza">
Žľaza

Žľaza () je orgán živočíšneho alebo ľudského tela tvorený žľazovým epitelom.
Delenie.
Jednobunkové žľazy.
Najjednoduchší typ, tvorený jedinou bunkou. Sú väčšinou roztrúsené v epiteli, napr. v epiderme (máloštetinavce, ryby, larvy obojživelníkov) alebo v sliznici tráviaceho či dýchacieho systému (pohárikovité bunky). 
Mnohobunkové žľazy.
Mnohobunkové žľazy sú tvorené súborom žľazových buniek a často i ďalších prídavných, zväčša oporných štruktúr. 
Najjednoduchší typ je "plochá vrstva žľazových buniek" – napríklad krycí mucinózny epitel steny žalúdka. Ak sa súbor žľazových buniek vliači pod povrch epitelu vzniká "intraepitelová (endoepitelová) žľaza". Ak vnorenie zasahuje až do hlbších, pod epitelom sa nachádzajúcich tkanív, vzniká "exoepitelová žľaza".
Exoepitelové žľazy sa podľa tvaru sekrečných dutín a stupňa členitosti ich vnútorného priestoru delia na: 
Ďalej možno žľazy rozdeliť podľa charakteru produkovaných výlučkov na:
Sekréty alebo exkréty zo žliaz môžu byť odvádzané pomocou vývodu na povrch epitelu - takéto žľazy sa označujú ako "exokrinné" alebo žľazy s vonkajším vylučovaním. Niektoré žľazy nemajú vývod a ich produkty sú priamo vylučované do medzibunkového priestoru (a odtiaľ distribuované lymfatickým alebo krvným riečiskom) - takéto sa označujú ako "endokrinné" alebo žľazy s vnútorným vylučovaním. Ich produkt sa niekedy označuje ako "inkrét" (a žľazy ako "inkrečné") alebo častejšie "hormón".
Podľa toho, akým spôsobom vystupuje sekrét z tela žľazovej bunky, rozlišujeme nasledujúce druhy sekrécie:
U bezstavovcov veľmi významnú úlohu plnia žľazy produkujúce feromóny, ktoré slúžia hmyzu na vzájomnú komunikáciu. Často sa vyskytujú tzv. repelentné žľazy produkujúce fenoly a chinóny (Heteroptera, Diplopoda a i.). Niektoré ulitníky (rod Dolium) produkujú až 4 % kyselinu sírovú.

</doc>
<doc id="45791" url="https://sk.wikipedia.org/wiki?curid=45791" title="Respiračný epitel">
Respiračný epitel

Respiračný epitel je epitel, ktorý umožňuje výmenu plynov medzi krvou a vzduchom v pľúcnych alveolách. Tvoria ho veľmi tenké, ploché bunky (0,2 mikrometra i menej). Podobný epitel pokrýva aj žiabrové lístky rýb.

</doc>
<doc id="45792" url="https://sk.wikipedia.org/wiki?curid=45792" title="Zmyslový epitel">
Zmyslový epitel

Zmyslový epitel je epitel, ktorý má schopnosť zachytávať špecifické impulzy z vonkajšieho prostredia a vzniknuté impulzy odovzdávať pomocou nervových výbežkov do príslušného nervového centra (čuchový epitel, chuťový epitel,…). Spravidla sú to vysoké, štíhle bunky, na povrchu často s cíliami.

</doc>
<doc id="45793" url="https://sk.wikipedia.org/wiki?curid=45793" title="Zárodočný epitel">
Zárodočný epitel

Zárodočný epitel je epitel, ktorý predstavuje miesto delenia a dozrievania pohlavných buniek. Tvorí výstelku gonád, kde prebieha spermiogenéza a oogenéza.

</doc>
<doc id="45797" url="https://sk.wikipedia.org/wiki?curid=45797" title="Nervová sústava">
Nervová sústava

Nervová sústava je orgánová sústava pozostávajúca z nervových buniek alebo buniek nervových orgánov a z istých podporných buniek, ktorá určitými senzorickými organelami a orgánmi a voľnými nervovými zakončeniami prijíma vzruchy z vnútra tela a vonkajšieho sveta a odovzdáva ich ďalej výkonným orgánom, napríklad svalom a žľazám, čím sa vyvolá istá želaná telesná reakcia.
Základnou stavebnou jednotkou je neurón. 
U jednobunkovcov na prijímanie vzruchov slúži často celý povrch tela, môžu však mať aj senzorické organely, napr. bičíky a podobne.
U viacbunkovcov sú nervové sústavy veľmi rozličné.
Funkcia.
Regulácia interakcií ľudského tela s vonkajším i vnútorným prostredím prostredníctvom nervových impulzov na základe informácií zo senzorov vnútorného i vonkajšieho prostredia, spracovanie a interpretácia týchto informácií; následná reakcia vo forme riadených svalových kontrakcií a regulácií endokrinného systému.

</doc>
<doc id="45801" url="https://sk.wikipedia.org/wiki?curid=45801" title="Spojivové tkanivo">
Spojivové tkanivo

Spojivové tkanivo alebo spojovacie tkanivo (podľa niektorých autorov "podporné tkanivo", , skrátene "spojivo") je tkanivo, ktoré telu dodáva pevnosť, tvar a oporu a spája jeho časti medzi sebou. Vyvinulo sa z mezodermy a neurálnej lišty. V tele vyplňuje priestory medzi orgánmi, tvorí oporné a spevňovacie systémy. Pre svoj pôvod sa do tejto skupiny zaraďujú aj telové tekutiny (krv a pod.).
Analógiou týchto tkanív je u vývojovo nižších živočíchov mezoglea
(Porifera – hubky, Coelenterata – mechúrniky) a mezenchým (Plathelminthes – ploskavce, Nemertini – pásnice, ale aj Hirudinea – pijavice). V týchto prípadoch sa takisto spravidla používa termín spojivové/spojovacie tkanivo.
Zloženie.
Spojivové tkanivá sa skladajú z buniek a medzibunkovej hmoty. Medzibunkovú hmotu tvoria dve základné zložky:
Medzibunkovú hmotu tvoria bunky spojiva, ktorá však svoju konečnú formu nadobúda až po polymerizácii mimo bunky.
Pôvod.
Spojivá sú prevažne pôvodom z mezodermy, avšak väčšina mezenchýmu v oblasti hlavy je pôvodom z neurálnej lišty. Počas špecializácie prechádzajú štádiom embryonálneho väziva (mezenchým), ktoré neobsahuje vlákna a z ktorého sa potom vyvíjajú ďalšie typy spojív.
Rozdelenie.
Vzájomný pomer buniek, medzibunkovej hmoty a jej charakter následne určuje vlastnosti jednotlivých typov tkanív. Predovšetkým podľa mechanických vlastností sa rozdeľujú na:

</doc>
<doc id="45803" url="https://sk.wikipedia.org/wiki?curid=45803" title="Šľacha">
Šľacha

Šľacha je anatomická štruktúra, zložená z tuhého usporiadaného väziva, ktorá u stavovcov tvorí spojenie medzi svalmi kostry a kostrou. 
Šľachy sa skladajú zo zväzkov rovnobežne prebiehajúcich kolagénových vlákien vytvárajúcich povrazce. Pomedzi vlákna sa nachádzajú fibrocyty, ktorých výbežky zasahujú hlboko medzi vlákna. Primárne zväzky sú na povrchu obalené riedkym väzivom. Tento obal sa nazýva "endotendineum". Niekoľko primárnych zväzkov vytvára sekundárny zväzok obalený väzivovým obalom – "peritendineum". Celú šľachu obaľuje puzdro, ktoré sa označuje ako "epitendineum".

</doc>
<doc id="45804" url="https://sk.wikipedia.org/wiki?curid=45804" title="Chrupka (tkanivo)">
Chrupka (tkanivo)

Chrupka alebo hovorovo (a po česky) chrupavka (lat. "cartilago", gr. "chondros") je druh spojivového tkaniva. U bezstavovcov sa vyskytuje len zriedka (napr. u slimákov), u stavovcov spolu s kosťami tvorí kostru.
Vývoj chrupky.
Chrupka je pôvodom z mezenchýmu. Z jeho buniek vzniká tzv. "prochondrálne tkanivo", pričom sa bunky začínajú obklopovať medzibunkovou hmotou a vzájomne sa tak od seba vzďaľovať. Na povrchu pribúda hmota chrupky apozíciou (pripojovaním vrstvičiek nového materiálu) z perichondria.
Zloženie chrupky.
Chrupka je pevná a pružná, nie tvrdá. Na jej stavbe sa podieľajú nasledovné zložky: 
Väčšie chrupky majú pravidelnú vnútornú štruktúru, ktorá sa skladá so základných stavebných jednotiek - "chondrónov". Chondrón je tvorený skupinkou chondrocytov, obklopených medzibunkovou hmotou a obkrúžených zväzkami fibríl - vzniká tak drobný „vankúšik“ ktorý zvyšuje pružnosť a pevnosť chrupky.
Druhy chrupky.
Podľa štruktúry základnej hmoty rozlišujeme štyri druhy chrupky: 
Bunková chrupka.
Bunková alebo "parenchýmová" chrupka je základným embryonálnym typom, z ktorého sa vytvárajú všetky ostatné. Tvoria ju najmä bunky mechúrikovitého tvaru s minimálnym množstvom medzibunkovej hmoty. Trvalo sa nachádza len v telách malých hlodavcov, aj to len v malom množstve.
Hyalínna chrupka.
Je najrozšírenejším typom, pre svoju čiastočnú priehľadnosť sa niekedy označuje aj ako "sklovitá" („hyalos“ znamená grécky „sklo“). Vyskytuje sa už u mnohoštetinavcov (Polychaeta), tvorí subradulu ulitníkov (Gastropoda), kostru žralokov (Selachiformes) (u veľkých druhov inkrustovaná CaCO3). Vytvára zárodočný skelet vyšších stavovcov (postupne osifikuje), a v dospelosti tvorí iba hrtan, konce rebier, spevňuje nos a vytvára kĺbové chrupky.
Tento typ chrupky je ohybný a elastický, belasej až modrastej farby. Oválne chondrocyty sklovitej chrupky sú uložené v „komôrkach“ medzibunkovej hmoty buď jednotlivo, alebo v skupinách (tzv. izogenetické skupiny). U staršej chrupky prevláda medzibunková hmota (viac ako 95%), u mladšej sú bunky hustejšie vedľa seba. Základná hmota je buď amorfná, tvorená z mukopolysacharidov a vody (až 80 %), alebo vláknitá, tvorená z jemnej siete kolagénových fibríl, ktorá je zaliata do amorfnej hmoty. Na povrchu je chrupka obalená väzivovým obalom z tuhého kolagénu s prímesou elastických vlákien – perichondriom. 
Elastická chrupka.
V základnej hmote má tento typ chrupky okrem kolagénových aj veľa elastických vlákien. Chondrocyty sú rovnomerne rozložené, netvoria skupiny. Farba chrupky je žltkastá, málo priesvitná. Je veľmi pružná. Vyskytuje sa v ušnici, sluchovej a Eustachovej trubici, v epiglottis.
Väzivová chrupka.
Vyskytuje sa pomerne vzácne. Je matná, biela, nepriehľadná. V jej medzibunkovej hmote výrazne prevažujú hrubé zväzky kolagénových vláken, amorfnej hmoty a buniek je málo. Tento typ chrupky dobre odoláva tlaku i ťahu a u stavovcov sa vyskytuje v podobe medzistavcových platničiek, meniskov a v spone lonovej kosti.

</doc>
<doc id="45805" url="https://sk.wikipedia.org/wiki?curid=45805" title="Kostra">
Kostra

Kostra alebo skelet môže byť:
Kostra môže byť:

</doc>
<doc id="45808" url="https://sk.wikipedia.org/wiki?curid=45808" title="Trofické tkanivo">
Trofické tkanivo

Trofické tkanivá alebo vyživovacie tkanivá alebo telové tekutiny sú tekutiny v živočíšnych telách, ktoré predovšetkým preberajú z vonkajšieho prostredia živiny, rozvádzajú ich po organizme a odvádzajú z neho produkty metabolických dejov. Považujú sa za tkanivá, hoci najjednoduchšie z nich sú tvorené prevažne vodou a obsahujú iba málo buniek.
Pre svoj pôvod najnovšie zaraďujeme trofické tkanivá pod podporné tkanivá.
Funkcia.
Okrem vyššie uvedenej funkcie zohrávajú úlohu pri imunitných reakciách organizmu, hormonálnom riadení a u endotermných stavovcov plnia aj termoregulačnú funkciu. Podieľajú sa aj na rozvode dýchacích plynov (okrem vzdušnicovcov – Tracheata). Počas fylogenézy sa vyvinulo niekoľko typov telových tekutín. Čím je živočích fylogeneticky dokonalejší, tým dokonalejšie sú aj jeho telové tekutiny. 
Druhy.
Jednotlivé telové tekutiny:

</doc>
<doc id="45809" url="https://sk.wikipedia.org/wiki?curid=45809" title="Telová tekutina">
Telová tekutina



</doc>
<doc id="45810" url="https://sk.wikipedia.org/wiki?curid=45810" title="Metalurgia">
Metalurgia

Metalurgia je náuka o získavaní kovov z rúd, výrobe kovov a zliatin a spracovaní kovov a zliatin na polotovary a hutnícke výrobky.
Získavanie kovov z rúd.
Základným spôsobom získavania kovov z upravenej a predpripravenej rudy je:

</doc>
<doc id="45811" url="https://sk.wikipedia.org/wiki?curid=45811" title="Hydrolymfa">
Hydrolymfa

Hydrolymfa je telová tekutina ostnokožcov.
Koluje vo zvláštnom systéme ciev s pentaradiálnou súmernos ťou – tzv. ambulakrálna sústava. Je to takmer číra tekutina, ktorá má zloženie podobné fyziologickému roztoku. Obsahuje iba niektoré soli a málo volne plávajúcich buniek amébovitého tvaru. Neobsahuje bielkoviny uspôsobené na transportnú funkciu. Iba niekedy sa v nej vyskytujú bielkoviny, ktoré slúžia ako primitívne prenášače kyslíka. V staršej literatúre sa uvádza, že sa hydrolymfa vyskytuje aj u primitívnych skupín ako mechúrniky (Coelenterata) a ploskavce (Plathelminthes). V súčasnosti sa však preferuje názor, že tekutina, ktorá vypĺňa medzibunkové priestory v tkanivách týchto primitívnych živočíchov bez obehovej sústavy, je
tkanivový mok.

</doc>
<doc id="45812" url="https://sk.wikipedia.org/wiki?curid=45812" title="Hemolymfa">
Hemolymfa

Hemolymfa alebo krvomiazga je telová tekutina u bezstavovcov (okrem ostnatokožcov, mechúrnikov, ploskavcov), najmä u hmyzu, ktorá prúdi v cievnom riečisku a vyznačuje sa spoločnými vlastnosťami pre krv i lymfu – miazgu. 
Obieha buď v uzavretej, alebo v otvorenej obehovej sústave (napr. u mäkkýšov – , článkonožcov – ). 
Krv sa u článkonožcov mieša s miazgou – lymfou v dôsledku toho, že u týchto skupín živočíchov je cievna sústava otvorená.
Obsahuje viac organických a anorganických látok ako hydrolymfa, a aj dýchacie pigmenty (väčšinou hemocyanín, ktorý má modrú farbu). Dýchacie pigmenty nie sú okrem výnimočných prípadov sústredené v erytrocytoch, ale voľne rozpustené v tekutine.

</doc>
<doc id="45814" url="https://sk.wikipedia.org/wiki?curid=45814" title="Michal Habaj (literárny vedec)">
Michal Habaj (literárny vedec)

Mgr. Michal Habaj PhD. (* 3. december 1974, Bratislava) je slovenský básnik, prozaik a literárny vedec, syn spisovateľa Ivana Habaja.
Životopis.
V rokoch 1993 – 1998 študoval na Filozofickej fakulte Univerzity Komenského odbor slovenský jazyk a literatúra, od roku 1998 sa venoval doktorandskému štúdiu v Ústave slovenskej literatúry SAV v Bratislave. V súčasnosti pracuje ako vedecký pracovník Ústavu slovenskej literatúry SAV, kde sa špecializuje na modernu a avantgardu.
Tvorba.
Svoje prvé literárne diela publikoval v časopisoch Dotyky, Rak, Romboid, "Vlna" a iných, knižne debutoval v roku 1997 zbierkou básní "80-967760-4-5". Píše poéziu, prózu (sci-fi, poviedky), recenzie, kritiky a v oblasti literárnohistorického výskumu sa zaoberá slovenskou poéziou a prózou medzivojnového obdobia. Na motívy jeho básnickej zbierky "Gymnazistky. Prázdniny trinásťročnej" vzniklo v roku 1999 predstavenie "Gymnazistky" v Divadle M.U.T. Je tiež spoluautorom poézie multimediálneho tanečného predstavenia "Love in Bilingual Motion" z roku 2004, keď toto predstavenie otváralo festival Ars Poetica.

</doc>
<doc id="45816" url="https://sk.wikipedia.org/wiki?curid=45816" title="Miazga">
Miazga

Miazga môže byť:

</doc>
<doc id="45817" url="https://sk.wikipedia.org/wiki?curid=45817" title="Lymfa">
Lymfa

Miazga alebo lymfa je mliečne biela telová tekutina fylogeneticky vyšších skupín živočíchov (vrátane človeka) nachádzajúca sa v miazgových (lymfatických) cievach.
Obeh lymfy.
Lymfa vzniká v medzibunkových priestoroch z tkanivového moku a zbiera sa do miazgových vlásočníc (lymfatických kapilár). Potom pokračuje ďalej širšími cievami, kde sa v rôznych úrovniach nachádzajú lymfatické uzliny, ako akési „filtračné stanice“. Lymfatické cievy sa postupne spájajú do tzv. "ductus thoracicus", ktorý lymfu odvádza do žilového systému. Lymfa teda necirkuluje v uzavretom obehu, ako je to napríklad u krvi.
Zloženie lymfy.
Zloženie lymfy je variabilné – závisí od toho, v ktorom orgáne vzniká. Je do istej miery podobné zloženiu krvnej plazmy, má však oveľa menej bielkovín. Najviac ich je v lymfe prichádzajúcej z pečene. Lymfa, ktorá prichádza z tráviacej sústavy, má naopak vysoký obsah tukov. Lymfa v kapilárach neobsahuje bunky; tie sa do nej dostávajú až po prechode lymfatickou uzlinou. V ductus thoracicus má lymfa ružovkastú farbu, je kalná a obsahuje veľa rôznych buniek. Má i schopnosť zrážať sa, podobne ako krv. 99% jej buniek tvoria lymfocyty, z toho 95% sú malé lymfocyty. Ostatné bunky sú v lymfe ojedinelé.

</doc>
<doc id="45818" url="https://sk.wikipedia.org/wiki?curid=45818" title="Diö">
Diö

Diö je dedina s 931 obyvateľmi v Smålande v severnom Švédsku. Administratívne patrí pod obec Älmhult. Dedina sa nachádza od mesta Älmhult.
Najväčší zamestnávateľ v meste je "Rea Stolen Invacare". Táto oblasť je taktiež domovom pre nábytkársku spoločnosť Gemla Möbel AB.
"Diö Hockey" hráva v tretej Švédskej divízii.

</doc>
<doc id="45820" url="https://sk.wikipedia.org/wiki?curid=45820" title="Sveg">
Sveg

Sveg je mesto vo Švédsku a sídlo obce Härjedalen v Jämtlande. Mesto má okolo 2 500 obyvateľov.

</doc>
<doc id="45821" url="https://sk.wikipedia.org/wiki?curid=45821" title="Österbymo">
Österbymo

Österbymo je obec vo Švédsku, sídlo obce Ydre v Östergötlande. Obec mala v roku 2005 873 obyvateľov.

</doc>
<doc id="45822" url="https://sk.wikipedia.org/wiki?curid=45822" title="John Donne">
John Donne

John Donne (* 22. január 1572, Londýn, Spojené kráľovstvo – † 31. marec 1631, Londýn) bol anglický básnik, prvý lyrik anglického baroka, zakladateľ metafyzickej školy. Jeho dielo zahŕňa sonety, ľúbostné básne, náboženské poémy, latinské preklady, epigramy, elégie, piesne a kázne.
Jeho básne väčšinou vyšli až po smrti. Boli tlačené z opisov, v ktorých sa jeho poézia predtým šírila. Donne je niekedy ešte radený k manierizmu, keďže manieristické protiklady sa v jeho diele dajú nájsť.
Rodina.
Vyrastal v rímskokatolíckej rodine. Jeho otec bol obchodníkom so železom. Zomrel v roku 1576, zanechal po sebe tri deti a manželku Elizabeth, ktorá bola príbuznou Thomasa Mora. Jeho brat zomrel vo väzení za to, že ukrýval kňaza a jeho strýko, jezuita bol popravený obesením, vypitvaním a rozštvrtením, čo bol trest za vlastizradu.
Život a dielo.
Po vyštudovaní teológie sa stal členom anglikánskej cirkvi. V rokoch 1596-97 sa zúčastnil na vojenskej výprave v Essexe, po ktorej sa stal tajomníkom sira Thomasa Egertona a významným členom kráľovského dvora. Zaľúbil sa však do Egertonovej netere Anny More a tajne sa s ňou zosobášil. Keď to jej otec zistil, využil svoj vplyv a dal Donneho a dvoch priateľov, ktorí mu pomáhali, nakrátko uväzniť.
V tomto čase napísal diela "An Anatomy of the World" (1611) a "Of the Progress of the Soul" (1612), ktoré odhaľujú jeho vieru v stredoveký poriadok vecí, narušený narastajúcimi politickými, vedeckými a filozofickými pochybnosťami tých čias. 
Po prepustení z väzenia sa opäť stetol so svojou nevestou a usadili sa na majetku patriacom Anninej rodine. Dvojica zápasila s finančnými problémami až kým sa Donne nezmieril so svokrom a následne prijal od neho veno. 
V rokoch 1611 a 1612 napísal dve protikatolícke polemiky. Jedna z nich, "Ignatius hi Conclave", bola pravdepodobne prvou prácou v Anglicku, ktorá sa vyjadrovala ku Galileiho myšlienkám. Kráľovi Jakubovi I. sa jeho práce páčili ale ponúkol mu iba povýšenie v cirkevnej hierarchii. Donne spočiatku odmietol, ale po dlhom čase finančnej neistoty, súhlasil s kráľovým prianím a nechal sa vysvätiť v roku 1615. Pod vplyvom smrti svojej manželky v roku 1617 sa úroveň jeho poézie prehlbovala. V roku 1621 sa stal dekanom v katedrále sv. Pavla v Londýne a tento úrad zastával až do smrti.

</doc>
<doc id="45824" url="https://sk.wikipedia.org/wiki?curid=45824" title="Kinna">
Kinna

Kinna je mesto vo Švédsku vo Västra Götalande. Nachádza sa južne od mesta Borås a v roku 2017 malo mesto 15 019 obyvateľov.

</doc>
<doc id="45827" url="https://sk.wikipedia.org/wiki?curid=45827" title="Årjäng">
Årjäng

Årjäng je malé mesto ("tätort") v provincii Värmland na juhu Švédska. 
V roku 2010 tu žilo 3 228 obyvateľov.

</doc>
<doc id="45828" url="https://sk.wikipedia.org/wiki?curid=45828" title="Walter Raleigh">
Walter Raleigh

Sir Walter Raleigh (* 1554 – † 29. október 1618, Londýn, Spojené kráľovstvo) bol anglický spisovateľ, básnik, cestovateľ a objaviteľ. 
Najprv sa ako obľúbenec kráľovnej Alžbety pokúsil založiť prvú osadu v Severnej Amerike, ale nebol to úspešný pokus. Potom spolu s Francisom Drakeom v roku 1588 velil britskému námorníctvu pri veľkom víťazstve nad Španielskom. V roku 1617 vstúpil do Španielmi okupovanej Guajany, aby tam našiel El Dorado. O rok na to ho dal kráľ Jakub I. popraviť na žiadosť Španielska. Bol sťatý v roku 1618.

</doc>
<doc id="45829" url="https://sk.wikipedia.org/wiki?curid=45829" title="3-chlórbut-1-én">
3-chlórbut-1-én

3-chlórbut-1-én je organická zlúčenina. Jej sumárny vzorec je C4H7Cl.
Pomocou výpočtov vlastností ("R")-3-chlórbut-1-énu boli ukázané nedostatky metód teórie funkcionálu hustoty pri odhadovaní optickej aktivity látok.

</doc>
<doc id="45831" url="https://sk.wikipedia.org/wiki?curid=45831" title="Krvinky">
Krvinky

Krvinky môžu byť:

</doc>
<doc id="45834" url="https://sk.wikipedia.org/wiki?curid=45834" title="Krvná plazma">
Krvná plazma

Krvná plazma alebo intravaskulárna tekutina je tekutá zložka krvi. Tvorí 4 až 5 % celkovej hmotnosti tela a 25 % objemu extracelulárnej tekutiny (zvyšných 75 % tvorí intersticiálna tekutina). Je to žltobledá tekutina, ktorá má mierne zásaditý charakter (pH = 7,3 - 7,5). V jednom litri krvi je približne 55 % krvnej plazmy .

</doc>
<doc id="45835" url="https://sk.wikipedia.org/wiki?curid=45835" title="Červená krvinka">
Červená krvinka

Červené krvinky alebo erytrocyty predstavujú jednu z najšpecializovanejších a zároveň najjednoduchších buniek.
Morfológia a základné údaje.
Všeobecne majú okrúhly až elipsovitý diskovitý tvar, u cicavcov bikonkávny (sú v strede preliačené), čo zväčšuje ich povrch a teda aj kontaktnú plochu na výmenu plynov - kyslíka a oxidu uhličitého. Na rozdiel od červených krviniek rýb, obojživelníkov, plazov a vtákov erytrocyty cicavcov neobsahujú jadro ani väčšinu ostatných bunkových organel.
Obsahujú 60% vody, 40 % sušiny. Asi 90-95 % ich sušiny tvorí červené krvné farbivo hemoglobín.
Veľkosť červených krviniek je druhovo rozdielna a do istej miery kolíše aj u toho istého jedinca. Z cicavcov má najväčšie erytrocyty ťava (10,5 µm) a mrož (10 µm). Najmenšie erytrocyty má kabar pižmový (Moschus moschiferus) 2,5 µm. Červené krvinky človeka majú veľkosť 7,2 µm. 
Počet erytrocytov je u jednotlivých živočíšnych druhov rozdielny a približne závisí od veľkosti krviniek (čím sú väčšie, tým ich je menej). U človeka: U mužov 5 x 1012 v litri, u žien 4 x 1012 v litri.
Červené krvinky vznikajú v červenej kostnej dreni z proerytroblastov. Pre ich správnu tvorbu je potrebné železo, ktoré sa získava "recykláciou", zo starých rozpadnutých erytrocytov. Nedostatok železa spôsobuje chudokrvnosť. Takisto dôležité sú rôzne vitamíny, napríklad B12, kyselina listová či vitamín C.
Životnosť červených krviniek u človeka je okolo 120 dní (štyri mesiace). Vznikajú v kostnej dreni. Zanikajú v pečeni a slezine. Ich počet určuje vonkajšie prostredie, nadmorská výška, stres.
Funkcia.
Hlavnou úlohou červených krviniek je prenos dýchacích plynov - kyslíka z pľúc do tkanív a oxidu uhličitého z tkanív do pľúc. Kyslík sa v pľúcach viaže na hemoglobín (150g/l u mužov, 140g/l u žien), pričom vzniká oxyhemoglobín. V tkanivách sa kyslík uvoľňuje, pretože ho vytláča oxid uhličitý, ktorý sa s hemoglobínom viaže o trochu silnejšou väzbou ako kyslík. Vzniká karbaminohemoglobín. Táto väzba sa uvoľňuje v pľúcach, kde je vyšší tlak kyslíka. Opäť vzniká oxyhemoglobín.
Na hemoglobín sa môžu viazať aj iné plyny, čo je nebezpečné. Napríklad väzba hemoglobínu s oxidom uhoľnatým (CO) je asi 300x silnejšia ako jeho väzba s kyslíkom. Takýto hemoglobín sa nazýva karboxyhemoglobín alebo karbonylhemoglobín. Ak nie je poskytnutá rýchla pomoc alebo sa človek nadýcha príliš veľa tohto plynu, môže to viesť k smrti.

</doc>
<doc id="45836" url="https://sk.wikipedia.org/wiki?curid=45836" title="Chudokrvnosť">
Chudokrvnosť



</doc>
<doc id="45837" url="https://sk.wikipedia.org/wiki?curid=45837" title="Biela krvinka">
Biela krvinka

Biele krvinky alebo leukocyty sú krvné telieska, ktoré tvoria najdôležitejšiu časť imunocytov, buniek tvoriacich bunkovú zložku imunitného systému. Obsahujú jadro, nemajú však stály tvar. Všetky majú schopnosť amébovito sa pohybovať. Na rozdiel od červených krviniek sú bezfarebné a ich množstvo v krvi je podstatne nižšie. Vyskytujú sa predovšetkým v krvi, kostnej dreni, v lymfatických orgánoch, na povrchu slizníc, ale aj v iných tkanivách. V jednom litri krvi človeka je ich priemerný počet medzi 3.8 až 10 miliardami.
Všetky druhy leukocytov pochádzajú z pluripotentných kmeňových buniek, ktorých malé množstvo je po celý život udržované v kostnej dreni. Pod vplyvom rôznych faktorov sa kmeňová bunka diferencuje na rôzne druhy leukocytov, ktoré je možné na základe vývojovej rady rozdeliť na bunky myeloidnej línie (vznikajúce z myeloidného prekurzoru) a bunky lymfoidnej línie (tzv. lymfocyt, vznikajúce z lymfoidného progenitoru). Zatiaľ čo všetky bunky myeloidnej línie tvoria základ nešpecifickej časti imunitného systému, lymfocyty tvoria (okrem NK buniek) časť špecifickú. Väčšina buniek myeloidnej línie je schopná fagocytózy a niektoré z nich fungujú ako tzv. antigén prezentujúce bunky (APC, z angl. antigen presenting cells). Z myeloidnej línie pochádzajú aj erytrocyty (červené krvinky) a trombocyty (krvné doštičky), ktoré však nepatria medzi leukocyty. Lymfocyty sú zodpovedné za špecifickú imunitnú odpoveď, namierenú proti konkrétnemu antigénu.
Na základe funkcie a morfológie sa leukocyty rozdeľujú do viacerých skupín: granulocyty, monocyty a lymfocyty. Medzi granulocyty patria neutrofily, eozinofily, bazofily a mastocyty. Ostatné bunky patria medzi tzv. agranulocyty. Monocyty sa ďalej diferencujú na makrofágy a dendritové bunky.
Granulocyty.
Spoločným znakom tejto skupiny buniek je polymorfonuklearita, čiže rôznorodosť v tvare jadra, ktoré je typicky rozdelené na tri laloky. Ich imunitná reakcia je sprostredkovaná procesom tzv. degranulácie, pri ktorej je obsah granúl vyliaty do priestoru medzi granulocytom a cieľovou bunkou.
Neutrofily.
Neutrofily tvoria 60 – 70 % zo všetkých bielych krviniek v krvi zdravého dospelého človeka. Väčšina z nich sa fyziologicky nachádza v krvi a do tkanív putujú až po prijatí signálu o prebiehajúcej infekcii. Reagujú predovšetkým na extracelulárne baktérie. Ich doba života je pomerne krátka (6 – 8 hodín).
Eozinofily.
Eozinofily tvoria približne 1 – 3 % leukocytov v krvi človeka a podobne ako neutrofily putujú do tkanív po obdržaní špecifických signálov. Významne sa podieľajú na obrane pred extracelulárnymi a niektorými intracelulárnymi parazitmi.
Bazofily.
Bazofily na rozdiel od ostatných granulocytov nemajú schopnosť fagocytovať ostatné bunky. Dlho boli považované za v krvi cirkulujúcu formu mastocytov, ukázalo sa však, že ide o terminálne diferencované bunky. Svojou receptorovou výbavou, obsahom granúl, spôsobmi stimulácie a funkciami sú si však s nimi podobné. Hrajú dôležitú rolu pri vzniku anafylaktického šoku.
Mastocyty.
Hlavnou úlohou mastocytov je produkcia a sekrécia fyziologicky účinných látok. Po diferenciácii putujú z kostnej drene krvou do tkanív a podľa miesta výskytu sa rozdeľujú na spojivové a sližničné. Sú to jedny z prvých buniek aktivovaných pri zápale a rolu hrajú v obrane proti infekciám spôsobeným parazitmi. Spoločne s bazofilmi môžu byť zodpovedné za vznik anafylaktického šoku a ich funkcia úzko súvisí so vznikom alergií.
Monocyty.
Tieto bunky tvoria 5-10 % všetkých leukocytov v krvi a ide o hlavné fagocytujúce bunky imunitného systému. Ich úloha spočíva v dopĺňaní počtu makrofágov a dendritových buniek. Sú to najväčšie leukocyty. Sú schopné rýchleho transportu na miesto zápalu a rýchlej diferenciácie na makrofágy alebo dendritové bunky.
Makrofágy.
Makrofágy sú tkanivovou formou monocytov. Na rozdiel od neutrofilov exprimujú na svojom povrchu MHC glykoproteíny druhej triedy (MHC gp II) a môžu tak plniť úlohu antigén prezentujúcich buniek. Makrofágy fagocytujú predovšetkým pozostatky buniek po apoptóze a iné odpadné častice. Pri zápale navyše fagocytujú aj extracelulárne a intracelulárne baktérie.
Dendritové bunky.
Dendritové bunky sú najschopnejšie antigén prezentujúce bunky. Nezrelé sa nachádzajú na miestach styku organizmu s okolitým prostredím, hlavne na koži a slizniciach dýchacieho a gastrointestinálneho traktu, v menšom množstve sa však nachádzajú vo všetkých orgánoch. Dendritové bunky pohlcujú vlastné poškodené bunky a putujú do lymfatických uzlín. Na svojich MHC gp II vystavujú naštiepené peptidické fragmenty z pohltených buniek a prezentujú ich T-lymfocytom, čím tvoria základné prepojenie medzi nešpecifickou a špecifickou imunitou.
Lymfocyty.
Lymfocyty sú s výnimkou NK buniek súčasťou špecifickej imunity. Ide o morfologicky podobné bunky s rôznymi funkciami.
T-lymfocyty.
T-lymfocyty tvoria dôležité spojenie medzi nešpecifickou a špecifickou imunitou. Tvoria sa v kostnej dreni, v týmuse následne prebieha ich prísna selekcia. V sekundárnych lymfatických orgánoch môžu byť následne aktivované po naviazaní ich T-bunkového receptoru na MHC gp II antigén prezentujúcich buniek. Týmto spôsobom aktivované T-lymfocyty môžu byť diferencované na pomocné T-lymfocyty (Th-lymfocyty), ktoré pomáhajú aktivovať B-lymfocyty alebo na cytotoxické T-lymfocyty (Tc lymfocyty), ktoré priamo zabíjajú cieľové bunky. Ďalšou možnosťou je vznik tzv. supresorových T-lymfocytov, ktoré tlmia účinky imunitného systému.
B-lymfocyty.
B-lymfocyty potrebujú pre svoju aktiváciu vo väčšine prípadov pomocné T-lymfocyty. Ich rola spočíva v produkcii protilátok.
NK bunky.
NK bunky zabíjajú predovšetkým vírusom infikované a nádorové bunky, ktoré sa dokážu skrývať pred Tc-lymfocytmi znížením expresie povrchových MHC gp I.

</doc>
<doc id="45838" url="https://sk.wikipedia.org/wiki?curid=45838" title="Granulocyt">
Granulocyt

Granulocyty sú biele krvinky obsahujúce granuly (zrnká) v cytoplazme.
Delenie.
Rozdeľujeme ich podľa schopnosti granúl farbiť sa rôznymi farbivami na "neutrofilné", "eozinofilné" a "bazofilné":

</doc>
<doc id="45839" url="https://sk.wikipedia.org/wiki?curid=45839" title="Agranulocyt">
Agranulocyt

Agranulocyt je biela krvinka (leukocyt) neobsahujúca granuly (zrnká) v cytoplazme. Bunkové jadro býva guľovité alebo mierne oválne.
Agranulocyty sa delia sa na lymfocyty T a B a monocyty. 

</doc>
<doc id="45840" url="https://sk.wikipedia.org/wiki?curid=45840" title="Lymfocyt">
Lymfocyt

Lymfocyty sú druh bielych krviniek, presnejšie agranulocytov. 
Sú po neutrofilných granulocytoch najrozšírenejším typom bielych krviniek. Vyskytujú sa hlavne v miazge (lymfe) a vo všetkých orgánoch miazgovej sústavy. Majú veľké jadro, ktoré vypĺňa takmer celú bunku. Majú dobre vyvinutú schopnosť pohybu a fagocytózy. Lymfocyty sú jediné bunky schopné špecificky rozpoznávať antigén! Preto sú základom špecifickej (získanej) imunity. 
Lymfocyty v krvi pochádzajú z kostnej drene (tzv. lymfocyty B) a z detskej žľazy - týmusu (tzv. lymfocyty T). B-lymfocyty vyvolávajú protilátkovú obranu. Vytvárajú protilátky bielkovinového charakteru imunoglobulíny. T-lymfocyty vykonávajú bunkovú obranu. Rozoznávajú cudzie bunky a produkciou cytotoxických látok ich ničia.

</doc>
<doc id="45841" url="https://sk.wikipedia.org/wiki?curid=45841" title="Monocyt">
Monocyt

Monocyty sú druh bielych krviniek, presnejšie agranulocytov. 
Sú najväčšími spomedzi bielych krviniek, ale ich jadro je pomerne malé, oválne. V tkanivách môžu žiť niekoľko mesiacov (možno aj rokov). Ich konečnú diferenciáciu ovplyvňujú miestne faktory a tak existujú vo viacerých špecializovaných podobách a funkciách. Napriek tejto špecializácii prejavujú niektoré spoločné funkcie: fagocytóza, schopnosť produkovať biologicky aktívne látky a prezentovať antigén. Prezentácia antigénu spočíva v tom, že makrofág fagocytuje cudzorodú látku, čiastočne ju strávi a zložky antigénnej povahy exponuje na svojom povrchu, kde ich „ponúkne“ lymfocytom, ktoré si ho zapamätajú. Pre fagocytózu sú vybavené početnými receptormi, pomocou ktorých rozoznávajú častice určené na pohltenie a likvidáciu.

</doc>
<doc id="45842" url="https://sk.wikipedia.org/wiki?curid=45842" title="Biele krvinky">
Biele krvinky



</doc>
<doc id="45843" url="https://sk.wikipedia.org/wiki?curid=45843" title="Červené krvinky">
Červené krvinky



</doc>
<doc id="45844" url="https://sk.wikipedia.org/wiki?curid=45844" title="Krvná doštička">
Krvná doštička

Krvné doštičky alebo trombocyty sú druh krvných teliesok. Sú to oválne alebo okrúhle útvary bez jadra, čiže nie sú to pravé bunky. Ich tvar je taktiež nestály. Vznikajú v kostnej dreni fragmentáciou cytoplazmy megakaryocytov. Žijú iba niekoľko (9-12) dní. U človeka je ich 150-450 × 109 v litri. Sú to najmenšie telieska v krvi.
Štruktúra doštičky.
Krvná doštička vo svojom kľudovom stave predstavuje plochý sférický útvar s objemom 4-8 fl. Pri aktivácii vytvára výbežky - pseudopódiá. Štruktúru doštičky môžeme rozdeliť do štyroch všeobecných oblastí: povrch doštičky, membránové štruktúry, cytoskelet a granula. Zrelé doštičky neobsahujú jadro, avšak môžu byť v nich prítomné zvyšky RNA. Obsahujú tiež mitochondrie a zvyšky Golgiho aparátu.
Funkcia doštičiek.
Hlavnou funkciou trombocytov je zrážanie krvi za účelom zastavenia krvácania a udržania integrity endotelu.
V súčasnosti už vieme, že doštičky sú tiež aktívnymi účastníkmi komplementu a imunitného systému. Napomáhajú v procese hojenia rán tvorbou rastových faktorov, cytokínov a chemokínov.
V hemostáze majú doštičky viaceré funkcie. Sú súčasťou primárnej hemostázy, kedy sa podieľajú na tvorbe bieleho (doštičkového) trombu. Ich povrch je miestom interakcie koagulačných faktorov a sú zdrojom viacerých látok zúčastňujúcich sa regulácie hemostázy. Sú schopné priamo aktivovať koagulačné faktory FIX a FXI. Pri poškodení cievnej steny sa zhlukujú, rozpadajú a uvoľňujú trombokinázu, ktorá premieňa fibrinogén z krvnej plazmy na vláknitý fibrín a vytvára krvnú zrazeninu – trombus (krvnú zátku). Tomuto deju predchádza zúženie cievy v poranenom mieste.
Podobnú funkciu u bezstavovcov plnia koagulocyty, ktoré na rozdiel od trombocytov majú jadro.

</doc>
<doc id="45845" url="https://sk.wikipedia.org/wiki?curid=45845" title="Krvné doštičky">
Krvné doštičky



</doc>
<doc id="45846" url="https://sk.wikipedia.org/wiki?curid=45846" title="Trombocyt">
Trombocyt



</doc>
<doc id="45847" url="https://sk.wikipedia.org/wiki?curid=45847" title="Leukocyt">
Leukocyt



</doc>
<doc id="45848" url="https://sk.wikipedia.org/wiki?curid=45848" title="Erytrocyt">
Erytrocyt



</doc>
<doc id="45849" url="https://sk.wikipedia.org/wiki?curid=45849" title="Krvné telieska">
Krvné telieska

Krvné telieska alebo formované krvné elementy alebo krvinky alebo hemocyty sú voľné, formované elementy krvi, resp. hemolymfy, teda ich tuhá časť.
Stavovce.
Delenie u stavovcov (okrem plášťovcov a druhu Branchiostoma lanceolatum):
Bezstavovce.
Mechúrniky a ploskavce majú v tekutine vypĺňajúcej medzery medzi tkanivami predchodcov krvných teliesok, tzv. amébocyty. Ostatné bezstavovce, ako aj plášťovce a druh Branchiostoma lanceolatum, majú v krvenej resp. telovej tekutine pohyblivé, bezfarebné bunky – amébocyty a/alebo biele krvinky. Hmyz má v hemolymfe navyše énocyty, bunky ektodermálneho pôvodu.
Funkciu krvných doštičiek u bezstavovcov plnia koagulocyty, ktoré na rozdiel od krvných doštičiek majú jadro.

</doc>
<doc id="45850" url="https://sk.wikipedia.org/wiki?curid=45850" title="Krvné bunky">
Krvné bunky



</doc>
<doc id="45851" url="https://sk.wikipedia.org/wiki?curid=45851" title="Hemocyt">
Hemocyt



</doc>
<doc id="45852" url="https://sk.wikipedia.org/wiki?curid=45852" title="Kryštálová sústava">
Kryštálová sústava

Kryštálová sústava je skupina kryštálových tvarov pevných telies charakterizovaná počtom rovín súmernosti a ich vzájomnou polohou.
Rozdelenie kryštálových sústav.
Sústavy nižšej kategórie (ich kryštály majú veľa jedinečných smerov):
Sústavy strednej kategórie (ich kryštály majú len jeden jedinečný smer)
Sústava vyššej kategórie (bez jedinečného smeru)
Kryštalografické oddelenia.
Každá kryštálová sústava sa delí na (neopakujúce sa) kryštálové oddelenia s rôznymi možnými kombináciami prvkov súmernosti, ktoré zahŕňajú kryštálové tvary odvodené na základe týchto kombinácií. Celkovo existuje 32 kryštalografických oddelení (kombinácií kryštálovej súmernosti). 

</doc>
<doc id="45854" url="https://sk.wikipedia.org/wiki?curid=45854" title="Serpentinit">
Serpentinit

Serpentinit alebo zastarano hadec je druh premenenej horniny, ktorá vzniká metamorfózou peridotitu. Používa sa na výrobu azbestu. Skladá sa zo serpentínu, lizarditu, chryzotilu, v malej miere môže obsahovať aj magnetit, granáty, pyroxény a amfiboly.
Termín zaviedol A. von Humboldt v roku 1823 podľa latinského výrazu "serpens" (had).
Vznik.
Serpentinity (hadce) vznikli premenou peridotitov, pyroxenitov a olivinických gabier pri procese serpentinizácie. Je to nízkoteplotný väčšinou autometamorfný proces, pri ktorom dochádza k oxidácii a hydratácii na kremík chudobných mafických a ultramafických hornín. Dochádza k nemu väčšinou už na morskom dne. Na kremík chudobné minerály v peridotitoch, hlavne olivín a Mg-pyroxény sa menia na minerály serpentínovej skupiny (antigorit, chryzotil a lizardit), brucit a magnetit. Vznikajú i pomerne vzácne minerály ako awaruit (Ni3Fe). Horniny pri tom absorbujú veľké množstvo vody a v puklinách narastajúce minerály serpentínovej skupiny spôsobujú ich ďalšie rozpukanie.
K serpentinizácii dochádza aj pri kontaktnej metasomatóze na styku intruzív s dolomitmi.
Dochádza pri tom k zmene hustoty horniny z 3,3 na 2,7 g/cm3 pričom dochádza k nárastu objemu až o 40%. Je to exotermická reakcia, pri ktorej sa uvoľňuje veľké množstvo energie. Môže dôjsť k nárastu teploty až o 260 °C, to má za následok vznik nevulkanických hydrotermálnych žíl. Pri vzniku magnetitu dochádza k reakciám uvoľňujúcim vodík. Karbonáty a sulfáty sú redukované a vzniká metán a sírovodík. Vodík, metán a sirovodík sú zdrojom energie pre chemotrofné mikrorganizmy na dne oceánov.
Zloženie a vlastnosti.
Majú sivozelenú, zelenú až takmer čiemu farbu. Textúru majú všesmernú, zriedkavo bridličnatú. Bývajú často masívne. Pukliny v serpentinitoch sú často vyplnené chryzotilom, ktorého vlákna sú orientované kolmo na steny pukliny. Vlastná serpentinitová masa je tvorená odrodami serpentínu a to antigoritom, lizarditom alebo chryzotilom. Z vedľajších minerálov býva prítomný olivín, pyroxény, menej chlority a mastenec, magnezit, chromit, granát a ďalšie. Prítomné bývajú i sekundárne minerály, ako rôzne formy kremeňa, magnetit a dolomit. Serpentinity s dokonalou bridličnatosťou prechádzajú do serpentinitových bridlíc. Chemické zloženie priraďuje serpentinity k ultrabázickym horninám, resp. metaultrabázickým horninám.
Výskyt.
Na Slovensku sú známe výskyty v Spišsko-gemerskom rudohorí, kde sú viazané na obdukované zvyšky meliatika pri Dobšinej, Kobeliarove, Jasove, Jaklovciach, nachádzajú sa i v kohútskej zóne veporika pri Cinobani, Brezničke, Klenovci a inde. Známe sú i výskyty v podloží východoslovenskej panvy pri Zbudzi) a i.
Výskyty serpentinitov na území Českého masívu sú známe z Mohelna, Kutnej Hory, Dolných Bor, Bernartic a Bečova.
Veľké ložiská vo svete sa nachádzajú v na Urale v Rusku (Baženevskoje), v Quebecu (Thetford Belt, Jeffrey Mine) v Kanade a v Kalifornii v USA a v JAR (prevažne amfibolové - krokidolitové azbesty). Najväčšími producentmi azbestu sú v súčasnej dobe Rusko, Čína, Kanada a Kazachstan.
Využitie.
Z húževnatých sa vyrába drvené kamenivo. Slabo zvetralé, jemne vzorované bloky je možné použiť na výrobu drobných ozdobných nábrusov alebo ako dekoračný kameň (ofikalcit). Využíva sa tiež na výrobu špeciálnych betónov proti radiácii. Na niektoré sú viazané reziduálne ložiská niklu. V minulosti sa serpentinit ťažil pre obsah serpentínových minerálov. Z chryzotilu, ktorý sa nachádzal v jeho puklinách sa vyrábal azbest. Dnes sa od ťažby serpentinitu pre karcinogenitu niektorých typov azbestu (hlavne amfibolový) upustilo vo väčšine západných krajín.

</doc>
<doc id="45858" url="https://sk.wikipedia.org/wiki?curid=45858" title="Saturn 5">
Saturn 5



</doc>
<doc id="45859" url="https://sk.wikipedia.org/wiki?curid=45859" title="Hostel (film)">
Hostel (film)

Hostel (2006) je druhý film režiséra Elia Rotha. 
Film sa odohráva v Bratislave na Slovensku, kam prídu dvaja Američania ktorí si chcú užiť cestovanie po Európe. Keď ich jeden Islanďan, ktorého náhodne stretnú, osloví, či by s ním nechceli ísť do jednej ubytovne v malom štáte zvanom Slovensko, ktorá je rajom pre amerických turistov, tak nebudú váhať. Keď však prídu na spomínané miesto, všetko nie je tak ako si predstavovali. Zistia, že v Bratislave je istá elitná organizácia, ktorá ponúka zahraničných ľudí bohatým obchodníkom aby si ukojili svoje tajné túžby. 
Film bol natočený v Prahe, a iných lokáciach v Česku, kvôli lepšiemu technickému zabezpečeniu a lepšiemu štábu, ktorý ponúkal priestory v štúdiách Barrandov.
Na Slovensku vzbudil negatívne reakcie, kvôli obavám aby film neovplyvnil cestovný ruch a celkovú mienku o Slovensku. Minister zahraničných vecí dokonca zvažoval zákaz vstupu režisérovi Elimu Rothovi na Slovensko. 
Avšak, po celom svete okrem Slovenska a Česka vzbudil pozitívne reakcie a aj dobrý zisk.
Film stál 4,8 milióna amerických dolárov a zarobil až 80,5 milióna dolárov.
Keďže film zarobil viac peňazí ako tvorcovia očakávali, o dva roky vzniklo aj detailnejšie pokračovanie tohto filmu.

</doc>
<doc id="45860" url="https://sk.wikipedia.org/wiki?curid=45860" title="Ľuboš Kostelný">
Ľuboš Kostelný

Mgr. art. Ľuboš Kostelný (* 5. júl 1981, Martin) je slovenský herec.
Absolvoval štúdium herectva na konzervatóriu a VŠMU v Bratislave. Od roku 2003 bol členom činohry SND. Z SND odišiel v roku 2010, ale v roku 2012 sa stal opäť jeho členom. Naštudoval množstvo divadelných, televíznych a filmových postáv, pôsobí v Slovenskom rozhlase a dabingu.
Od roku 2013 pôsobí ako pedagóg herectva na VŠMU v Bratislave.
24. januára 2011 utrpel spolu s herečkou Zuzanou Fialovou zranenia pri samovražednom teroristickom útoku na moskovskom letisku Domodedovo, v dôsledku ktorých obaja strávili istý čas v moskovskej nemocnici.

</doc>
<doc id="45861" url="https://sk.wikipedia.org/wiki?curid=45861" title="Marek Geišberg">
Marek Geišberg

Marek Geišberg (* 4. máj 1982, Bratislava) je slovenský herec. Syn herca Mariána Geišberga.
V roku 2005 absolvoval VŠMU v Bratislave. Od roku 2004 je členom Slovenského komorného divadla v Martine. Obsadený v hlavnej úlohe úspešného muzikálu František z Assisi na scéne Divadla Jonáša Záborského v Prešove. Hral v slovenských filmoch Muzika a Polčas rozpadu, Iba taká hra (1995).
Bol nominovaný v kategórii Najlepší mužský herecký výkon DOSKY 2008 za postavu Eda v Tangu SKD.

</doc>
<doc id="45862" url="https://sk.wikipedia.org/wiki?curid=45862" title="Hostel">
Hostel

Hostel je ubytovacie zariadenie, ktoré poskytuje posteľ a zdieľanú kuchyňu, sociálne zariadenie, kúpeľňu a spoločenskú miestnosť. Izby môžu byť oddelené alebo zmiešané, postupne pribúdajú aj súkromné izby. V prevažnej väčšine prípadov sú hostely lacnejšie pre prevádzkovateľa aj pre klienta, mnoho hostelov zamestnáva dlhodobo bývajúcich ako recepčných za bezplatné ubytovanie.

</doc>
<doc id="45863" url="https://sk.wikipedia.org/wiki?curid=45863" title="Táňa Pauhofová">
Táňa Pauhofová

Mgr. art. Tatiana „Táňa“ Pauhofová (* 13. august 1983, Bratislava) je slovenská herečka.
Životopis.
Ako jedenásťročná stála pred kamerou v televíznom seriáli "Škriatok." Po absolvovaní gymnázia v roku 2001 nastúpila na štúdium VŠMU v Bratislave, odbor divadelné herectvo, ktoré absolvovala v roku 2005. 
Už počas štúdia hosťovala v Činohre SND v inscenáciách "Katarína", "Alica v krajine zázrakov" a "Manon Lescaut". Členkou Činohry SND je od roku 2007. V roku 2025 bola z Činohry prepustená z dôvodu konsolidácie. 
Hosťovala aj v iných slovenských divadlách – v Divadle ASTORKA Korzo, Aréna, v Štátnom divadle Košice.
Prvú výraznejšiu rolu dostala vo filme "Kruté radosti" režiséra Juraja Nvotu v roku 2002. Spolupracovala tiež so známou poľskou režisérkou Agnieszkou Holland na filmoch "Jánošík", kde hrala postavu Anny a "Hořící keř", kde zase stvárnila prokurátorku Dagmar Burešovú. 
Za stvárnenie postavy Lindy vo filme "Všetko alebo nič", nakrúteného podľa knižnej predlohy spisovateľky Evity Urbaníkovej získala v roku 2017 divácku cenu OTO. 
Nakrútila tiež niekoľko televíznych filmov a seriálov. Okrem filmu a televízie sa venuje aj dabingu a divadlu. 
V roku 2021 sa vydala za hudobníka Jonatána Pastirčáka, ktorému v októbri 2022 porodila dcéru Mílu.

</doc>
<doc id="45867" url="https://sk.wikipedia.org/wiki?curid=45867" title="Štúrovo námestie">
Štúrovo námestie

Štúrovo námestie je námestie:

</doc>
<doc id="45869" url="https://sk.wikipedia.org/wiki?curid=45869" title="Telesná tekutina">
Telesná tekutina



</doc>
<doc id="45871" url="https://sk.wikipedia.org/wiki?curid=45871" title="Kontextovo citlivá gramatika">
Kontextovo citlivá gramatika



</doc>
<doc id="45873" url="https://sk.wikipedia.org/wiki?curid=45873" title="Krematórium">
Krematórium

Krematórium (z lat. "cremare" = spáliť) je budova určená na kremáciu, pohreb žiarom, spopolnenie zosnulých.
Spaľovanie mŕtvych bolo od dávnej minulosti u mnohých národov rozšíreným spôsobom pohrebu. Novšie sa znovu začalo používať od roku 1878 (v Nemecku) a od tých čias sa v svetovom meradle najmä vo veľkých mestách postupne nahrádza pochovávanie mŕtvych na cintorínoch spopolňovaním.
Krematórium býva monumentálne riešenou samostatnou budovou. Jadrom stavby je obradná sieň s miestom na vystavenie rakvy počas smútočného obradu, s lavicami pre zhromaždených a s chórom pre organ, hudobníkov alebo spevákov. Veľmi dôležité je dispozičné riešenie aj ostatných miestností vzhľadom na dôstojnosť prípravy na rozlúčku so zosnulým, návštevnosť priestorov a iné úkony. Pri krematóriu býva kolumbárium na ukladanie urien s popolom, urnový háj a lúka na rozptýlenie popola.
Na Slovensku sa nachádzajú krematóriá v Bratislave (pozri Krematórium a Urnový háj v Bratislave), Žiline, Banskej Bystrici, Košiciach a Nových Zámkoch, Nitre a už aj v Leviciach.

</doc>
<doc id="45874" url="https://sk.wikipedia.org/wiki?curid=45874" title="Petr Vopěnka">
Petr Vopěnka

Petr Vopěnka (* 16. máj 1935, Praha – † 20. marec 2015) bol český matematik a filozof, zakladateľ pražskej školy teórie množín, ktorá má významné miesto vo svetovej matematike. Vopěnkova alternatívna teória množín predstavuje nový prístup v matematickej teórii nekonečna. Jeho meno nesie niekoľko matematických viet a objektov.. Významná je tiež jeho práca v oblasti filozofie vedy a matematiky, ktorá je značne ovplyvnená Husserlovou fenomenológiou. V rokoch 1990 - 1992 bol ministrom školstva Českej republiky.

</doc>
<doc id="45875" url="https://sk.wikipedia.org/wiki?curid=45875" title="Meds">
Meds

Meds je v poradí piaty štúdiový album britskej skupiny Placebo, ktorý bol vydaný 13. marca 2006. 
Zoznam skladieb.
Autorom textov je Brian Molko. Autorom hudby je Placebo.

</doc>
<doc id="45877" url="https://sk.wikipedia.org/wiki?curid=45877" title="Alternatívna teória množín">
Alternatívna teória množín

Alternatívna teória množín vo všeobecnosti je alternatívny matematický prístup ku konceptu množiny. Je to navrhovaná alternatíva k štandardnej teórii množín.
Niektoré z alternatívnych teórií množín:
Alternatívna teória množín (alebo ATM) je tiež špecificky názov konkrétnej teórie vyvinutej v 70.-80. rokoch 20. storočia Petrom Vopěnkom a jeho študentmi. Stavia na niektorých myšlienkach teórie polomnožín, ale zavádza aj radikálnejšie zmeny: napr. všetky množiny sú konečné (hoci niektoré sú „neštandardne konečné“ a externe v skutočnosti nekonečné, a v ATM existujú tiež triedy, ktoré môžu byť nekonečné aj interne.

</doc>
<doc id="45879" url="https://sk.wikipedia.org/wiki?curid=45879" title="Zoznam prenosných programov">
Zoznam prenosných programov

Toto je zoznam niektorých prenosných programov v rôznych kategóriach

</doc>
<doc id="45881" url="https://sk.wikipedia.org/wiki?curid=45881" title="Bbc v">
Bbc v



</doc>
<doc id="45882" url="https://sk.wikipedia.org/wiki?curid=45882" title="Prenosné programy">
Prenosné programy



</doc>
<doc id="45884" url="https://sk.wikipedia.org/wiki?curid=45884" title="Ivan Mistrík">
Ivan Mistrík

Ivan Mistrík (* 15. október 1935, Bratislava – † 8. jún 1982, Bratislava) bol slovenský herec. Brat herca Jána Mistríka. Prvá manželka Helena, rod. Kollátová (1932 – 1977), druhá Mária, rod. Klesniaková, speváčka. Z prvého manželstva mal dvoch synov.
Životopis.
V rokoch 1949 – 1951 študoval herectvo na Štátnom konzervatóriu. V roku 1951 kultúrno-propagačný referent v Slovnafte, 1951 – 1952 člen Dedinského divadla v Bratislave, 1952 – 1953 činohry Divadla Jozefa Gregora Tajovského vo Zvolene, 1953 – 1966 činohry Novej scény, 1966 – 1982 činohry Slovenského národného divadla v Bratislave. 
Od roku 1946 vystupoval v Rozhlasovej hereckej družine, kde vytvoril desiatky chlapčenských postáv. V divadle hral najmä senzibilných hrdinov, konfrontovaných s drsným svetom. Jeho herectvo sa rovnomerne uplatňovalo aj vo filme, kde od roku 1951 vytvoril množstvo úloh v slovenských a českých filmoch. 
V televízii účinkoval od roku 1959 a vytvoril asi 100 postáv v dielach "Balada o Vojtovej Maríne" (1964), "Mŕtvi nespievajú" (1965), "Canarisova krvavá hviezda" (1966), "Sedem svedkov" (1967), "Balada o siedmich obesených" (1968), "Portrét Doriana Graya" (1969), "Bašta" (1969), "Parížski mohykáni" (1971), "Vivat Beňovský" (1975), "Stroskotanie Danubia" (1976), "Útek zo Zlatej krajiny" (1977), "Stôl pre štrnástich" (1978) a i.
V roku 1977 získal titul zaslúžilý umelec.

</doc>
<doc id="45886" url="https://sk.wikipedia.org/wiki?curid=45886" title="Ján Mistrík">
Ján Mistrík

Ján Mistrík (* 3. august 1942, Bratislava) je slovenský herec. Mladší brat herca Ivana Mistríka.
Biografia.
V roku 1963 absolvoval štúdium herectva na VŠMU v Bratislave. Od roku 1963 hral v divadlách vo Zvolene a v Martine. Od roku 1973 člen Novej scény v Bratislave. Stvárnil divadelné roly Miška ("Ženský zákon", 1964), Biffa ("Smrť obchodného cestujúceho", 1967), Claudia ("Mnoho kriku pre nič", 1967), Michala ("Hájnikova žena", 1976) alebo Alaina ("Škola žien", 1981). Hral aj vo filmoch, v početných filmových inscenáciách, vystupoval aj v rozhlase (napr. v relácii "Čo nového, Bielikovci?"). 
Je otcom troch dcér: Jany Petrikovičovej, Zuzany Mistríkovej a Ľubice Orechovskej.

</doc>
<doc id="45887" url="https://sk.wikipedia.org/wiki?curid=45887" title="Simeon II.">
Simeon II.

Simeon II. alebo "Simeon/Simon Sasko-cobursko-gothajský" alebo po bulharsky Simeon (Borisov) Sakskoburggotski (bulh. "Симеон Борисов Сакскобургготски"; * 16. jún 1937, Sofia, Bulharsko) je posledný bulharský cár. Panovníkom sa stal 28. augusta 1943 po náhlej smrti svojho otca Borisa III. Vzhľadom na jeho nízky vek vládla regentská rada. V rokoch 2001 – 2005 zastával funkciu predsedu bulharskej vlády. 
Biografia.
Simeon sa narodil 16. júna 1937 v bulharskej Sofii. Panovníkom svojej krajiny sa stal 28. augusta 1943 po smrti svojho otca Borisa III. Po Druhej svetovej vojne a zrušení monarchie v Bulharsku v roku 1946 odcestoval s rodinou do Egypta a od roku 1951 žil v Španielsku. V roku 1990, už niekoľko mesiacov po páde komunizmu, získava Simeon II. nový bulharský pas. Svoju rodnú krajinu navštívil prvýkrát od detstva v roku 1996, 50 rokov od zrušenia monarchie. Simeona II. vítali pri návrate davy jasajúcich Bulharov. Nedlho po príjazde sa začal politicky angažovať, a po víťazstve vo voľbách sa stal bulharským premiérom. Rôzne kráľovské majetky v Bulharsku, ktoré boli rodine znárodnené počas komunistickej éry, boli vrátené kráľovskej rodine. Simeon II. sa nikdy oficiálne nevzdal nároku na bulharský trón. Počas exilu používa titul „cár Bulharov“ vo svojich politických vyhláseniach. Avšak, keď sa ujímal funkcie premiéra, prisahal, že bude chrániť republikánsku ústavu krajiny.
Coburgovci a Slovensko.
Coburgovský rod, resp. vetva, ktorá obsadila bulharský trón, má veľmi silné väzby so Slovenskom. V čase, keď vlastnil na Slovensku majetky Simeonov starý otec Ferdinand I., Slovensko tvorilo organickú súčasť európskych dejov a taktiež úzko súvisí s dynastiou, ktorá v Bulharsku vládla od roku 1887 do roku 1946. Ferdinand I. ešte ako bulharský cár, ale hlavne po svojej abdikácii v prospech svojho prvorodeného syna Borisa (Simeonovho otca), naďalej navštevoval Slovensko – kraj, ktorý si zamiloval. Tu sa mohol naplno venovať svojim záľubám: botanike, cestovaniu, poľovačkám a entomológii. V Antolskom kaštieli, ktorý bol pôvodne poľovníckym zámkom Coburgovcov, sa Ferdinand zdržiaval naozaj často. V kaštieli vo Svätom Antone býval od 30. rokov 20. storočia do roku 1944. Na Slovensku sa zdržiaval taktiež v kaštieli na Prednej Hore. Svoju reumu si cár liečil niekoľkokrát v Piešťanoch, navštevoval aj Kúpele Sliač a Korytnica. S obľubou chodil na Sitno, Čabraď a Muráň. Vlastnil terénne auto značky Mercedes, ktoré obdivovali hlavne deti, keď prechádzal svojimi obľúbenými miestami. Slovensko opustil definitívne v roku 1944, kedy odcestoval do Coburgu, kde v roku 1948 umiera.
Socha sv. Jána Nepomuckého v Divine.
Neskoro baroková socha kamenná bola vytesaná v roku 1796 a pôvodne stála vedľa cesty pri vstupe do Diviny. V roku 1822, počas masívnej povodni, voda sochu podmyla a odniesla. Z týchto dôvodov sochu po nájdení (vtedy sa našla bez hlavy) premiestnili na súčasné miesto pod farou na nový murovaný podstavec. Socha je Národnou kultúrnou pamiatkou. V roku 2016 začala generálna obnova pamiatky, ktorá bola zrealizovaná pod záštitou Veľvyslanectva Nemeckej Spolkovej republiky na Slovensku. Sochu na novom podstavci, tentoraz vychádzajúceho z analógie tvorby neskorého baroka, v piatok 2. júna 2017 odhalil Joachim Bleicker, veľvyslanec Spolkovej republiky Nemecko na Slovensku spolu so starostom Diviny Emilom Molkom a autorom projektu Marekom Sobolom. Následne ju požehnal Mons. Tomáš Galis, žilinský diecézny biskup. Projekt sa vďaka patrónom a donorom stal medzinárodným. K príležitosti požehnania a odhalenia sochy vznikla aj odborná publikácia "Príbeh svätojánsky, Socha svätého Jána Nepomuckého v Divine." Autor publikácie ju venoval k Simeonovým 80. narodeninám. Slovenská pošta vydala k príležitosti odhalenia sochy oficiálne poštové produkty – pečiatku, obálky a známkové kupóny. Simeon II. projekt obnovy sochy podporil najmä na pamiatku svojho starého otca Ferdinanda, ktorý slovami samého Simeona „"veľmi miloval Slovensko"“. 
Spolupatrón projektu
Donori projektu

</doc>
<doc id="45889" url="https://sk.wikipedia.org/wiki?curid=45889" title="Simeon Sakskoburggotski">
Simeon Sakskoburggotski



</doc>
<doc id="45890" url="https://sk.wikipedia.org/wiki?curid=45890" title="Sasko-cobursko-gothajská dynastia">
Sasko-cobursko-gothajská dynastia

Sasko-cobursko-gothajská dynastia alebo sasko-kobursko-goth (aj) ská dynastia alebo sasko-kobursko-gotská dynastia (po nemecky: "Sachsen-Coburg-Gotha", po anglicky "Saxe-Coburg-Gotha") bola v rokoch 1826 až 1917 vládnuci rod v nemeckom vojvodstve Sasko-Cobursko a Gotha. Jej členovia zároveň vládli vo viacerých európskych krajinách.
Králi sasko-cobursko-gothajskí.
Spojené kráľovstvo.
[1] Rod sa od roku 1917 v Spojenom kráľovstve volá Windsorská dynastia

</doc>
<doc id="45892" url="https://sk.wikipedia.org/wiki?curid=45892" title="Zoznam komét">
Zoznam komét



</doc>
<doc id="45893" url="https://sk.wikipedia.org/wiki?curid=45893" title="2P/Encke">
2P/Encke



</doc>
<doc id="45894" url="https://sk.wikipedia.org/wiki?curid=45894" title="Enckeho kométa">
Enckeho kométa

Enckeho kométa, označovaná aj ako 2P/Encke, je periodická kométa s najkratšou známou obežnou dobou, iba 3,3 roka.
Je to krátkoperiodická kométa, obieha v rovine Slnečnej sústavy.
Bola objavená Pierrem Méchainim roku 1786.

</doc>
<doc id="45897" url="https://sk.wikipedia.org/wiki?curid=45897" title="Wikimedia Foundation">
Wikimedia Foundation

Wikimedia Foundation Inc (neoficiálne: skratka WMF, skrátene Wikimedia, slovenský preklad „Nadácia Wikimedia“) je nadácia založená ako organizácia podľa hlavy 26 § 501(c)(3) Zákonníka Spojených štátov so sídlom v San Franciscu v Kalifornii v Spojených štátoch, ktorá prostredníctvom wikimedického hnutia pôsobí takmer na celom svete. Jej poslaním je na internete nestrannou formou voľne sprístupňovať všetky doteraz zhromaždené vedomosti ľudstva. Pre sústreďovanie, vývoj a šírenie týchto obsahov využíva nadácia ľahko ovládateľný počítačový softvér wiki, ktorý používateľom umožňuje jednoduché prispievanie alebo upravovanie daných obsahov. Nadácia zároveň zaručuje neustálu dostupnosť a bezplatnosť tejto ponuky. Najznámejší wiki softvér, ktorý nadácia prevádzkuje, je projekt slobodnej internetovej encyklopédie Wikipédia.
Okrem nadácie Wikimedia Foundation existujú súčasne národné organizácie, tzv. "chapters". Tieto organizácie podporujú projekty nadácie Wikimedia Foundation ako právne nezávislé subjekty. Na území Slovenska je to zatiaľ nadáciou Wikimedia Foundation nepotvrdená, ako občianske združenie registrovaná organizácia pod názvom Wikimedia Slovenská republika. V roku 2012 nadácia Wikimedia Foundation oznámila, že plánuje schváliť ako svojich partnerov, nielen národné organizácie, ale aj tematické okruhy skupín ako "user groups" alebo "partners".
Organizácie.
Wikimedia Foundation.
"Wikimedia Foundation, Inc." je nadácia založená podľa predpisov amerického federálneho štátu Florida. Nemá členov, má iba stanovy a správnu radu (). Na rozdiel od európskeho typu nadácií, nadácia Wikimedia Foundation nevlastní žiadny kapitál. Založenie nadácie Wikimedia Foundation oznámil zakladateľ Wikipédie Jimmy Wales dňa 20. júna 2003. Súbežne s dňom založenia, Jimmy Wales a jeho firma Bomis, Inc. na nadáciu previedli všetky práva v súvislosti s Wikipédiou a jej sesterskými projektami, ich menami, doménami a servermi. Meno Wikimedia vymyslel Sheldon Rampton, americký autor a prevádzkovateľ SourceWatch (predtým Disinfopedia).
Nadácia Wikimedia Foundation mala najprv menšiu kanceláriu v St. Petersburgu, v americkom štáte Florida. V roku 2007 sa nadácia presťahovala do mesta San Francisco v americkom štáte Kalifornia. V roku 2009 sa nadácia v San Franciscu nasťahovala do väčšej budovy.
Správna rada.
Najvyššie zastupiteľské grémium nadácie Wikimedia Foundation je správna rada (). Správna rada sa skladá z troch zvolených členov z komunity, dvoch z národných organizácií () vybraných zástupcov, štyroch so správnou radou poverených členov a správnou radou každoročne potvrdzovaného člena, zakladateľa nadácie Jimmy Walesa. Predsedom správnej rady je od roku 2013 Jan-Bart de Vreede. Popri správnej rade existujú aj ďalšie grémiá ako napríklad poradný výbor a rôzne ďalšie pracovné skupiny.
Zamestnanci.
V prvých rokoch po vzniku činnosť Nadácie Wikimedia spravovali prevažne iba dobrovoľníci. V roku 2005 nadácii pribudli dvaja trvalí zamestnanci - jeden koordinátor a jeden softvérový manažér. V roku 2006 sa osadenstvo nadácie zvýšilo na šesť osôb. Nadácia sa naďalej rozširovala a tým vytvorila nové pozície ako napr. "General Counsel" (po slovensky: vedúci právneho oddelenia), "Chief Operating Officer", "Head of Communications", "Grant Coordinator", "Chapters Coordinator" und "Volunteer Coordinator". Kanadská novinárka Sue Gardnerová bola od decembra 2007 do mája 2014 výkonnou riaditeľkou nadácie Wikimedia Foundation. Od prvého júla túto funkciu vykonáva Lila Tretikov. Zástupcom výkonného riaditeľa je od januára 2008 nemecký novinár, autor a vývojár softvéru Erik Möller. V nasledujúcich rokoch sa osadenstvo nadácie výrazne zvýšilo. V roku 2010 to bolo 35 zamestnancov, v roku 2011 už 65 zamestnancov. Stav počtu zamestnancov k novembru 2012 bol 147 zamestnancov s dodatočným množstvom externých spolupracovníkov. V októbri roku 2013 dosiahol počet zamestnancov 186 ľudí.
Pridružené organizácie WMF.
Nadácia Wikimedia podporuje vznik a činnosť pridružených organizácií (), ktoré podporujú jej projekty na národnej alebo tematickej úrovni. Nadácia im umožní prístup ku svojím chráneným známkam a podporuje ich finančne. Tieto organizácie neprevádzkujú projekty Wikimedie a sú od Nadácie Wikimedia právne nezávislé. Podporujú projekty Nadácie Wikimedia na miestnej úrovni, napríklad organizovaním podujatí, stretnutí a pracovných skupín. Neuskutočňujú obsahové zmeny Wikipédie ani iných projektov Nadácie Wikimedia, takéto úlohy preberá v danom projekte komunitou zvolený administrátor a ostatní redaktori projektu.
Existujú 3 typy pridružených organizácií:
Projekty WMF.
V projektoch WMF vytvárajú obsah dobrovoľníci. Tieto texty a na niekoľko výnimiek pod licenciou fair-use aj multimediálne súbory sú dostupné pod slobodnou licenciou, spravidla pod licenciou Creative Commons šírenie za rovnakých podmienok Share-Alike 3.0 (CC-BY-SA). Ako technická platforma slúži primárne pre tieto projekty vyvinutý softvér MediaWiki. K najdôležitejším projektom patria popri slobodnej internetovej encyklopédii Wikipédia, Wikislovník, Wikiknihy – zbierka učebných materiálov a zbierka citátov Wikicitáty. Ďalšími projektami sú Wikizdroje pre slobodné texty, zoznam druhov Wikidruhy, Commons per obrázky a iné multimediálne súbory, Wikisprávy – zdroj slobodných správ, Wikivoyage – cestovateľská príručka, Wikiúdaje – zbierka dát a Wikiverzita – platforma na spoločné spracovanie vedeckých projektov. Podľa ComScore v mesiaci január 2010 navštívilo projekty Nadácie Wikimedia 365 miliónov online návštevníkov.
Nadácia Wikimedia organizuje od roku 2005 pravidelne jedenkrát ročne medzinárodnú konferenciu Wikimania, ktorá je tak koncipovaná, že zastáva úlohu komunikačného fóra medzi oficiálnymi zástupcami nadácie, zástupcami komunity, vedcami a technikmi.
Technická infraštruktúra.
Na prevádzku rôznych svojich projektov udržuje Nadácia Wikimedia rozsiahlu technickú infraštruktúru v počítačových strediskách v Ashburn vo Virgínii, v Tampe na Floride (stav 2014: toto stanovisko bude zatvorené) a v Carrlltone v Texase. Okrem toho existujú ešte servery, ktoré sú prevádzkované Kennisnet-om v Amsterdame (Holandsko). Dokopy je v prevádzke približne 900 serverov (stav: júl 2014). V roku 2008 boli všetky servery nastavené na systém Ubuntu 8.04 LTS Server Edition.

</doc>
<doc id="45915" url="https://sk.wikipedia.org/wiki?curid=45915" title="François Hotman">
François Hotman

François Hotman (* 23. august 1524, Paríž – † 12. február 1590, Bazilej) bol francúzsky protestantský právnik a spisovateľ. Meno si zmenil podľa latinského jazyka na Hotomanus, podľa iných na Hotomannus alebo Hottomannus.

</doc>
<doc id="45916" url="https://sk.wikipedia.org/wiki?curid=45916" title="Zoznam chemických prvkov podľa mena">
Zoznam chemických prvkov podľa mena

Toto je zoznam chemických prvkov zoradených podľa mena.

</doc>
<doc id="45920" url="https://sk.wikipedia.org/wiki?curid=45920" title="Medzinárodná únia pre čistú a aplikovanú chémiu">
Medzinárodná únia pre čistú a aplikovanú chémiu

Medzinárodná únia pre čistú a aplikovanú chémiu alebo Medzinárodná únia čistej a aplikovanej chémie (International Union of Pure and Applied Chemistry, skratka IUPAC) je medzinárodná mimovládna organizácia, ktorá sa venuje rozvoju chémie. Bola založená v roku 1919 ako reakcia národných spolkov chemikov na potreby medzinárodnej štandardizácie údajov a názvoslovia.
Je známa hlavne ako rozhodujúca autorita pri príprave štandardov pre pomenovanie chemických prvkov a ich zlúčenín prostredníctvom Medzinárodného výboru pre nomenklatúru a symboly (Názvoslovie IUPAC). IUPAC je členom Medzinárodnej rady pre vedu (ICSU).
Okrem určovania názvoslovných smerníc IUPAC stanovuje štandardy pre medzinárodný pravopis názvov v prípadoch sporu. Napríklad nariadila, že "aluminium" (hliník) je vhodnejšie pomenovanie pred americkým "aluminum" a "sulfur" (síra) je vhodnejšie pomenovanie pred britským názvom "sulphur".
Usmernenia IUPAC pre jednotlivé oblasti chémie sú publikované vo zväzkoch odlíšených farbami ako tzv. IUPAC Color Books - každú oblasť ošetruje zväzok istej farby. Mnoho IUPAC publikácii je dostupných na internete, IUPAC Color Books sú zverejnené na stránke IUPAC. Napríklad Zelenú knihu ("Quantities, Units and Symbols in Physical Chemistry, 3rd edition, 2007") je možné stiahnuť na tejto stránke .
IUPAC na Slovensku.
Kompetentným národným orgánom IUPAC na Slovensku je SNK IUPAC - Slovenský národný komitét pre chémiu Medzinárodnej únie pre čistú a aplikovanú chémiu. V roku 2016, napríklad, vydal usmernenie o správnych slovenských tvaroch názvov štyroch nových chemických prvkov, ktorými sú nihónium, moskóvium, tenés a oganesón.

</doc>
<doc id="45921" url="https://sk.wikipedia.org/wiki?curid=45921" title="IUPAC">
IUPAC



</doc>
<doc id="45922" url="https://sk.wikipedia.org/wiki?curid=45922" title="International Union of Pure and Applied Chemistry">
International Union of Pure and Applied Chemistry



</doc>
<doc id="45924" url="https://sk.wikipedia.org/wiki?curid=45924" title="Faradayova spoločnosť">
Faradayova spoločnosť

Faradayova spoločnosť (po angl. Faraday Society) bola britská spoločnosť pre štúdium fyzikálnej chémie, založená v roku 1903 a pomenovaná na pamiatku M. Faradaya. 
Publikovala "Faraday Transactions" od 1905 do 1971 roku, kedy publikovanie prevzala Kráľovská chemická spoločnosť.
Významné boli najmä konferencie pod názvom Faraday Discussions, ktoré boli aj vydávané tlačou pod rovnakým názvom.
Spoločnosť sa v roku 1980 zlúčila z ďalšími vedeckými spoločnosťami a vytvorili Kráľovskú chemickú spoločnosť.

</doc>
<doc id="45925" url="https://sk.wikipedia.org/wiki?curid=45925" title="Faraday Society">
Faraday Society



</doc>
<doc id="45926" url="https://sk.wikipedia.org/wiki?curid=45926" title="Alan Jay Heeger">
Alan Jay Heeger

Alan Jay Heeger (* 22. január 1936, Sioux City, Iowa, USA) je americký chemik a fyzik, nositeľ Nobelovej ceny za chémiu.
V roku 2000 mu bola udelená Nobelova cena spolu s Alan Graham MacDiarmidom a Hideki Širakawaom za ich objav a vývoj vodivých polymérov. Momentálne je profesorom na University of California v Santa Barbare. Jeho syn David Heeger je neurochirurg.

</doc>
<doc id="45929" url="https://sk.wikipedia.org/wiki?curid=45929" title="Proglas (prológ)">
Proglas (prológ)

Proglas (v hlaholike: ⰒⰓⰑⰃⰎⰀⰔ, v cyrilike: Проглас) je starosloviensky prológ k Štvorevanjeliu, datovaný do 9. storočia. Pôvodný rukopis sa nezachoval, zachovali sa štyri neskoršie rukopisy, tendujúce k cirkevnej slovančine.
Názov.
Proglas je incipit (prvé slovo textu), ktorý sa nachádza vo všetkých štyroch zachovaných rukopisoch. Srbské rukopisy používajú názov „Blaženago učitelja našego Konstantina Filosofa slovo“, ruský „Predslovije jevangelъskoje svętago Kirila“. Súčasný názov v slovenčine je Proglas, čo je starosloviensky kalk, presnejšie hybridný polokalk gréckeho prólogos (πρόλογος), teda označenia úvodu „k väčšiemu literárnemu dielu, ktorý tematicky a obsahovo súvisí s náplňou diela i jeho štruktúrou a vysvetľuje jeho zmysel a zámer“.
Rukopisy.
Proglas objavil v roku 1858 A. F. Hilferding v srbskom rukopise zo 14. storočia. Okrem toho sa zachoval ešte v ďalších dvoch staroslovienskych prekladoch evanjelií srbského pôvodu z 13. a 14. storočia a existuje ešte jeden ruský rukopis zo 16. storočia (Proglas sa v ňom nezachoval celý). Ide o rukopisy: Chilandarský (13. storočie), Chludovov a Péčsky (14. storočie) a neúplný Trojický rukopis. Rukopisy Proglasu nepatria medzi staroslovienske pamiatky, pretože sa zachovali iba v neskorších odpisoch, ktoré sa prikláňajú k cirkevnej slovančine a všetky sú písané v cyrilike (hlaholský rukopis sa nezachoval).
Najstarší z rukopisov je Chilandarský rukopis, ktorý objavil v roku 1868 v kláštore Chilandar (jeden z 20 pravoslávnych kláštorov na Athose) ruský archimandrita Leonid (Lev Alexandrovič Kavelin). Ide o text písaný in continuo na pergamene, bez rozdelenia na strofy v dvoch stĺpcoch s medzerami medzi slovami len po bodke.
Hilferdingov rukopis (alebo Pečský rukopis) bol objavený ako prvý, v srbskom rukopise štyroch evanjelií na pergamene zo 14. storočia. Text je zapísaný in continuo v stĺpcoch, bez rozdelenia na strofy či verše. Medzery sa nachádzajú len po interpunkcii.
Chludovov rukopis bol objavený v roku 1872 a pochádza zo 14. storočia. Je zapísaný in continuo. Napriek viacerým hláskoslovným, morfologickým a syntaktickým zmenám oproti Chilandarskému rukopisu má k nemu bližšie ako k Hilferdingovmu.
Trojický rukopis objavil A. I. Sobolevskij v roku 1898 v Trojicko-Sergejivskej lavre. pochádza zo 16. storočia, je písaný v ruskej redakcii cirkevnej slovančiny (odlišnosti sú v lexike a slovoslede), nenachádza sa na začiatku štvorevanjelia (ako tri predchádzajúce rukopisy).
Rukopisy Proglasu na Slovensku publikovala Kristína Pavlovičová vo vedeckej monografii "Veľkomoravský Proglas" (2016).
Autorstvo.
Ako autor je v srbských rukopisoch uvedený Konštantín Filozof. Sám seba by však neoznačil za „blaženého učiteľa nášho“. Je možné, že ide o neskoršiu vsuvku, alebo Konštantínovi Filozofovi skutočný autor "Proglasu" tento text pripísal, aby získal väčšiu autoritu. 
Odborníci sa k autorstvu tiež stavali rôzne:
V slovenskej literárnej vede sa za autora "Proglasu" považuje Konštantín Filozof. K tomuto názoru sa prikláňali z českých a slovenských vedcov Josef Vašica, byzantológovia František Dvorník, Růžena Dostálová a Alexander Avenarius, Eugen Pauliny, historik Peter Ratkoš či Ján Stanislav. Zo zahraničných byzantológ a pravoslávny teológ John Meyendorff.
Nahtigalova rekonštrukcia.
V roku 1943 publikoval slovinský slavista Rajko Nahtigal v práci "Rekonstrukcija treh starocerkvenoslovanskih izvirnih pesnitev" svoju rekonštrukciu "Proglasu". Vychádzal z predpokladu, že autorom je Konštantín Preslavský, a teda usiloval sa text „zrekonštruovať tak, aby mu vznikol 12-slabičný verš s cezúrou po 5. alebo 7. slabike, pričom cezúru pravidelne vyznačuje“. Opieral sa tu o domnienku ruského slavistu A. I. Sobolevského, ktorý pokladal "Abecednú modlitbu" aj "Proglas" za dielo Konštantína Preslavského, a teda obidve za napísané v dvanásťslabičnom verši s cezúrou po piatej slabike. Nahtigal text v niektorých prípadoch (12., a 13., 31. a 32., 35. a 36., 41. a 42., 45. a 46., 65. a 66 verš jeho rekonštrukcie) delí na dva verše (tieto sú približne dvojnásobne dlhé oproti ostatným). Niekedy delí aj kratšie úseky na dva a „do textu vkladá sémanticky málo zaťažené výrazy, ktoré majú iba tú funkciu, aby verš natiahli do ním preferovaného dvanásťslabičníka“. Nahtigal „všetky vsuvky, ktoré mali byť barličkami dvanásťslabičníka, uvádzal v zátvorkách, aby bolo jasné, že ide iba o jeho hypotézu. Časom sa na zátvorky zabudlo, alebo sa z dajakých príčin zdali nepodstatné.“
Preklady do slovenčiny.
"Proglas" bol do slovenčiny preložený viackrát. Najstarší je neúplný preklad Jána Stanislava z roku 1957, resp. 1967. Prekladal z Chilandarského rukopisu, čiastočne do prózy a čiastočne do veršov. Vo svojom preklade sa dopustil niektorých chýb, napr. pri vymenovaní mien evanjelistov (a evanjelií), keď preložil staroslovienske „Mat(f)ej“ ako Matej, pričom správne malo byť Matúš.
Ďalší preklad je od Eugena Paulínyho v prebásnení Viliama Turčányho po prvý raz publikovaný v roku 1964, neskôr Viliam Turčány svoj preklad upravoval, posledná verzia je z roku 2011. Preklad vychádza z Nahtigalovej rekonštrukcie, a to tak, že „Pauliny urobil iba tzv. surový jazykový preklad, ktorý poskytol básnikovi Viliamovi Turčánymu na prebásnenie.“ Preklad/prebásnenie je sylabotonické.
V roku 2011 publikoval svoju parafrázu "Proglasu" Ľubomír Feldek. Je sylabotonická. Takisto bol presvedčený, že originálny text je dvanásťslabičník, ale v jeho parafráze sa striedajú päťstopové akatalektické (desaťslabičné) a päťstopové hyperkatalektické (jedenásťslabičné) jambické verše. Jeho parafráza sa nepridržiava stichického originálu, ale je strofická – obsahuje 5-veršové strofy – a takisto je rýmovaná: tretí a piaty a druhý a štvrtý verš sú viazané striedavým rýmom, nepárne verše ženským a párne mužským.
V roku 2013 publikoval svoju verziu Ján Zambor. Originál "Proglasu" považuje za sylabický, no jeho prebásnenie je sylabotonické.
K. Pavlovičová uvádza, že pri interpretácii "Proglasu" sa vynorilo viacero nezrovnalostí, najzreteľnejších pri jeho prekladoch. Výrazne to možno pozorovať na dvojiciach „slovo – Slovo“ a „písmo – Písmo“. Desakralizované poňatie "Proglasu" ako básne vyhovovalo ideológii ateizácie po druhej svetovej vojne, ktorej podliehali všetky slovanské krajiny. A nedokázali sa od neho oslobodiť ani prekladatelia po roku 1989. Tvorcov socialistického estabilišmentu by stálo mnoho námahy, aby podali výraz Slovo ako Druhú božskú osobu, ako samého Krista, ako večné Otcovo Slovo atď. Oveľa jednoduchšie a pritom ideologicky optimálne bolo vysvetlenie slova ako symbolu filológie, slovanského písomníctva. Podobne je to v dvojici, v ktorej Písmo je skrátený názov zo spojenia Sväté písmo, teda pomenovanie súhrnu biblických kníh. Teda niečo celkom iné ako písmo vo význame súhrn písmen, spôsob zachytávania rečového prejavu.
Ďalšia chyba vznikla pri preklade biblického citátu z Prvého listu Korinťanom (14, 19): "„Na zhromaždení radšej chcem povedať päť zrozumiteľných slov, aby som aj iných poučil, než desaťtisíc slov darom jazykov“", v ktorom apoštol Pavol reaguje na stále sa vzmáhajúcu glosoláliu, tzv. modlitbu v jazykoch. Išlo o akési blábolenie v stave eufórie z prežívanej Božej prítomnosti. Sv. Konštantín Cyril ho použil pri charakteristike zrozumiteľnosti textu. Citát z Biblie je to najjednoduchšie, pri preklade čoho nemožno nič pokaziť. Biblické miesto, ktoré Konštantín cituje, obsahuje dve číslovky, a to päť a desaťtisíc. Toto miesto je identické v prekladoch Biblie všetkých čias a na celom svete, veď číslovky, najmä základné, sú podľa denotátu excelentne monosémické lexikálne jednotky. Ján Stanislav prekladá číslovku desaťtisíc (ssl. tьma) výrazom „hŕba“, Viliam Turčány v starom preklade a Ján Zambor si vystačili s výrazom „tisíce“. Ľubomír Feldek má vo svojej paralele "Proglasu" „stá a stá“. V najnovšom preklade Viliam Turčány ešte zosilňuje poetizáciu, keď reduplikuje výraz tma a používa genitívnu metaforu tma slov: „rieknuť tmu, tmu slov“. Starosloviensky výraz „tьma“ je síce okrem číslovky desaťtisíc aj substantívum s významom „tma, temnota“, ale v tomto fragmente "Proglasu" je takýto preklad nesprávny, keďže ide o biblický citát z apoštola Pavla. Prebásňovatelia tu z biblického citátu urobili parafrázu, pričom text poetizujú. O ďalších chybách v prekladoch "Proglasu" do slovenčiny pozri.
Žáner.
Hoci na Slovensku je všeobecne rozšírená mienka, že "Proglas" je báseň, autorka monografie a viacerých štúdií o "Proglase" Kristína Pavlovičová tvrdí, že ide o prozaický homileticko-apologetický text, o kázeň. Rusista a slavista docent Michal Téra to hodnotí takto: "„Bylo by jistě záhodno, kdyby závěry Kristíny Pavlovičové pronikly i do všech literárních příruček a učebnic na všech typech škol v Česku i na Slovensku, neboť její práce mění pohled na Proglas skutečně zásadním způsobem.“"

</doc>
<doc id="45938" url="https://sk.wikipedia.org/wiki?curid=45938" title="Švajčiarsky systém (šach)">
Švajčiarsky systém (šach)

Švajčiarsky systém je spôsob organizovania šachových súťaží, v ktorých je oveľa viac účastníkov, než plánovaný počet kôl. Týmto systémom môžu byť hrané súťaže jednotlivcov i súťaže družstiev. Prvýkrát sa takto hralo v Zürichu v roku 1895
Súťaž jednotlivcov.
Pred začiatkom súťaže sú hráči utriedení podľa aktuálneho ELO ratingu. V prvom kole, ak je súťažiacich n a n je párne, hrajú proti sebe dvojice: 1 proti n/2+1, 2 proti n/2+2, ... n/2 proti n. Ak je nepárny počet párov, v prvom kole hrajú dvojice 1 proti (n+1)/2, 2 proti (n+1)/2+1. Hráč s najnižším Elom v prvom kole nemá súpera a automaticky získava 1 bod.
V každom ďalšom kole hrajú v skupinách hráči, ktorí majú rovnaký počet bodov. Počítačové programy sú nastavené tak, aby hráči hrali rovnako často bielymi a čiernymi figúrkami.
Konečné poradie je dané propozíciami súťaže, väčšinou v tomto poradí: 
Súťaž družstiev.
Súťaž družstiev sa hrá podľa tých istých kritérií, len pravidlo o striedaní farieb je menej dôležité.
Švajčiarskym systémom sa hráva napríklad Šachová olympiáda.
Pozri aj.
Švajčiarsky systém (bridž)

</doc>
<doc id="45942" url="https://sk.wikipedia.org/wiki?curid=45942" title="Oldies">
Oldies

Oldies je všeobecné označenie používané hlavne v Spojených štátoch na označenie hudobného formátu, ktorý bol populárny hlavne v 50. až 90. rokoch 20. storočia. Oldies zahŕňa hlavne žánre R&amp;B, pop a rock. Country, klasika, jazz a podobné formáty obyčajne nie sú považované za oldies.

</doc>
<doc id="45943" url="https://sk.wikipedia.org/wiki?curid=45943" title="Agremán (diplomacia)">
Agremán (diplomacia)

Agremán alebo agrément je súhlas štátu s prijatím navrhovaného kandidáta druhého štátu ako diplomatického zástupcu vo svojej krajine. Žiadosť o agremán sa podáva spravidla tak, že titulár (vyslanec, veľvyslanec) ktorý má byť odvolaný, navštívi ministra alebo iného povereného pracovníka prijímajúceho štátu a prednesie mu úmysel svojej vlády vymenovať nového diplomatického zástupcu. Pritom ho zároveň informuje o najdôležitejších osobných dátach nového titulára. Prijímajúci štát spravidla v lehote jedného, dvoch týždňov oznámi svoje stanovisko k agremánu.
Odmietnutie udelenia súhlasu býva veľmi zriedkavé, a to vtedy, ak navrhovaná osoba nového diplomatického zástupcu je pre prijímajúci štát neprijateľná. Dôvody odmietnutia podľa medzinárodných zvyklostí netreba oznámiť.
Tento postup pred vymenovaním nepredpisujú nijaké medzinárodné zmluvy, vyplýva však z medzinárodnoprávnych zvyklostí a zásadne sa dodržiava. Agremán nie je potrebný pre diplomatický personál.
Po udelení agremánu nasleduje obvykle vymenovanie. Vyslanci a veľvyslanci začínajú však svoju činnosť nie vymenovaním, ale až odovzdaním poverovacích listín hlave prijímajúceho štátu. Podľa Ústavy Slovenskej republiky zastupuje prezident štát navonok, prijíma cudzích a poveruje našich vyslancov a veľvyslancov.

</doc>
<doc id="45944" url="https://sk.wikipedia.org/wiki?curid=45944" title="Peter Šťastný">
Peter Šťastný

Peter Šťastný (* 18. september 1956, Bratislava) je bývalý slovenský hokejový útočník, člen Siene slávy NHL a IIHF. Reprezentoval Česko-Slovensko, Kanadu a Slovensko. Bol druhým najproduktívnejším hráčom NHL 80. rokov 20. storočia po Waynovi Gretzkom. Do roku 2005 pôsobil vyše 4 roky ako generálny manažér Slovenského zväzu ľadového hokeja. V rozpätí rokov 2004 - 2014 bol poslancom Európskeho parlamentu. 
Klubový hokej.
Peter Šťastný patrí medzi najvýznamnejšie postavy slovenského hokeja v histórii. Svoju hokejovú kariéru začínal v roku 1974 v Slovane Bratislava, kde spolu so starším bratom Mariánom a mladším bratom Antonom vytvorili obávanú útočnú trojicu bratov Šťastných. V zlatej ére bratislavského hokeja sa Slovanu pod vedením bratov Šťastných podarilo v sezóne 1978/79 prelomiť hegemóniu českých klubov a získať titul majstra Česko-Slovenska. V nasledujúcej sezóne získal Peter Zlatú hokejku - ocenenie pre najlepšieho hokejistu Česko-Slovenska.
V roku 1980 sa Peter spolu s bratom Antonom rozhodli odísť hrať hokej do NHL. V časoch železnej opony sa takéto rozhodnutie dalo realizovať iba veľmi dramatickým spôsobom - ilegálnym opustením republiky so všetkými súvisiacimi následkami. Peter Šťastný komentoval svoje rozhodnutie opustiť republiku slovami:" „Bolo to najlepšie rozhodnutie, ktoré som vôbec urobil. Dalo mojej rodine možnosti, o ktorých môžu ľudia za železnou oponou iba snívať. A možnosť hrať profesionálny hokej s mojimi dvomi bratmi, to bola šľahačka na torte.“"
Bratia Šťastní začali svoju profesionálnu kariéru v dnes už neexistujúcom klube Quebec Nordiques. O rok neskôr ich krok nasledoval aj najstarší z bratov - Marián a stali sa tak druhým bratským triom hrajúcim v jednom klube NHL po bratoch Bentleyovcoch, ktorí hrali za Chicago Blackhawks v 40-tych rokoch 20. storočia. Peter Šťastný odohral za Quebec celkovo 10 sezón. V sezóne 1989/90 prestúpil do New Jersey Devils a v sezóne 1993/94 do St. Louis Blues, kde v priebehu nasledujúceho ročníka ukončil svoju profesionálnu hráčsku kariéru. Stal sa skautom (vyhľadávačom talentov) St. Louis Blues pre Európu (do roku 2000).
Počas svojej kariéry v NHL sa Peter Šťastný stal druhým najproduktívnejším hráčom osemdesiatych rokov 20. storočia po famóznom Waynovi Gretzkom. V riadnej sezóne odohral spolu 977 zápasov, v ktorých získal 1 239 bodov za 450 gólov a 789 prihrávok. K tomu treba pripočítať 93 odohraných zápasov v play-off, kde získal 105 bodov za 33 gólov a 72 prihrávok.
Reprezentácia.
Významnou mierou prispel k postupu Slovenska do najvyššej kategórie, keď sa na MS B 1995 v Bratislave stal najlepším strelcom turnaja a strelil víťazný gól v kľúčovom zápase s Lotyšskom.
Majstrovstvá sveta.
Štvornásobný účastník majstrovstiev sveta skupiny A
Zimné olympijské hry.
Dvojnásobný účastník zimných olympijských hier
Politická kariéra.
V roku 2004 bol zvolený za poslanca Európskeho parlamentu za Slovenskú demokratickú a kresťanskú úniu.
Vo februári 2013 Peter Šťastný vyjadril, že zvažuje kandidatúru do prezidentských volieb v roku 2014, napokon však nekandidoval. Nekandidoval ani do volieb do Európskeho parlamentu v máji toho istého roka.
Konflikt s Jurajom Širokým.
Pred Olympiádou v Turíne určil za kapitána Pavla Demitru, čo podľa trénera Hossu nebolo v jeho kompetencii a následne mu zakázal vstup do šatne. Šťastný po olympiáde z celej kauzy obvinil predsedu SZĽH Juraja Širokého a uviedol, že išlo o zámernú sabotáž. 
V relácii "Pod lampou" verejne vyzval Širokého aby abdikoval. V júni sám uvažoval o kandidatúre na post prezidenta zväzu, na kongrese mal rázny prejav voči Širokému, napokon však sklamaný z podpory svojho oponenta opustil rokovanie a nekandidoval.
Rodina.
Peter Šťastný je ženatý. Má slovenské aj kanadské občianstvo. Žije v USA aj na Slovensku. S manželkou Darinou majú štyri deti, dvoch synov a dve dcéry. Obaja jeho synovia boli, resp. sú profesionálni hokejisti, starší Yan už ukončil kariéru a mladší Paul pôsobí v tíme Carolina Hurricanes. Yan reprezentoval USA na Majstrovstvách sveta 2005 vo Viedni, 2006 v Rige a v roku 2011 aj na prvých Majstrovstvách sveta na Slovensku. Paul reprezentoval USA na svetovom šampionáte 2007 v Moskve, 2012 až 2013 v Štokholme a Helsinkách, a na zimných olympijských hrách 2010 vo Vancouveri a v 2014 v Soči. 
Podľa správ viacerých novín a časopisov je Peter Šťastný aj biologickým otcom hokejistu Petra Kloudu (* 1. jún 1978). Peter Šťastný odmietol testy DNA, ktoré mali otcovstvo potvrdiť, neskôr formálne otcovstvo potvrdil.

</doc>
<doc id="45945" url="https://sk.wikipedia.org/wiki?curid=45945" title="Progress (šach)">
Progress (šach)

Progress v šachu je dodatkovým kritériom, keď sa turnaj hrá švajčiarskym systémom. Je to súčet súčtov bodov hráča po jednotlivých kolách. Ak nerozhodli kritériá s vyššou prioritou, lepšie sa umiestni hráč s väčším progresom.
Majme dvoch hráčov, ktorí hrali takto:
Prvý stĺpec výsledok v danom kole, druhý súčet bodov, tretí progress.
 1. 1| 1| 1|| 0| 0| 0
 2. 1| 2| 3|| 1| 1| 1
 3. 1| 3| 6|| 1| 2| 3
 4. 1| 4| 10|| 1| 3| 6
 5. 0| 4| 14|| 1| 4| 10
Súčet bodov majú rovnaký, ak majú aj rovnaký Bucholz, lepšie sa umiestni prvý hráč, pretože má výsledný progress 14, kým druhý hráč má progress 10.

</doc>
<doc id="45946" url="https://sk.wikipedia.org/wiki?curid=45946" title="Miazgová sústava">
Miazgová sústava

Miazgová sústava (iné názvy: miazgový systém, lymfatická sústava, lymfatytický systém) je neoddeliteľnou súčasťou imunitnej sústavy (systému), tieto pojmy sa do značnej miery prekrývaju. Zväčša sa pod imunitným systémom myslí viac funkcí, a pod lymfatickým viac anatómia a morfológia. Miazgové cievy začínajú v tkanivách ako miazgové vlásočnice, ktoré ústia do zberných miazgových žíl. Pred vstupom do miazgových žíl preteká miazga miazgovými uzlinami, ktoré sú rozptýlené v skupinách po celom tele. Počas infekčnej choroby sa v uzlinách zmnožia biele krvinky a uzliny sa viditeľne zväčšia.
Zloženie.
Miazga (lymfa), miazgové (lymfatické) cievy, štruktúry a orgány obsahujúce lymfatické tkanivo - slezina, týmus - detská žľaza, červovitý prívesok - appendix, lymfatické uzliny, mandle.
Funkcie.
Návrat bielkovín a plazmy do srdcovocievneho systému; transport tukov z tráviaceho do srdcovocievneho systému; miesto vývoja a množenia niektorých typov bielych krviniek; ochrana proti chorobám cez tvorbu protilátok a iných látok.

</doc>
<doc id="45948" url="https://sk.wikipedia.org/wiki?curid=45948" title="Buchholz">
Buchholz

Buchholz je prvé dodatkové kritérium pre stanovenie poradia v šachovom turnaji, ak sa hrá švajčiarskym systémom. Je to súčet výsledných bodov hráčov, proti ktorým hráč hral. Keďže v švajčiarskom systéme každý hráč hrá proti iným hráčom, ako ostatní hráči, keď dvaja hráči získali rovnaký počet bodov, Buchholz meria relatívnu silu súperov, proti ktorým hráč hral. 

</doc>
<doc id="45949" url="https://sk.wikipedia.org/wiki?curid=45949" title="Bucholz">
Bucholz



</doc>
<doc id="45950" url="https://sk.wikipedia.org/wiki?curid=45950" title="Homeostáza">
Homeostáza

Homeostáza ("homeo" – rovnaký, "stasis" – nehybnosť) je stav, pri ktorom vnútorné prostredie živého organizmu zostáva v určitých limitoch, ktoré umožňujú jeho normálne fungovanie. Tieto limity neustále narušujú zmeny vonkajšieho prostredia. Prvýkrát tento termín použil v roku 1930 americký fyziológ Walter Bradford Cannon (1871 – 1945), keď si uvedomil, že svalstvo sa musí nejak zbavovať po námahe nadbytočného tepla a kyseliny mliečnej. Definoval ho ako „súbor fyziologických mechanizmov, ktorých úlohou je obnovenie normálneho stavu vnútorného prostredia po jeho narušení“.
Telová tekutina.
Dôležitou súčasťou homeostázy je regulácia objemu a zloženia "telových tekutín" – vodných roztokov, ktoré tvoria vnútorné i vonkajšie prostredie buniek. Správna funkcia buniek je totiž životne závislá od presnej regulácie zloženia tekutiny, ktorá ich obklopuje. Tekutinu v bunkách nazývame "vnútrobunková" (odb. "intracelulárna"; "intra" – v,), tekutinu, ktorá bunky obklopuje "mimobunková" (odb. "extracelulárna"; "extra" – vonku). Extracelulárna tekutina, ktorá vyplňuje úzke priestory medzi bunkami tkanív, sa nazýva "tkanivový mok" (odb. "intersticiálna"; "inter" – medzi)). Extracelulárna tekutina v krvných cievach sa nazýva "intravaskulárna (vnútrocievna) tekutina" alebo "krvná plazma".
V intra- i extracelulárnej tekutine je rozpustených množstvo chemických prvkov a zlúčenín – napr. kyslík, glukóza, ióny sodíka (Na+) a chlóru (Cl-) a mnoho ďalších, všetky potrebné k udržaniu života. Nachádzajú sa v nej samozrejme i odpadové produkty metabolizmu.
Krvné cievy s najmenším priemerom v ľudskom tele sa nazvývajú "vlásočnice" (odb. "kapiláry"). Ich steny sú také tenké, že voda a množstvo látok v plazme môže prechádzať do intersticiálnej tekutiny a opačným smerom – hovoríme o tzv. "kapilárnej výmene". Za normálnych okolností je objem tejto výmeny rovnaký. Jej účelom je dopravovať kyslík, živiny a ďalšie látky k bunkám a odvádzať odpadové látky a oxid uhličitý od buniek preč. Malé množstvo intersticiálnej tekutiny je odvádzané lymfatickými cievami, ktoré vo väčšine tkanív krvné cievy sprevádzajú. Vytvára sa tak ďalší typ extracelulárnej tekutiny, ktorú voláme "miazga" (odb. "lymfa").
Keďže intersticiálna tekutina obklopuje všetky bunky tela, často sa stotožňuje s pojmom "vnútorné prostredie". Ak je toto porušené, výsledkom môže byť "choroba". Ak tento stav trvá dlhšie, následkom môže byť "smrť" jednotlivých buniek, alebo i celého organizmu.
Homeostáza a stres.
Homeostáza v živom organizme je neustále narušovaná stresom. "Stres" je akýkoľvek podnet či stimul, ktorý vedie k nerovnováhe vo vnútornom prostredí. Stresové podnety môžu pochádzať z vonkajšieho prostredia – chlad, teplo, nedostatok kyslíka a podobne – alebo môžu vychádzať zo samotného organizmu – napríklad vo forme nízkej hladiny glukózy (hypoglykémia) alebo zmeny pH vo vnútornom prostredí. Tretím zdrojom stresových podnetov sú podnety psychologické a sociálne – požiadavky spoločnosti, zmeny v sociálnych väzbách a podobne.
Väčšina stresov je slabých a bežných a organizmus je schopný homeostázu rýchlo obnoviť. Ťažké stresy, ako extrémny chlad, infekcia, úmrtie partnera a podobne, môžu však byť nad sily homeostatických mechanizmov. Našťastie si tieto s veľkou väčšinou stresov dokážu poradiť.
Regulácia homeostázy.
Systémy udržujúce rovnováhu vnútorného prostredia sa označujú ako "homeostatické regulačné mechanizmy". Súbor vzájomne funkčne prepojených buniek a tkanív, ktoré spolupracujú na udržaní nejakej hodnoty (napr. hladiny glukózy v krvi, pH, telesná teplota a pod.) na určitej stabilizovanej úrovni sa označuje ako "homeostatický regulačný systém".
Regulácia homeostázy nervovým a hormonálnym systémom.
Rovnováhu oba systémy ovplyvňujú spoločne, ale i samostatne. Nervový systém zaznamenáva odchýlky vnútorného prostredia od normálneho stavu a posiela o tom informáciu cestou nervových impulzov do príslušných orgánov, ktoré reagujú jeho vyrovnaním. Hormonálny systém reguluje vnútorné prostredie vylučovaním regulačných látok – hormónov – do krvného obehu. Ich účinky sú často globálne a reakcia je pomalšia ako pri regulácií nervovým systémom.
Systémy spätnej väzby.
Takéto systémy sú typickým príkladom spôsobu regulácie vnútorného prostredia organizmu. Ide o cyklus dejov, pri ktorom je stav sledovanej hodnoty (napríklad teplota) neustále monitorovaný a informácie o zmenách sú zasielané do kontrolného centra. 
Systém spätnej väzby má tri základné súčasti:
Väčšina regulačných systémov v ľudskom tele je negatívneho typu. Negatívny typ spätnej väzby sa používa všade tam, kde je potrebné časté monitorovanie a úpravy – príkladom je regulácia teploty tela alebo hladiny glukózy. Pozitívny typ je naopak dôležitý pre regulácie, ktoré nie sú potrebné často a nevyžadujú jemné „nastavenie“. Keďže kontrolovaný stav zosiluje, obvykle je „vypínaný“ nejakým iným mechanizmom mimo samotný regulačný systém. Ak sa však tento externý regulátor poškodí, môže to mať vážne následky – napríklad neregulované delenie buniek.
Účinnosť regulácie.
Regulačné systémy majú rôznu účinnosť a ich schopnosť kompenzovať odchýlky od normálu je vždy zaťažená určitou chybou.
Účinnosť možno hodnotiť podľa nasledovných parametrov:
Žiadna regulácia nie je ideálna, najväčší vplyv má hlavne časový faktor – čas od detekcie odchýlky do spustenia príslušných regulačných mechanizmov (krátky pri nervovej regulácii, dlhý pri hormonálnej regulácii).

</doc>
<doc id="45951" url="https://sk.wikipedia.org/wiki?curid=45951" title="Sonnenbornov-Bergerov systém">
Sonnenbornov-Bergerov systém

Sonnenbornov-Bergerov systém je dodatkové kritérium pre určenie konečného poradia v šachovom turnaji, ktorý sa hrá systémom každý s každým. Ak hráč nad súperom vyhral do SB sa mu pripočíta počet bodov, ktoré súper v turnaji celkovo získal, ak s ním remizuje, priráta sa mu polovica, ak prehral, nezaráta sa mu nič.

</doc>
<doc id="45953" url="https://sk.wikipedia.org/wiki?curid=45953" title="Miguel de Cervantes">
Miguel de Cervantes

Miguel de Cervantes (y) Saavedra (* 29. september 1547, Alcalá de Henares, Španielsko – † 22. apríl 1616, Madrid) bol španielsky spisovateľ a dramatik z obdobia takzvaného zlatého veku španielskej literatúry.
Životopis.
Narodil sa ako štvrtý zo siedmich detí v schudobnelej šľachtickej rodine neďaleko Madridu. Jeho rodičia boli Rodrigo de Cervantes, neúspešný chirurg, a Leonor de Cortinas. Mladý Cervantes študoval teológiu na univerzite v Salamance a Madride.
Miguel de Cervantes viedol veľmi dobrodružný život. Po štúdiách u humanistu Juan López de Hoyos odišiel roku 1569 pred španielskou justíciou najskôr do Ríma. Tam nastúpil ako komorník v službách kardinála Giulia Acquavivu. No ešte v tom istom roku vstúpil v Neapole do španielskeho námorníctva. Ako námorník sa zúčastnil v roku 1571 bitky pri Lepante, kde bojoval po boku Jána Rakúskeho (Juana de Austria) proti Turkom. Tam bol trikrát postrelený a dokaličili mu ľavú ruku. Preto dostal prezývku El Manco de Lepanto (jednoruký od Lepanta).
Zajatie.
Po ďalších rokoch v španielskom námorníctve bol Cervantes v júni 1575 zajatý alžírskymi pirátmi a zavlečený ako otrok do Alžírska. No až po piatich rokoch a troch neúspešných pokusoch o útek bol v roku 1580 s pomocou Rádu Najsvätejšej Trojice vykúpený a vrátil sa 19. septembra naspäť do Španielska.
Manžel a spisovateľ.
Jeho prvá divadelná hra „"Los tratos de Argel"“, v ktorej spracoval svoje skúsenosti zo zajatia, zostala bez povšimnutia. Bol veľmi zadlžený a pokúsil sa ako spisovateľ zarobiť nejaké peniaze. Roku 1584 vyšiel jeho prvý román „"La primera parte de la Galatea"“. V tom istom roku sa oženil s o 18 rokov mladšou Catalinou de Salazar y Palacios, dcérou bohatého sedliaka. Tento zväzok zostal bezdetný, no mal z romániku s herečkou Anou Franca de Rojas dcéru, Isabel de Saavedra. Koncom 80. rokov odišiel od manželky. Pracoval okrem iného ako výberca daní, musel ale pre spreneveru od štátnych peňazí 1597/1598 a 1602 opäť do väznice. 
Don Quijote.
Vo väzení začal s prácou na svojej najvýraznejšej práci „"El ingenioso Hidalgo Don Quixote de la Mancha"“ ("Dômyselný rytier Don Quijote de la Mancha"), ktorého prvý diel vyšiel roku 1605. Druhú časť uverejnil Miguel de Cervantes roku 1615. Medzi obomi dielmi napísal (1613) Cervantes „Novelas ejemplares“, v slovenčine „"Príkladné novely"“. Román „Don Quijote“ mu priniesol síce vytúžený úspech, no peniaze, ktoré získal, opäť rýchlo stratil a zomrel roku 1616 chudobný v Madride.
Dielo.
Cervantesov literárny odkaz je mimoriadne bohatý a mnohotvárny. Básnické dielo tvoria skladby najrozličnejšieho druhu pastierske a ľúbostné romance, sonety a spevy, elégie, oslavné básne a iná príležitostná poézia až po rozsiahly traktát "Cesta na Parnas" (1614). Hoci poézia bola jednou z jeho veľkých lások, nedosiahol v nej veľký úspech.
Literárni kritici i sám Cervantes rozdeľuje svoju dramatickú tvorbu na dve obdobia: prvé ovplyvnené klasicistickým a renesančným divadlom, teda obdobie spred triumfu novej koncepcie Lopeho de Vega v umení písať drámy ("Zívol v Alžíri, Numaneia", 1584), a druhé, reprezentujúce súbor hier, vydaných roku 1615 pod názvom Osem komédií a osem medzihier.
Sú to majstrovské momentky zo života, v ktorých svojím neopakovateľným jazykom, neodolateľnou komikou zobrazil niektoré z pálčivých problémov vtedajšej španielskej spoločnosti.
Najväčší úspech dosiahol Cervantes v próze. Niekoľko rokov po návrate do Španielska vychádza jeho prvá prozaická práca, pastiersky román "Galatea" (1584). Na sklonku života sa pokúša o nový žáner, dobrodružný román – "Strasti Persilasa a Sigismundy" (1617). Vrcholom Cervantesových umeleckých úsilí sú jeho "Príkladné novely" (1613). Stal sa tak priekopníkom renesančnej poviedky v Španielsku, dal jej hlboký mravný obsah. Niektoré vynikajú ostrou až drsnou kresbou, kritickým pohľadom na súvekú spoločnosť a jej predsudky.
Do dejín svetového písomníctva sa zapísal dielom "Dômyselný rytier Don Quijote de la Mancha". Prvá časť vyšla roku 1605, druhá o desať rokov neskôr. Spisovateľ chcel zosmiešniť, parodovať rytierske romány, napísal však vynikajúci rytiersky román, ktorý ďaleko prerástol Cervantesove zámery. Vyrozprával v ňom osudy dvoch nezabudnuteľných postáv, dona Quijota, bláznivého rytiera a jeho zbrojnoša Sancha Panzu. Zo začiatku bol don Quijote ,bez mozgu", neskôr sa však Cervantesovi zišiel na spájanie múdrych rečí. Pán a sluha sa stali symbolmi dvoch večných protikladov, no v istom zmysle tvoria tieto dve postavy jednotu, najmä vo chvíľach, keď sa spoločne stretávajú s realitou vonkajšieho sveta. Cervantes vytvoril nesmrteľné dielo všeľudského obsahu a dosahu.
Jeho literárne dielo a najmä Don Quijote – „rytier smutnej postavy“ – je symbolom, zobrazením a zosobnením ľudskej osobnosti autora, snov, ilúzií a stroskotania hidalga dona Miguela de Cervantesa y Saavedra, a súčasne i Španielska za vlády Karola I. (V.) a Filipa II.

</doc>
