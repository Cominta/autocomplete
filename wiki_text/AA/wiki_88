<doc id="126219" url="https://sk.wikipedia.org/wiki?curid=126219" title="Univerzitná knižnica v Bratislave">
Univerzitná knižnica v Bratislave

Univerzitná knižnica v Bratislave Univerzitná knižnica v Bratislave je najstaršia a najväčšia vedecká knižnica na Slovensku.
Význam.
Univerzitná knižnica v Bratislave je vrcholnou štátnou kultúrnou, informačnou, vedeckou a vzdelávacou inštitúciou v oblasti knižničnej, bibliografickej a kultúrnej činnosti. Je vedeckou knižnicou s celoslovenskou pôsobnosťou, ktorá zabezpečuje slobodný prístup k poznatkom a informáciám šíreným na všetkých druhoch nosičov. 
Vznikla v roku 1919 z Alžbetinej knižnice ako Knižnica Univerzity Komenského. Súbežne so svojím akademickým poslaním plnila do roku 1954 funkciu národnej knižnice. Už v roku svojho vzniku získala právo na povinný výtlačok kníh a periodík z územia Slovenska. Od roku 1954 je samostatnou vedeckou knižnicou slúžiacou širokej verejnosti. Ponechala si však názov Univerzitná knižnica, pretože vyjadruje jej históriu, širokú profiláciu fondu i používateľského zázemia; pod týmto názvom sa stala známou v zahraničí. Z klasickej knižnice sa postupne pretvorila na modernú knižnično-informačnú inštitúciu.
V roku 2015 tvoril knižničný fond viac ako 2 700 000 dokumentov v klasickej papierovej a elektronickej podobe. Do jej fondu patrí aj súbor dokumentov OSN a UNESCO. Obsahuje aj slovenské i zahraničné dizertačné práce, zbierky rukopisov a rôznych tlačovín z 15.16. storočia z Európskych literatúr a samozrejme široké spektrum periodík. Vytvára celoštátnu evidenciu zahraničnej literatúry, vydáva stanoviská vývozu literatúry podobne ako Slovenská národná knižnica.
Dejiny.
V terajšej budove Univerzitnej knižnice na Michalskej ulici č. 1 sídlila od 1. októbra 1900 bratislavská mestská knižnica. Bola umiestnená v troch malých miestnostiach na prízemí v bývalej uhorskej stavovskej snemovni (pôvodne objekt Uhorskej kráľovskej komory). Oficiálne sa nazývala maďarsky "A Pozsony szabad király Városi Közkönyvtár" – Mestská knižnica slobodného kráľovského mesta Bratislavy. Vedúcim knihovníkom bol vyštudovaný právnik a novinár dr. Emil Kumlik. Knižnica mala vtedy asi 5 tisíc kníh a bola otvorená počas všedných dní od 11.00 do 12.30 a popoludní od 16.00 do 19.00 a v nedeľu od 10.00 do 12.00. Z príkazu Ministerstva kultu jej od januára 1901 odovzdávala miestna prokuratúra povinný výtlačok a redakcie bratislavských novín jej takisto posielali zadarmo po jednom výtlačku novín a časopisov.
V októbri 1914 bola v Bratislave založená maďarská kráľovská Alžbetínska univerzita. Vznikla pri nej i jej univerzitná knižnica (UK), o čo sa zaslúžil práve knihovník Kumlik. Presvedčil mesto, aby darovalo mestské knižničné fondy novozaloženej Alžbetinej univerzitnej knižnici. V tom čase mestská knižnica vlastnila 28 887 zväzkov, z ktorých univerzitnej knižnici odovzdala 23 715 zväzkov. 
Univerzitná knižnica v Bratislave vznikla v roku 1919 ako knižnica vtedy založenej Československej štátnej univerzity v Bratislave (Univerzity Komenského) z Alžbetinej knižnice a jej prvým sídlom bolo Klariseum (Kostol a kláštor klarisiek). Umiestnenie knižnice v Klariseu malo byť len dočasné, predpokladaná výstavba jej nového sídla sa však neuskutočnila. Na základe rozhodnutia politických a štátnych orgánov sa knižnici postupne pridelili dva pamiatkové objekty – Palác uhorskej komory a Palác Leopolda de Pauli. Prvá generálna rekonštrukcia objektov knižnice sa vykonala v rokoch 19531968. 
V roku 1938 sa zmenil názov tejto inštitúcie. Dovtedajšia Knihovňa Univerzity Komenského sa premenovala na Knižnicu Slovenskej univerzity. Počas druhej svetovej vojny bola činnosť knižnice čiastočne utlmená. Keď sa blížil front, najvzácnejšie časti fondov boli s menšími stratami evakuované, budovy knižnice neboli poškodené a činnosť knižnice sa neprerušila. Povojnové roky sú charakteristické oživením činnosti a postupným pretváraním z knižnice akademického typu na knižnicu verejnú. 
V roku 1954 dostala status štátnej vedeckej knižnice a nový názov – súčasný názov. Niesla aj označenie národnej knižnice. Napriek tomu, že od roku 1954 je samostatnou vedeckou knižnicou, ponechala si názov spojený so svojím vznikom aj do súčasnosti a je pod ním známa u nás aj v zahraničí.
Knižničný fond.
Kráľovská akadémia, zriadená v Trnave v roku 1777, bola typom vyššej školy a jej hlavným poslaním bolo vychovávať úradníkov pre potreby štátnej a verejnej správy. Neskôr bola presťahovaná do Bratislavy do Klarisea a štúdium bolo v rámci školskej reformy roku 1850 reorganizované. Akadémia sa premenovala na Cisársku kráľovskú právnickú akadémiu a odišla z budovy Klarisea. Filozofia, ktorá sa učila na akadémii sa preradila na katolícke gymnázium, ktoré sídlilo tiež v Klariseu. Tam taktiež zostala aj väčšia časť bohatej knižnice akadémie a školské múzeum, ktoré po reforme pripadli katolíckemu gymnáziu. To sa stalo cisárskym kráľovským štátnym gymnáziom a sídlilo v Klariseu až do roku 1909, 122 rokov. Po presťahovaní sa do novej budovy zanechalo gymnázium v Klariseu tzv. starú knižnicu, ktorá sa stala depozitom mesta.
Roku 1912 uhorský parlament prijal zákon o zriadení univerzity v Bratislave. Univerzita mala byť pomenovaná podľa manželky panovníka Františka Jozefa I., Alžbety. Pre knižnicu novej univerzity mesto poskytlo priestory Klarisea, darovalo fond verejnej mestskej knižnice a odovzdalo aj vzácny depozit – starú knižnicu katolíckeho gymnázia, tzv. jezuitskú knižnicu. Okrem týchto dostala knižnica novej univerzity aj knižnicu právnickej akadémie, ktorá v roku 1914 ukončila svoju činnosť. Uhorská kráľovská Alžbetínska univerzita bola slávnostne otvorená začiatkom októbra 1914, o mesiac neskôr bola otvorená aj knižnica Alžbetínskej univerzity. V čase jej otvorenia slúžila návštevníkom jedna čitáreň a z fondov sa sprístupnilo 17 000 zväzkov (z celkovo 50 000). Fondy knižnice sa postupne katalogizovali a sprístupňovali. Keďže pôsobenie Alžbetínskej univerzity a jej knižnice sa začalo niekoľko mesiacov po vypuknutí prvej svetovej vojny, postupne sa zhoršujúce pomery vojnových časov nepriaznivo ovplyvňovali ich činnosť. Po vzniku Československej republiky zanikla Alžbetínska univerzita v júni 1919 a následne bola zriedená československá štátna univerzita pod názvom Univerzita J. A. Komenského. Knižnica Alžbetínskej univerzity bola v roku 1919 prevzatá do majetku a správy nového štátu a daná k dispozícii novej univerzite pre potreby jej knižnice. Nástupkyňou knižnice Alžbetínskej univerzity bola Knihovňa Univerzity Komenského, ktorá sa začala budovať na nových východiskách a s novou koncepciou činnosti. Napriek svojmu základnému poslaniu i názvu sa knižnica nestala súčasťou univerzity a jej činnosť sa od začiatku rozvíjala v širšom zábere. Spolu s klasickými úlohami univerzitnej knižnice sa v nej kumulovali úlohy národnej knižnice.
Po roku 1919 bolo hlavnou úlohou knižnice v čo najkratšom čase vybudovať aktuálne fondy pre univerzitu, keďže staršie prevzaté fondy nezodpovedali jej potrebám. Celkom v nich chýbala slovenská literatúra, jej zhromažďovaniu preto knižnica venovala veľkú pozornosť. Získala viaceré ucelené zbierky staršej slovenskej literatúry (napr. zbierku bibliografa Ľ. V. Riznera). Knižnica získala právo povinného výtlačku. 
Bašagičova zbierka islamských rukopisov.
V knižnici sa nachádza aj zbierka islamských rukopisov Safveta-bega Bašagića zapísaná do zoznamu UNESCO pamäť sveta.
Zbierka predstavuje hodnotnú a cennú kolekciu arabských, tureckých a perzských rukopisov. Jej základom je zbierka dr. Savfeta Bega Bašagića, bývalého riaditeľa zemského múzea v Sarajeve, ktorú na radu a s pomocou Jana Rypku v roku 1924 kúpil pre novozriadenú Univerzitnú knižnicu v Bratislave jej prvý riaditeľ Jan Emler. 
Po kúpe mala Bašagičova zbierka 266 zväzkov, neskôr k nim pribudli ďalšie kúpou a z iných knižníc. Dnešný stav je 284 zväzkov, ktoré obsahujú 598 samostatných diel. Z toho 393 je napísaných arabským, 117 tureckým a 88 perzským jazykom. Bašagičova zbierka vznikla ešte v druhej polovici 19. storočia tak, že určitý počet rukopisov zdedil Bašagič po svojom otcovi. Ďalšie rukopisy získal kupovaním po celej Juhoslávii. Pri zbieraní starých rukopisov viedla Bašagiča myšlienka zozbierať diela juhoslovanských autorov. Zbierka tak odráža časť obrazu juhoslovansko-moslimskej kultúry. Obsahuje diela z náboženskej literatúry, filozofie a vied, krásnej literatúry a rôzne. Vzhľadom na pôvod zbierky z Juhoslávie sa v nej vyskytuje mnoho diel srbochorvátskych a tureckých autorov píšucich po arabsky. 
Knižnica a jej úlohy.
Knižnica v číslach.
Za rok 2015: 
Univerzitná knižnica a jej rekonštrukcia 20012005.
Kostol a kláštor klarisiek
Palác Uhorskej kráľovskej komory
Palác Leopolda de Pauliho
Medzi objekty Univerzitnej knižnice v Bratislave patria:
Nepripravenoť komplexu budov na aplikovanie nových technológii si vyžiadala zásadnú rekonštrukciu. Išlo o najväčšiu rekonštrukciu v historickom jadre Bratislavy, ktorá prebiehala v troch etapách. Projekt „Multifunkčné kultúrne a knižničné centrum – Obnova a revitalizácia historických budov Univerzitnej knižnice v Bratislave“ povýšil Univerzitnú knižnicu na modernú knižnično-informačnú inštitúciu. Nové dispozičné riešenie umožnilo vytvorenie priestorov pre stretávanie sa ľudí z rôznych odvetví a úrovní, od študentov až po vedeckých pracovníkov. Takmer celý priestor rekonštruovaných objektov je prístupný bezbarierovo. Filozofia nového riešenia spravila z multifunkčného kultúrno-knižničného centra jedno z kultúrnych centier pešej zóny na Ventúrskej ulici.
Pri rekonštrukcii objektu Klarisiek sa uplatnila spolupráca architektov a pamiatkových orgánov. Dnes sú tu umiestnené najvzácnejšie a najstaršie zbierky Univerzitnej knižnice v Bratislave a sú väčšinou prístupné aj pre širokú verejnosť. Počas rekonštrukcie boli obnovené priestory kláštorného dvoru spolu s rajskou záhradou a do prízemia boli umiestnené prednáškové sály, šatňa, bufet a priestor Rady Európy.
Autorom projektu bol cisársky Architekt G. B. Martinelli a stavba objektu prebehla v rokoch 17531756. Zasadanie uhorskej kráľovskej komory sa tu konalo počas rokov 18021848. Rekonštrukcia tohto objektu otvorila vstup do budovy a na nádvoria. Priestor Palácu Uhorskej kráľovskej komory bol sprístupnený verejnosti v roku 2005.
Architektom paláca bol František Römish. Výstavba objektu sa realizovala v rokoch 17751776. Väčšia rekonštrukcia prebehla už v šesťdesiatych rokoch, kedy boli ponechané len pavlače a fasáda. Dnes je do týchto miest po opätovnej rekonštrukcii situované jadro multimediálneho centra. Ústredný priestor je prekrytý a lemovaný študovňami. V zadnej časti je napojenie na priestor Lisztovej záhrady a pavilónu. Tu sa úprava držala pôvodnej barokovej kompozície. Nové priestory sú venované komorným hudobným akciám. Priestor Palácu Leopolda de Pauliho bol sprístupnený verejnosti v roku 2005. Priestor Lisztových záhrad bol sprístupnený verejnosti v roku 2006.

</doc>
<doc id="126221" url="https://sk.wikipedia.org/wiki?curid=126221" title="Bezdôvodné obohatenie">
Bezdôvodné obohatenie

Bezdôvodné obohatenie je majetkový prospech získaný:
Predmet bezdôvodného obohatenia sa musí vydať tomu, na úkor koho sa získal. Ak toho, na úkor koho sa získal, nemožno zistiť, musí sa vydať štátu.
Za bezdôvodné obohatenie sa nepovažuje:
Ak je predmet bezdôvodného obohatenia povinný vydať ten, kto nebol dobromyseľný, môže súd rozhodnúť, že možno právo uspokojiť aj z vecí, ktoré z bezdôvodného obohatenia nadobudol. Dokiaľ nie je právo na vydanie predmetu bezdôvodného obohatenia uspokojené, nesmie dlžník s takými vecami, uvedenými v rozhodnutí, nakladať.

</doc>
<doc id="126225" url="https://sk.wikipedia.org/wiki?curid=126225" title="Daniel Abse">
Daniel Abse

Daniel Abse, známy aj ako Dannie Abse (* 22. september 1923, Cardiff, Spojené kráľovstvo – † 28. september 2014) bol waleský spisovateľ a básnik píšuci po anglicky.
Životopis.
Pochádza zo židovskej rodiny, je mladším bratom politika a reformátora Lea Abseho a významného psychoanalytika Wilfreda Abseho. Študoval medicínu na University of Wales, Westminster Hospital a King's College v Londýne. 
Abseho prvý zväzok poézie "After Every Green Thing" bol publikovaný v roku 1949. Jeho autobiografická práca "Ash on a Young Man's Sleeve" vyšla v roku 1954. Získal Welsh Arts Council Award v roku 1971 a 1987, Cholmondeley Award v roku 1985. Od roku 1983 je členom Royal Society of Literature.
Po desaťročia ho spájali so severozápadnou časťou Londýna - hlavne s Hampsteadom a jeho okolím - kde aj žil. Mnoho rokov písal stĺpček pre "Ham &amp; High (Hampstead and Highgate Express)", miestne noviny; články boli neskôr vydané v knižnej forme.
Daniel Abse žije v Golders Green a v letnom dome v Ogmore-by-Sea, v rodnom Walese. V júni 2005, keď šoféroval z Golders Green do Ogmore-by-Sea, sa stal účastníkom dopravnej nehody, pri ktorej na mieste zomrela jeho 78-ročná manželka Joan; Daniel utrpel len zlomeninu rebra.

</doc>
<doc id="126226" url="https://sk.wikipedia.org/wiki?curid=126226" title="Ústredná knižnica Filozofickej fakulty Univerzity Komenského v Bratislave">
Ústredná knižnica Filozofickej fakulty Univerzity Komenského v Bratislave

Ústredná knižnica Filozofickej fakulty Univerzity Komenského v Bratislave je akademická knižnica slúžiaca na podporu pedagogického a vedecko-výskumného procesu na Filozofickej fakulte UK. Jej riaditeľkou je Mgr. Monika Lopušanová.
Knižnica ako súčasť Akademickej knižnice UK poskytuje knižničné služby študentom a vedeckým pracovníkom hociktorej z fakúlt Univerzity Komenského. Právnické aj fyzické osoby mimo UK sa tiež môžu prihlásiť do knižnice. Do knižnice sa v elektronickom formáte ukladajú aj záverečné práce.
Je to aj školiace stredisko pre študentov Katedry knihovníctva a vedeckých informácií. Obsahuje 350 000 knižničných jednotiek a sprostredkováva aj hypertextové dokumenty.

</doc>
<doc id="126228" url="https://sk.wikipedia.org/wiki?curid=126228" title="Benvenuto Cellini">
Benvenuto Cellini

Benvenuto Cellini (* 3. november 1500, Florencia, Taliansko – † 13. február 1571, Florencia) bol významný taliansky zlatotepec, medailér a sochár, ktorý tvoril v neskorej renesancii.
Žil najmä v Ríme, Florencii a Paríži. Jeho slávne dielo Perseus je vo Florencii a soľnička Františka I. v múzeu vo Viedni. Celliniho autobiografia je cenným prameňom pre štúdium renesancie.
Svoj "Vlastný životopis" (1558 - 1562) začal písať ako päťdesiatosemročný, po dokončení sochy Persea. Keďže mu však písanie nešlo ľahko, v zapisovaní "Životopisu Benvenuta Celliniho ním samým spísaným", ako znie celý názov memoárov, pokračoval jeho mladý pomocník, ktorému ho diktoval. Na rukopise, ktorý je uložený v knižnici Laurenziane vo Florencii, sú Celliniho vlastnoručné korektúry. Ďalšiu časť rukopisu spálil, keďže si bol vedomý, že jeho ľudová florentčina nedosahuje úroveň učenej literatúry. 
Celliniho rukopis nakoniec vyšiel bez zmien až v roku 1728 v Neapole, dovtedy toto jedinečné dielo kolovalo medzi čitateľmi iba v opisoch. Dielo, ktoré od svojho vydania patrí medzi svetovú literatúru, predstavuje unikátny pamätník doby, umenia a ľudí.

</doc>
<doc id="126229" url="https://sk.wikipedia.org/wiki?curid=126229" title="TKM">
TKM

TKM môže byť:

</doc>
<doc id="126230" url="https://sk.wikipedia.org/wiki?curid=126230" title="Tkm">
Tkm



</doc>
<doc id="126231" url="https://sk.wikipedia.org/wiki?curid=126231" title="Wilamowská abeceda">
Wilamowská abeceda



</doc>
<doc id="126234" url="https://sk.wikipedia.org/wiki?curid=126234" title="Kathleen Winsorová">
Kathleen Winsorová

Kathleen Winsorová (* 16. október 1919, Olivia, Minnesota, USA - † 26. máj 2003, New York, New York) bola americká spisovateľka, autorka romantickej novely "Večná Ambra". 

</doc>
<doc id="126235" url="https://sk.wikipedia.org/wiki?curid=126235" title="Kathleen Winsor">
Kathleen Winsor



</doc>
<doc id="126236" url="https://sk.wikipedia.org/wiki?curid=126236" title="Marija Jurić Zagorka">
Marija Jurić Zagorka

Marija Jurić Zagorka (* 2. marec 1873, Negovec, Chorvátsko - † 30. november 1957, Záhreb) bola chorvátska novinárka a spisovateľka. Je druhým najčítanejším chorvátskym autorom všetkých čias.
V roku 1896 jej vyšiel prvý novinový článok v časopise "Obzor", v ktorom po rokoch ako prvá žena pôsobila na mieste šéfredaktorky.
V roku 1903 po tom, ako zorganizovala masovú ženskú demonštráciu, sa dostala do väzenia.
Zagorka udržiavala veľmi dobré kontakty aj s politickými reprezentantmi krajín, ktorých osud bol podobný Chorvátom. Patrili k nim T. G. Masaryk, ako aj Milan Hodža. 
Je autorkou 34 románov a 14 drám.
Hodža o Zagorke.
V roku 1931, v zborníku vydanom na počesť jubilujúcej autorky o nej napísal: "Bolo by nevďačné, keby som nepovedal, akú neobyčajne talentovanú a iniciatívnu spolupracovníčku v našom boji sme mali v novinárke Zagorke. Toto nie je formálna zdvorilosť, ale morálna povinnosť voči vašej i našej histórii, konštatujem veľkú zásluhu pani Zagorky a vysoko hodnotím prácu, ktorú vykonala v tých ťažkých časoch, aby česko-slovensko-juhoslovanské vzťahy neboli obyčajným spojenectvom ale bratstvom a vzťahom úprimnej a vernej solidarity v dobrých i zlých časoch."

</doc>
<doc id="126238" url="https://sk.wikipedia.org/wiki?curid=126238" title="Riečicovitá platňa">
Riečicovitá platňa

Riečicovitá platňa (lat. "lamina cribrosa") je časť čuchovej kosti. Je to tenká platnička uložená pred strednou časťou malých krídel klinovej kosti a vsadená do zárezu medzi "partes orbitales ossis frontalis" (očnicové časti čelovej kosti). V lebke človeka je zasadená vodorovne, preto sa nazýva aj lamina horizontalis. Je prederavená veľkým počtom otvorčekov pre vlákna čuchového nervu a pre vetvičky predného nervu čuchovej kosti ("nervus ethmoidalis anterior") a tepny čuchovej kosti (arteria ethmoidalis anterior). V stredovej čiare platničky vyčnieva do lebky kohútí hrebeň (hrebienok; "crista galli"), na ktorý sa upína väzivový pás tvrdej pleny vsunutý medzi pologule mozgu, tzv. mozgový kosák (falx cerebri). 

</doc>
<doc id="126239" url="https://sk.wikipedia.org/wiki?curid=126239" title="Zvislá platňa">
Zvislá platňa

Zvislá platňa (lat. "lamina perpendicularis") je časť čuchovej kosti.
Tvorí v stredovej rovine hornú časť nosovej prepážky. Ventrokraniálne sa dotýka nosových kostí, dorzokraniálne klinovej kosti, dorzokaudálne sa dotýka s čerieslom a dolný okraj sa dotýka chrupavkovej priehradky nosa, takže na macerovanej kosti je voľná. 

</doc>
<doc id="126241" url="https://sk.wikipedia.org/wiki?curid=126241" title="Bludiská čuchovej kosti">
Bludiská čuchovej kosti



</doc>
<doc id="126244" url="https://sk.wikipedia.org/wiki?curid=126244" title="Bludisko čuchovej kosti">
Bludisko čuchovej kosti

Bludiská čuchovej kosti (lat. jedn. číslo "labyrinthus ethmoidalis") sú dva (párové) útvary čuchovej kosti. 
Tvorí ich niekoľko tenkostenných dutiniek čuchovej kosti ("cellulae ethmoidales", "sinus ethmoidales"), ktoré súvisia s nosovou dutinou. Bočné ohraničenie bludísk tvorí ako papier tenká očnicová platňa ("lamina orbitalis"), ktorá je obrátená do očnice a ventrálne sa dotýka slznej kosti, hore čelovej kosti, dorzálne malých krídel a dole čeľuste. 
Dutinky bludiska čuchovej kosti sa delia na predné dutinky čuchovej kosti ("cellulae ethmoidales anteriores") a zadné dutinky čuchovej kosti ("cellulae etmhoidales posteriores"), a to podľa toho či ústia do nosovej dutiny pod strednou mušľou nosa alebo nad ňou. Mediálna plocha bludiska je obrátená do nosovej dutiny. Z tejto steny sa oproti nosovej priehradke vyklenujú nosové mušle - horná nosová mušľa ("concha nasalis superior") a pod ňou väčšia stredná nosová mušľa ("concha nasalis media"). Počas vývinu je nad hornou nosovou mušľou ešte naznačená najhornejšia nosová mušľa ("concha nasalis suprema"), ktorá neskôr zakrpatie. 
Stredná nosová mušľa má na dolnom obvode štíhly háčikovitý výbežok ("processus uncinatus"), ktorý sa dotýka dolnej nosovej mušle. Z bočnej strany sa oproti háčikovitému výbežku vyklenuje jedna z predných dutiniek čuchovej kosti - čuchová bublina ("bulla ethmoidalis").

</doc>
<doc id="126245" url="https://sk.wikipedia.org/wiki?curid=126245" title="Riečica">
Riečica



</doc>
<doc id="126247" url="https://sk.wikipedia.org/wiki?curid=126247" title="Univerzita Komenského v Bratislave, Filozofická fakulta">
Univerzita Komenského v Bratislave, Filozofická fakulta



</doc>
<doc id="126249" url="https://sk.wikipedia.org/wiki?curid=126249" title="Majster Pavol z Levoče">
Majster Pavol z Levoče

Majster Pavol z Levoče (* asi 1465/14701480† 1537/1542) bol neskorogotický rezbár, sochár, tvorca najvyššieho dreveného oltára na svete, ktorý sa nachádza v levočskej Bazilike sv. Jakuba. 
Po roku 1500 sa usadil v Levoči, kde mal rezbársku a zrejme aj maliarsku dielňu. Svojou dielňou dovŕšil vyše dvestoročnú rezbársku tradíciu Spiša a Slovenska. Pracoval pre Levoču a oblasť Spiša. Jeho diela sa nachádzajú aj v Šariši, na Gemeri a Liptove. 
Na diele levočského rezbára Pavla je obdivuhodná nielen kvalita, ale aj zachovaný rozsah. Jeho dielňa pracovala veľmi intenzívne, pretože sa z nej zachovalo dodnes veľké množstvo diel na východnom a strednom Slovensku, ktoré vznikli tesne za sebou.
Jeho pôsobenie umelecky stvárnil v roku 1956 Ľudo Zúbek v historicko-životopisnej próze "Skrytý prameň", ktorá sa v roku 1973 stala predlohou rovnomenného filmového spracovania. Dielu Majstra Pavla je venovaná expozícia v dome Majstra Pavla v Levoči.
Podrobný život.
Zachované archívne materiály nám zatiaľ nedovoľujú bližšie charakterizovať Pavlovu osobnosť. Jeho diela nie sú písomne dokumentované. Výnimkou je len známy nápis na Urbanowitzovom epitafe dokumentujúci Pavlovo autorstvo hlavného oltára v chráme sv. Jakuba. O jeho životných osudoch sme len veľmi málo informovaní, pretože levočský mestský archív asi 10 rokov po jeho smrti vyhorel. 
Nevieme kde sa narodil a nevieme ani odkiaľ prišiel, vieme len že po roku 1500 sa usadil v Levoči. Mohol byť levočským rodákom, mohol prísť z Pasova, z Wittenbergu, z Augsburgu, či zo severného Talianska alebo Tirolska. Jeho priezvisko nie je známe. Najpravdepodobnejšie je, že svoju kariéru začal v Krakove. 
Remeslu sa mohol začať učiť ako 10 - 15 ročný, čo pri zložitosti umeleckého remesla - rezbárstva - iste trvalo najmenej 5 - 7 rokov, potom musel absolvovať vandrovku a napokon iste pracoval ako tovariš v niektorej významnej rezbárskej dielni. Isté je, že pracoval v niektorej z juhonemeckých rezbárskych dielní v okruhu Norimbergu alebo Pasova. Dosvedčujú to vplyvy tamojších umelcov (Vít Stoss, Tilman Riemenschneider, Gregor Erhart a i.). 
Na územie Slovenska prišiel okolo roku 1500, pracoval v Sabinove a potom v Banskej Bystrici (nasvedčujú to jeho sochy v Banskej Bystrici ) a po 1500 sa natrvalo usadil v Levoči, kde ostal po celý svoj život. V Levoči prežil minimálne tridsať rokov svojho života. Jeho pôsobnosť v tomto meste je doložená v rokoch 1506 - 1537. To, že sa usadil práve v Levoči, nie je náhoda. Našiel tu hospodársky silné a vysoko kultúrne prostredie, ktoré mu svojimi objednávkami umožnilo pracovať, prostredie, ktoré malo vysoké požiadavky aj na umeleckú úroveň jeho diel. V Levoči bola v tom čase významná rezbárska dielňa na čele ktorej stál majster Vavrinec. V tejto dielni začal pracovať najprv ako tovariš, neskôr sa postavil na jej čelo. 
Oženil sa s dcérou levočského richtára Melchiora Messingschlägera. S manželkou Margitou mali tri dievčatá - Margitu, Dorotu a meno tretej dcéry nie je známe a mali syna Lukáša. 
Manželka majstra Pavla sa narodila okolo roku 1490 a bola od neho podstatne oveľa mladšia. Zomrela tesne pred rokom 1560.
Z detí Majstra Pavla mal najpohnutejší život syn Lukáš. Kronikár Sperfógel spomína, že dňa 18. júna 1537 v noci syn Pavla rezbára Lukáš spolu so synom Jakuba Lutzmana Mikulášom na levočskom námestí z púhej rozpustilosti napadli nič netušiaceho sluhu, syna Mikuláša Steyra z Krakova. Zavraždili ho a z mesta utiekli. Rodičia sa potom dohodli s otcom zavraždeného a ako náhradu mu vyplatili 15 zlatých. Kde sa Lukáš po svojom úteku z Levoče usadil, sa nepodarilo zistiť. Medzi dedičmi sa však už samozrejme nenachádzal. Staršia dcéra Majstra Pavla Dorota sa vydala za Tomáša Heulera. Mohla sa narodiť okolo roku 1520. Najznámejšia je dcéra Margita. Mala pohnutý život, napriek tomu sa však dožila pomerne vysokého veku. Narodila sa okolo roku 1530. Okolo roku 1555 sa vydala za kamenára Wolfganga Klenna, s ktorým mala 6 detí. Druhýkrát sa vydala za Martina Deaka z Kežmarku, s ktorým mala 3 deti. Okolo roku 1574 sa vydala tretíkrát za mäsiarskeho majstra Pavla Scholca z Ruskinoviec. Zomrela niekedy medzi rokmi 1600 - 1610. I jej dcéra Margita, Pavlova vnučka bola trikrát vydatá. Po roku 1600 sa vydala za kamenárskeho majstra Martina Urbanowitza. A práve on je autorom epitafu, ktorý bol pôvodne umiestnený na vonkajšej stene južnej predsiene chrámu sv. Jakuba v Levoči, podľa ktorého je tvorcom hlavného oltára Majster Pavol. Na epitaf upozornil v roku 1878 umelecký historik a archeológ Imrich Henszlmann.
Dielňa Majstra Pavla pracovala v Levoči v rokoch 1503 - 1525. V tom čase vznikli sochy a oltáre v Levoči, Spišskej Sobote, Banskej Bystrici, Sásovej, Sabinove, Prešove atď. V jeho dielni pracovali maliari Bernhard, Valentín, Ján Kraus a Teofil Stenczel. Postupne si získal Pavol v Levoči dobré postavenie. Stýkal sa hlavne s váženými levočskými rodinami. Dokladom toho bol aj jeho vstup do Bratstva Kristovho tela, ktoré bolo významným spolkom, v ktorom sa stal členom výboru. Členmi výboru boli v tom čase najvýznamnejší ľudia z Levoče. Členom levočskej mestskej rady bol v roku 1527. Majetok mal stredný. V Levoči vlastnil dom, role a lúky pri kostole sv. Mikuláša, pozemky pri valcovom mlyne, Na ruskinovskej ceste a na Mestskej hore a záhradu pri Vyšnej bráne. Údaje o ňom môžeme sledovať do roku 1537.
Dielo.
V Bazilike sv. Jakuba v Levoči.
Najcennejšou časťou interiéru Baziliky sv. Jakuba je dielo Majstra Pavla z Levoče - národná kultúrna pamiatka. Ide predovšetkým o hlavný oltár sv. Jakuba s výjavom Poslednej večere a sochami Madony, sv. Jána a sv. Jakuba. Ďalej je to oltár Narodenia (Madona, sv. Jozef, dvaja pastieri, traja anjeli), oltár sv. Mikuláša (okrem hlavnej sochy), oltáre štyroch Jánov, oltár sv. Anny, jazdeckú sochu sv. Juraja v bočnej kaplnke a Ukrižovaného zo skupiny Ukrižovanie.
Na Spiši.
Dielo Majstra Pavla zdobí interiéry aj v iných kostoloch na Spiši. V prvom rade treba spomenúť plastiku ukrižovaného Ježiša na hlavnom oltári v Bazilike Povýšenia svätého Kríža v Kežmarku a hlavný oltár sv. Juraja vo farskom kostole v Spišskej Sobote. V predele spišskosobotského oltára, podobne ako v Levoči, je výjav Poslednej večere. Na oltári je datovanie 1516. V oltárnej skrini je reliéf sv. Juraja na koni, ako zabíja draka. Na dielo alebo aspoň na dielňu majstra Pavla ukazuje aj hlavný oltár v Hrabušiciach. Oltárnu skriňu zdobia tri plastiky Madony, sv. Vavrinca, patróna kostola a sv. Štefana. Zo školy Majstra Pavla je aj bočný oltár sv. Anny v Hrabušiciach. K prácam Majstra Pavla patrí oltár sv. Margity v Mlynici. Centrálnou plastikou oltára je postava sv. Margity. K madonám Majstra Pavla sa zaraďujú aj Madony v Ľubici a v Slovenskej Vsi. Medzi vynikajúce práce Majstra Pavla patrí skupina Kalvárie v Spišskej Novej Vsi. Niektoré diela majstra Pavla, ktoré sa pôvodne nachádzali v kostoloch v spišských mestečkách, sa dostali do múzeí a galérii (Budapešť, Praha, Bratislava). Všetky zachované sú z rokov 1500 - 1520, resp. 1525. Zachovala sa nám iba časť diela Majstra Pavla. Jeden jeho oltár je aj v obci Klčov. 
Na iných miestach.
Okrem rozsiahlej pavlovskej aktivity v Levoči a na celom území Spiša je tvorba Majstra Pavla doložená aj v Šariši (Sabinov, Chmiňany, Lipany, Svinia, Poloma), na Gemeri (Chyžné), v Liptove (Okoličné, Liptovský Mikuláš, Liptovský Trnovec) a majster Pavol pracoval aj pre Banskú Bystricu a zrejme aj pre Bardejov (v Bazilike sv. Egídia, plastika Stolica milosti v predele oltára sv. Barbory bola zhotovená pravdepodobne v dielni Majstra Pavla).
Majster Pavol v umení.
Skrytý prameň (1973 - réžia Vladimír Bahna) film natočený podľa novely Ľuda Ondrejova. Majstra Pavla z Levoče hrá slovenský herec Ctibor Filčík.

</doc>
<doc id="126252" url="https://sk.wikipedia.org/wiki?curid=126252" title="Eduard II. (Anglicko)">
Eduard II. (Anglicko)

Eduard II. (* 25. apríl 1284, Caernarfon, Wales – † 21. september 1327, Berkeley, Anglické kráľovstvo) bol kráľ Anglicka z dynastie Plantagenetovcov od roku 1307 do 25. januára 1327. 
Život.
Bol synom Eduarda I. V roku 1312 mal s Izabelou Francúzskou syna Eduarda III.
V roku 1314 bol donútený uznať nezávislosť Škótska. V roku 1322 priznal Yorkským štatútom parlamentu trvalé právo schvaľovať dane a potvrdzovať zákony. 
Bol zosadený 25. januára 1327 a neskôr zavraždený na zámku Berkeley v roku 1327.
Miesto posledného odpočinku.
Eduardovo telo bolo pochované v katedrále v Gloucestri. Veľkolepá hrobka v opátstve svätého Petra, ktoré bolo počas reformácie v šestnástom storočí znovu založené ako Gloucesterská katedrála, sa nachádza pod oblúkom na severnej strane presbytéria, blízko hlavného oltára. Pohreb sa konal 20. decembra 1327.
Rakva bola uložená iba dve stopy pod podlahu a spočiatku ju zakrývala obyčajná purbecká mramorová doska, ktorá zostala na mieste bez zdobenia až do polovice 40. rokov 14. storočia. Stavba aktuálnej hrobky sa začala až v 40. rokoch 13. storočia. Ozdobný a jemný baldachýn je vytesaný z cotswoldského vápenca. Základňa alebo „hrobná hrobka“ je vyrobená z kameňa Painswick a je obložená mramorom Purbeck z Dorsetu, ktorý po vyrezaní a vyleštení získa oveľa tmavší vzhľad. Podobizeň je vyrobená z najlepšieho alabastru z oblasti Nottinghamu. Strana hrobky pod zdobenými oblúkmi pôvodne obsahovala osem vyrezávaných postáv známych ako „plačky“, ktoré predstavovali osoby spojené s kráľom a mohli zahŕňať jeho syna Jána z Elthamu, neskoršieho grófa z Cornwallu. Eduard sa naopak podobným spôsobom objavuje ako "plačka" na hrobke svojho syna Jána, ktorý zomrel ako 20-ročný v roku 1336 a je pochovaný vo Westminsterskom opátstve. Eduardova hrobka mala tiež dvanásť ďalších rytín, o ktorých sa predpokladá, že boli vyobrazeniami dvanástich apoštolov. Všetky sa medzičasom stratili, ale železné tyče, ktoré ich upevnili na mieste, sú stále čiastočne viditeľné.
Použitie alabastru na vyrezávanie životnej podoby kráľa aj dnes, takmer sedemsto rokov po tom, čo sa murársky majster pustil do práce, si zachováva takmer priesvitný vzhľad. Dvaja anjeli podopierajú kráľovu hlavu po oboch stranách. Kráľovský baldachýn bol pôvodne zafarbený zmesou pozlátenia a žltého okru, rovnako ako jeho brada, vlnité vlasy, lev pri nohách a plačky po boku. Rúcho bolo namaľované sýtočervenou okrovou farbou a jeho koruna bola vyplnená náhradami drahokamov. Stopy modrého azuritu sú aj na spodnej polovici hrobky, pozdĺž sokla na severnej strane a tiež na vyrezávanom vankúši, na ktorom spočíva hlava kráľa. Tieto prežívajúce farebné stopy sú také nepatrné, že boli identifikované iba po konzervačných prácacch v posledných dvoch desaťročiach 21. storočia a sú sotva viditeľné voľným okom. Eduard III., jeho manželka kráľovná Filipa a ďalší členovia kráľovskej rodiny často posielali bohaté šaty, šperky a v prípade Eduarda III. zlatú loď, ktoré boli zbožne umiestňované na podstavec k hrobu. Táto tradícia bola v stredoveku veľmi rozšírená a je zrejmá aj dnes, keď ľudia nechávajú kvety a osobné predmety na hroboch zosnulých príbuzných. 

</doc>
<doc id="126259" url="https://sk.wikipedia.org/wiki?curid=126259" title="Bazilika svätého Jakuba (Levoča)">
Bazilika svätého Jakuba (Levoča)

Bazilika svätého Jakuba je gotická sakrálna stavba v okresnom meste Levoča v Prešovskom kraji. Spolu s neďaleko stojacou renesančnou mestskou radnicou tvorí dominantu Námestia Majstra Pavla. Je farským kostolom levočskej rímskokatolíckej farnosti. Zasvätený je apoštolovi sv. Jakubovi staršiemu.
Je najväčšou sakrálnou stavbou na Spiši a má druhú najvyššiu vnútornú výšku lode na Slovensku (po košickom Dóme svätej Alžbety). Svojím cenným interiérovým vybavením (kolekcia gotických krídlových oltárov, vzácny mobiliár, viacero jedinečných umeleckých diel) sa radí medzi najcennejšie historické pamiatky u nás. Dôkazom toho je nielen mimoriadna návštevnosť chrámu ale tiež skutočnosť, že aj vďaka nemu bola Levoča v roku 2009 zapísaná do Zoznamu Svetového dedičstva UNESCO ako súčasť súboru Levoča, Spišský hrad a pamiatky okolia.
Najstaršie dejiny chrámu.
Stavebné dejiny chrámu siahajú hlboko do minulosti a sú tesne previazané s históriou slobodného kráľovského mesta Levoče. Ako obec ("villa") sa Levoča spomína prvý raz v listine kráľa Bela IV. z roku 1249. V poslednej tretine 13. storočia bola Levoča už mestom s vlastnou samosprávou a richtárom a mala právo skladu. Už vtedy tu existovali tri kostoly zasvätené svätému Jánovi, svätému Mikulášovi a svätej Alžbete, ktoré sa však nezachovali. O vzniku a existencii prvých dvoch nevieme nič bližšie; v súvislosti s Kostolom svätej Alžbety existuje záznam, že pri kostole, stojacom južne od mestských hradieb, stál špitál pre malomocných, a že kostol v roku 1532 zbúrali. Niektoré súčasti vybavenia z týchto kostolov sa zachovali a sekundárne ich umiestnili v novom farskom chráme (gotické bohoslužobné nádoby, oltár svätej Alžbety a hlavný oltár svätého Mikuláša).
V privilégiu kráľa Štefana V. pre spišských Sasov z roku 1271 je Levoča určená za ich hlavné mesto ("civitas provincie capitalis") a sídlo ich sudcu-grófa.
V 14. storočí postavili v meste dva trojloďové kostoly. V strede dnešného hlavného námestia to bol farský kostol zasvätený Jakubovi apoštolovi a priamo pri hradbách vznikol kostol spolu s kláštorom minoritov. Oba kostoly sa hneď od svojho vzniku stali popri prirodzených centrách náboženského a spoločenského života významnými strediskami kultúry.
Svätý Jakub Apoštol, ochranca pútnikov a robotníkov, uctievaný takmer v celej Európe, bol oddávna patrónom mesta a svätojakubský kult mal v jeho histórii dôležité miesto. Nepriamym dôkazom toho je skutočnosť, že na veľkom mestskom pečatidle z roku 1409 bola figúra Jakuba Apoštola. Pečať s postavou svätého Jakuba plnila funkciu autentickej pečate mesta zrejme až do polovice 15. storočia – do vydania armálnej listiny pre Levoču, k čomu prišlo medzi rokmi 1447 – 1455. V levočskom erbe zo 16. storočia nájdeme ako ozdobu klenotu mušľu, čo bol jeden z atribútov tohto svätca. Rovnakým symbolom si viaceré patricijské rodiny zdobili priečelia svojich domov.
História výstavby.
Predchodcom dnešnej stavby kostola bola na rovnakom mieste stojaca staršia sakrálna architektúra. Fragmenty z pôvodnej stavby, pochádzajúce z roku 1280, sa zachovali v dnešnej chrámovej sakristii (časť chórového záveru a kalichové konzoly). Začiatok stavby dnešného kostola sa datuje do prvej štvrtiny 14. storočia, kedy už starý kostol kapacitne ani vzhľadovo nevyhovoval. Dispozícia zamýšľaného kostola hovorila o veľkolepom pláne, svedčiacom nielen o narastajúcej prosperite mesta a zvyšujúcej sa životnej úrovne jeho obyvateľov, ale aj o určitej kultúrnej rozhľadenosti a umeleckej vyspelosti.
Výstavba prebiehala počas celého 14. storočia. Najprv postavili svätyňu. K zaklenutiu lode prišlo pravdepodobne okolo polovice 14. storočia. Pravdepodobne okolo rokov 1390 – 1392 bola k hlavnej stavbe pristavaná kaplnka svätého Juraja pri severnom múre, ktorú dal vybudovať košický mešťan Juraj Ulenbach ako svoju pohrebnú kaplnku a zasvätil ju svojmu osobnému patrónovi. Prístavbou kaplnky sa skončila hlavná stavebná fáza kostola. Dochované záznamy uvádzajú, že v roku 1400 bola stavba trojloďového kostola pseudobazilikálneho štýlu s prevýšenou hlavnou loďou dokončená; v neskorších obdobiach už išlo iba o dostavby.
Je pravdepodobné, že stavebná huta podieľajúca sa na výstavbe levočského chrámu bola čiastočne ovplyvnená českou dvorskou architektúrou luxemburského obdobia, čo dosvedčuje napr. charakter parlerovskej tzv. plamienkovej kružby niektorých okien v chráme.
Kostol pôvodne sprístupňovalo päť portálov. Okrem troch reprezentatívnych na severnej a južnej strane sa ďalšie dva jednoduchšie portály (dnes zaniknuté alebo zamurované) nachádzali v podveží a vo východnom obvodovom múre.
Hlavné úsilie zadávateľov stavby v tomto čase sa sústreďovalo na zariaďovanie jej interiéru. Steny chrámu pokryli nástennými maľbami. Z nich sa zachovali napr. v presbytériu za hlavným oltárom postavy apoštolov, svätcov a svätíc. Na severnej stene bočnej lode pochádza z tohto obdobia moralistická scéna predstavujúca sedem skutkov milosrdentsva a sedem hlavných hriechov. Okolo roku 1400 na tej istej stene neznámy maliar vyhotovil scény zo života svätej Doroty.
Už v nasledujúcom storočí sa realizovali viaceré úpravy a prístavby. V rokoch 1480 – 1490 bol južný vstupný portál obohatený o predsieň s bohatou hviezdicovou klenbou a kaplnkou, nazývanou Oratórium kráľa Mateja, umiestnenou nad ňou. Druhú predsieň so sieťovou klenbou pristavali na konci 15. storočia na opačnej strane kostola – pri severnom portáli z rokov 1332 – 1342.
Koniec 15. a začiatok 16. storočia mal v architektonickom vývoji levočského farského kostola zásadný význam. Uvedené obdobie sa v histórii Levoče nieslo v znamení prosperity, ktorá sa odzrkadlila aj na zveľaďovaní interiérového vybavenia. Jednotlivci, remeselné cechy, náboženské bratstvá, spolky i samotné mesto sa zúčastňovali na fundáciách oltárov v chráme, ktorými sa už od šesťdesiatych rokov 15. storočia zapĺňal chrámový interiér. Veľkou mierou sa o to pričinil aj nový mestský farár, významný humanista Ján Henckel.
Ján (Johannes) Henckel (* 1481, † po 1544, pochovaný vo vroclavskej Katedrále svätého Jána Krstiteľa) patril k najvýznamnejším osobnostiam v ranonovovekých dejinách Levoče. Pochádzal zo starej spišskej obchodníckej rodiny. Bol veľmi vzdelaným mužom; študoval v Krakove, vo Viedni a v rokoch 1508 – 1510 na talianskych univerzitách v Padove, Benátkach a Bologni a na univerzite vo Wittenbergu. Od roku 1514 pôsobil ako farár v Levoči, kde sa významnou mierou zapojil do kultúrneho života mesta. V roku 1522 Levoču opustil a stal sa dvorným kazateľom v Budíne. Počas jeho pôsobenia bol vo farskom kostole postavený terajší hlavný oltár a založené ďalšie dva. V rokoch 1515 – 1519 dal nad severnú predsieň s kaplnkou svätého Juraja postaviť na svoju dobu slávnu chrámovú knižnicu, tzv. Bibliotéku ("Bibliotheca Leutschoviensis"). Knižnica, ktorá mala významné miesto v kultúrnych dejinách Slovenska, sa stala jednou z prvých stavieb novonastupujúceho slohu – renesancie – v meste. Základom knižničného fondu sa stala Henckelova súkromná zbierka kníh; neskôr sa fond rozrastal aj vďaka darom levočských mešťanov či farárov okolitých obcí. Henckelovým pričinením sa knižnica výrazne obohatila, keď sa do nej dostala aj vtedajšia najvýznamnejšia zbierka kníh na Spiši – bibliotéka "Bratstva 24 spišských farárov" ("Fraternitas plebanorum XXIV civitatum regalium terrae scepusiensis"). Knižnica obsahovala teologické, scholasticko-filozofické a filologické diela (existuje záznam, že v roku 1405 mala knižnica štyroch knihovníkov).
Po roku 1500 sa v Levoči natrvalo usadil slávny neskorogotický rezbár Majster Pavol, ktorý svoje najvýznamnejšie práce vytvoril pre levočský farský chrám. V rokoch 1508 – 1517 na objednávku mestských radných a fary vznikol unikátny hlavný oltár. Okrem hlavného oltára Majster Pavol v období do roku 1520 vytvoril v Chráme svätého Jakuba aj ďalšie sochárske diela – sochy svätého Jána Almužníka a svätého Leonarda z oltára svätého Mikuláša (okolo roku 1507), plastiku Madony na oltári svätej Anny a jedno z najkrajších diel – skupinu "Narodenia" z rovnomenného oltára z roku 1752, ktorá sa zaraďuje do jeho ranej tvorby (okolo roku 1500). Jeho priamym dielom je pravdepodobne súsošie svätého Juraja v svätcovi zasvätenej kaplnke (okolo rokov 1505 – 1507) a plastika "Ukrižovaný" na korvínskom oratóriu z konca 15. storočia; z neskorších prác mu možno pripísať plastiky v skrini oltára štyroch svätých Jánov (z roku 1520).
Roku 1515 upravili portál vedúci do kaplnky svätého Juraja, ktorého súčasťou sa stala nástenná maľba "Vir Dolorum" v tympanóne portálu kaplnky. V severnej predsieni vznikla nástenná maľba predstavujúca Pannu Máriu a svätého Jána Evanjelistu. Okolo toho istého roku vzniklo v dielni Majstra Pavla súsošie "Svätý Juraj v boji s drakom", osadené na vyvýšenej konzole východnej steny kaplnky svätého Juraja. Pozadie súsošia bolo doplnené maľbou, akýmsi iluzívnym krajinným pozadím s drobnou figúrkou princeznej a motívom hradnej architektúry. Ďalšiu maľbu, ktorá vznikla okolo roku 1520 v južnej predsieni s motívom Posledného súdu, doplnili pozoruhodné nápisy s hodnovernými historickými údajmi. Predpokladaným autorom maľby "Posledného súdu" je Teofil (Theophilus) Stanzel (1470 – 1531).
Už od začiatku 20-tych rokov 16. storočia sa na Spiši začali šíriť myšlienky reformácie. V Levoči v roku 1544 v súvislosti s nástupom reformačne orientovaného vedenia mesta a fary nové náboženské učenie zvíťazilo. Na nasledujúcich stotridsať rokov sa Chrám svätého Jakuba dostal do rúk luteránom. Zmena náboženskej orientácie sa však na zariadení kostola negatívne neprejavila, dokonca sa realizovali niektoré nové stavebné projekty. V roku 1622 pribudla organová empora v severnej lodi a krátko nato aj bohato zdobený organ.
Osudným pre mesto i samotných chrám sa stal rok 1550, kedy veľký požiar zničil značnú časť mesta, mestský archív a poškodil aj farský kostol. Niektoré súčasti pôvodného chrámového mobiliáru už nebolo možné zachrániť a tak sa počas opráv do interiéru dostalo renesančné zariadenie – lavice, stallá, náhrobné dosky a epitafy. Z epitafov za jeden z historicky najcennejších možno považovať ten, ktorý dal v roku 1621 vyhotoviť miestny kamenár a staviteľ Martin (Martinus) Urbanov(w)itz svojej manželke Margite. Z neho sa dozvedáme, že jeho manželka Margita bola vnučkou sochára Pavla, ktorý vytvoril levočský hlavný oltár. Tento údaj o Pavlovi bol dlho jediným spoľahlivým prameňom uvádzajúcim meno autora hlavného oltára levočského farského kostola a ozrejmujúcim aj jeho rodinné vzťahy.
V roku 1674 sa kostol opäť dostal do rúk katolíkom, ktorí ho začali nanovo zariaďovať. Ani tento stav však nebol trvalý, pretože v rokoch 1706 – 1710 bol kostol rozdelený medzi nich a evanjelikov. Do výlučného vlastníctva katolíkov sa kostol dostal definitívne v roku 1710.
18. a 19. storočie sa veľkou mierou podpísalo na celkovom vzhľade kostola. Z uvedených čias pochádza podoba kostola v akej ho poznáme dnes. Prvou zásadnou zmenou bolo koncom 18. storočia pre zlý stavebno-technický stav rozobratie hornej časti chrámovej veže. Nová nadstavba na oktogonálnom pôdoryse, už v neogotickom slohu, bola realizovaná v rokoch 1852 – 1858 podľa plánov levočského architekta Fridricha Mücka a pod vedením stavebného majstra Ľudovíta Schmidta. Od sedemdesiatych rokov 19. storočia prechádzal kostol generálnou opravou, ktorá sa prejavila na vzhľade jeho interiéru. Jednou z najzásadnejších zmien bolo nahradenie pôvodných okien dnešnými vitrážovými. Na podnet historika umenia a vtedajšieho farára v Spišských Vlachoch Jána Vajdovského (1830 – 1914) sa okná, vtedy vo veľmi zlom stave, vymenili.
Bazilika.
30. novembra 2015 pápež František chrám povýšil na baziliku minor.
Prehliadka chrámu.
Chrám svätého Jakuba stojí naprieč hlavnej osi levočského hlavného námestia pričom zachováva typickú stredovekú východo-západnú orientáciu sakrálnych stavieb.
Chrám je trojloďová stavba pseudobazilikálneho typu, s prevýšenou hlavnou loďou a s polygonálne uzavretým presbytériom. Lode navzájom oddeľuje dvanásť pilierov (po šiestich na každej strane). Západné ohraničenie stavby tvorí pár bočných kaplniek a hranolovitá veža s neogotickou osemuholníkovou nadstavbou z rokov 1852 – 1858, zakončená ihlancovou strechou. Z hmoty kostola vystupujú na južnej i severnej strane dve predsiene.
Na vstup do chrámu slúžia tri vchody, z ktorých najmä bohato členený južný portál svojou bujnou veľkoformátovou listovou ornamentikou, profiláciou a kružbovým obrazom dokladá prienik švábskeho parlerovského stavebného štýlu na severovýchodné Slovensko.
Už po vstupe do chrámu návštevníka očarí bohatstvo ako aj umelecká a historická hodnota jeho interiérového vybavenia, ktorá patrí k tomu najvzácnejšiemu čo sakrálne interiéry na Slovensku ponúkajú. Nachádza sa tu jedinečná kolekcia oltárov, najrozmernejší z nich – hlavný oltár, s výškou , je najvyšším neskorogotickým oltárnym celkom na svete. Okrem nich sú tu monumentálne architektúry renesančného organu, kazateľnice, meštianskych epitafov a náhrobníkov i drevených lavíc levočských mešťanov. K najstaršej a najvzácnejšej výzdobe kostola z obdobia 14. a 15. storočia patria nástenné maľby na stene severnej lode a vo svätyni kostola.
Oltáre.
Chrám svätého Jakuba v Levoči oplýva bohatstvom najmä svojich vzácnych oltárov. Okrem najznámejšieho a najslávnejšieho hlavného oltára stoja tu ďalšie nemenej vzácne bočné oltáre, reprezentujúce svojím umeleckých prevedením gotický, renesančný a barokový sloh. V najväčšom počte sú zastúpené oltáre z obdobia renesancie. Najstaršie z oltárov vznikali v miestnej rezbárskej dielni pracujúcej v meste ešte pred príchodom Majstra Pavla.
Podľa historických záznamov je evidentné, že v levočskom farskom chráme sa nezachoval pôvodný počet oltárov, aký tu existoval v stredoveku. Niektoré z pôvodných – napr. oltáre svätej Barbory, svätého Vavrinca, svätého Kríža a iné – podľahli ničeniu počas protireformačných bojov či boli v neskoršom období nahradené novšími. Napriek tomu patrí skladba chrámových oltárov po historickej i umeleckej stránke k špičkovým kolekciám a právom sa radí medzi najvzácnejšie pamiatky svojho druhu v Európe.
Pri prehliadke pravej (južnej) lode kostola v smere od vchodu v podveží je prvým oltárom oltár svätej Alžbety umiestnený v kaplnke zvanej Krstná. Ďalšie oltáre v tejto lodi sa nachádzajú až v jej závere v poradí – oltár Vianočnej predely, oltár dvoch Márií (na bočnej stene lode), oltár Vir Dolorum, oltár štyroch svätých Jánov (pri čelnej stene), oltár svätej Anny, oltár svätej Kataríny Alexandrijskej a oltár svätého Michala archanjela (pri predných podperných pilieroch).
Oltár svätej Alžbety.
Oltár je bez svojej originálnej štruktúry postavený v pozadí tzv. Krstnej kaplnky; nepatrí k pôvodnému zariadeniu chrámu.
Tabuľové maľby neogotického oltára svätej Alžbety sú z rokov 1492 – 1493 a pochádzajú v niekdajšieho Kostola svätej Alžbety, ktorý až do demolácie v roku 1532 stál mimo mestských hradieb. Pôvodne tvorili samostatný oltár; v sedemdesiatych rokoch 19. storočia boli sekundárne osadené do terajšieho oltára, konsekrovaného v roku 1875.
Na prostrednej tabuli sú maľby s postavami svätej Alžbety, svätého Štefana a svätého Floriána.
Na otvorených oltárnych krídlach sú maľby s výjavmi zo života svätej Alžbety a svätého Štefana: "Zajatie svätého Štefana", "Kameňovanie svätého Štefana", "Zázrak svätej Alžbety s krížom", "Svätá Alžbeta navštevuje chorých", na zatvorených krídlach maľby svätcov – svätého Bernarda, svätej Hedvigy, svätého Alexia a svätej Heleny.
Oltár po prvý raz popísal v roku 1860 významný český kartograf a rytec Václav Merklas, ktorý v 50-tych rokoch 19. storočia pôsobil ako profesor na miestnom gymnáziu, a oltárne maľby priradil k dielu levočského Majstra Mikuláša.
Oltár Vianočnej predely.
Pred zamurovaným vchodom južnej steny stojí oltár, poskladaný z častí viacerých starších oltárov. Pozoruhodná je najmä predela, predstavujúca vynikajúcu maľbu "Klaňania troch kráľov".
Oltár dvoch Márií.
V prípade oltára dvoch Márií ide o oltárnu skriňu s motívom dvoch Márií, idúcich ku Kristovmu hrobu s voňavými olejmi. Nachádza sa na stene v južnej lodi a pochádza zo začiatku 16. storočia.
Oltár Vir Dolorum.
Gotický oltár Vir Dolorum (Bolestného Krista, zvaný aj oltár Mateja Korvína) pochádza z rokov 1476 – 1490. Za svoj druhý názov vďačí erbom kráľa Mateja Korvína a jeho druhej manželky Beatrix Aragónskej, zakomponovanými do vyrezávanej bohatej ornamentiky oltárnej predely. Nad erbami sa nachádza nápis: CLINODIUM MATHIE REGIS a CLINODIUM BEATRICIS REGIE. Vzhľadom na to sa predpokladá, že oltár je votívnym darom kráľa, ktorý Levoču navštívil v roku 1474.
Oltár vysoký takmer trinásť metrov od čias svojho vzniku prešiel viacerými úpravami, dokonca sa uvažuje, že bol sekundárne poskladaný z dielov, tvoriacich súčasť iných oltárov. Často sa menilo aj jeho umiestnenie v chráme; na terajšom mieste stojí až od polovice 20. storočia, kedy podstúpil dôkladné reštaurovanie.
V strede oltárnej skrine stoja plastiky Bolestného Krista ukazujúceho svoje rany; po stranách sú rozmerovo menšie sochy Panny Márie (vľavo) a svätého Jána Evanjelistu. Oltárne krídla na otvorenej strane obsahujú cenné maľované výjavy s dvojicami postáv svätých – vľavo hore svätý Šebestián a svätý Krištof, vľavo dole svätá Barbora a svätá Katarína, vpravo hore svätý Ján Krstiteľ a svätý Jakub Apoštol, vpravo dolu svätá Dorota a svätá Margita. Zatvorené krídla zachytávajú temperou maľované výjavy z mariánskeho cyklu: "Zvestovanie", "Navštívenie svätej Alžbety", "Narodenie Krista" a "Klaňanie troch kráľov". Predpokladaným autorom oltárnych obrazov je levočský umelec Majster Mikuláš.
Na predele prorok Izaiáš, ktorý ukazuje na svoje meno na nápisovej doske ("Vir dei Isaias Propheta"), prorok na pravej strane chýba.
V jemne vypracovanom nadstavci dominuje monštrancia, ktorú adorujú dvaja anjeli a vrch ukončuje socha svätého Ondreja.
Oltár štyroch svätých Jánov.
Oltár štyroch svätých Jánov vytvorený v roku 1520 (v porovnaní napr. s hlavným oltárom už na ňom prevažujú prvky renesančného slohu, keď miesto architektonických článkov, plamienkov a podobných gotických ozdôb vidíme akanty, delfíny a iné ornamenty talianskeho pôvodu a nad skriňovými postavami sa nenachádza krížová ale valená klenba s pásmi) je v skutočnosti zasvätený piatim Jánom, ako to dokazuje nápis na zadnej strane jeho pevného krídla: "„In honorem sanctorum Joannis baptiste, evangeliste, elemoisinarii et chrisosthomi et huius Gersonis, Joannes Henckel anno millesimo 1520 posuit.“" ("„Na česť svätých Jána Krstiteľa, Evanjelistu, Almužníka a Zlatoústeho a tohto Gersona postavil Ján Henckel roku 1520“").
Autorstvo plastík sa pripisuje Majstrovi Pavlovi. Hlavným patrónom oltára je svätý Ján Krstiteľ, ktorý je zastúpený sochou na ľavej strane oltárnej skrine a štyrmi maľovanými scénami na vonkajšej strane. Ďalším svätým Jánom v skrini je svätý Ján Evanjelista, ktorému zodpovedá druhá polovica maľovaných výjavov. Nasledujú reliéfy svätého Jána Almužníka na ľavom a svätého Jána Zlatoústeho na pravom oltárnom krídle. Túto štvoricu svätcov dopĺňa, na zadnej časti ľavého krídla (obrátenej k svätyni), podobizeň jedného nesvätca – teológa a kancelára parížskej univerzity Jeana de Gersona – kľačiaceho pod krížom.
Maľované výjavy na zatvorených krídlach začínajú príbehom svätého Jána Krstiteľa na ľavej strane – vľavo hore "Krst krista", vedľa "Tanec Salome", v dolnom rade zľava "Sťatie svätého Jána Krstiteľa" a výjav "Herodesova hostina so svätcovou hlavou na mise". Na pravej strane sú výjavy vzťahujúce sa k svätému Jánovi Evanjelistovi – vľavo hore kriesi svätý Ján Druisianu, na vedľajšom výjave sa svätému Jánovi zjavuje Kristus, vľavo dolu scéna "Svätý Ján s kalichom jedu", vpravo dolu vidíme svätého Jána v okamihu jeho zázračného skonu: potom ako celebroval omšu na rozlúčku, chystá sa ľahnúť si do otvoreného hrobu pripraveného pred oltárom. Na pozadí vidno oltár s paténou, kalichom, oltárnym svietnikom a misálom, na oltári retabulum, ktoré je dokonca kópiou skutočného oltára svätých Jánov. Podobnosť Jánovej tváre s podobizňou farára Jána Henckela, objednávateľa oltára, dosvedčuje, že levočský farár prepožičal Svätému Jánovi nielen svoju tvár, ale sa tiež nechal priamo proti nemu zobraziť v podobe kľačiacej postavy v bielej tunike.
Umelecky veľmi cenná je predela oltára s plastickou skupinou "Kladenie Krista do hrobu". Po stranách predely sú umiestnené erby Uhorska a slobodného kráľovského mesta Levoča.
Uprostred nadstavcového štítu sa nachádza výjav "Krst Krista v Jordáne", po stranách štítu stoja postavy svätého Juraja a uhorského kráľa svätého Ladislava. Zaujímavá je ornamentika oltára s vynímajúcimi sa detskými tváričkami, ktoré však už nepredstavujú anjelov, ale putti.
Retabulum oltára štyroch svätých Jánov slúžilo ako predloha pre ďalšie retabulá – napr. oltára svätej Anny.
Oltár svätej Anny.
Spolu s predchádzajúcim oltárom a hlavným oltárom vznikol počas pôsobenia Jána Henckela; dohotovený bol najneskôr okolo roku 1525. Oltár považovaný za krásny príklad renesančného sochárskeho umenia je jednou z posledných realizácií dielne Majstra Pavla.
Vyznačuje sa pomerne jednoduchou skladbou. Oltárna skriňa obsahuje skulptúrnu skupinu svätej Anny Samotretej, ktorú zo zadnej strany plášťom prikrýva anjel. Otvorená strana krídel obsahuje reliéfy svätého Antona Pustovníka a svätého Pavla. Slávnostná strana oltára (oltárnej skrine i krídel) žiari zlatom brokátovania; maľované tabule pôstnej strany sú s ňou v príkrom kontraste. Jednoducho pôsobiace maľby sú napriek tomu mimoriadne umelecky cenné. Na troch oltárnych krídlach (štvrté krídlo sa nezachovalo) predstavujú figurálne skupiny: na umelecky jednoduchom pozadí sa tu predstavujú postavy Kristovho príbuzenstva v materskej línii. Ich autorom ne neznámy umelec spišskej alebo šarišskej proveniencie.
Predelu tvorí prázdna archa bez sochárskej či maliarskej výzdoby. Zaujímavo riešený oltárny štít podopieraný dvojicou štylizovaných delfínov predstavuje Kristov krst v Jordáne.
Oltár svätej Kataríny Alexandrijskej.
Jeden z najstarších chrámových oltárov sa skladá z troch častí. Pochádza z dielne levočského majstra Jána, ktorého signatúra "ihannes" s dátumom 1469 bola objavená na oltári. V strede oltárnej skrine stojí plastika svätej Kataríny Alexandrijskej doplnená po stranách tabuľovými maľbami svätej Barbory (vpravo) a svätej Margity. Nadstavec oltárnej skrine tvoria dva trojuholníkové štíty s portrétmi prorokov Samuela (vľavo) a Izaiáša.
Oltárne krídla na otvorenej strane obsahujú výjavy viažúce sa k životu svätej Kataríny – "Dišputa svätej Kataríny", "Sťatie svätej Kataríny", "Lámanie v kolese" a "Martýrium svätej Kataríny"; zadná strana obsahuje výjavy Bolestná Panna Mária ("Mater Dolorosa") a Bolestný Kristus ("Vir Dolorosum").
Mimoriadne cenná ja tabuľová maľba v predele oltára. Pochádza asi z roku 1400 a tvorí ju triptych s výjavom "Tróniaci Kristus medzi zborom anjelov" a výjavy "Svätá Žofia s dcérami" a "Jakubov sen".
Oltár svätého Michala archanjela.
Oltár svätého Michala archanjela tvorí archanjelova socha na pozadí oltárneho obrazu s motívom archanjela. Pôvodný oltár sa nezachoval; súčasný pochádza z rokov 1719 – 1731.
Hlavný oltár.
Hlavný oltár Chrámu svätého Jakuba, vypĺňajúci záver chrámového presbytéria, je jeho najcennejším umelecko-historickým artefaktom a už pri vstupe do kostola upúta každého návštevníka nielen svojou monumentalitou ale aj výtvarným prevedením. So svojou výškou – 18,62 metra (najvyšší gotický krídlový oltár na svete) – a šírkou – 6,21 metra – majestátne vypĺňa priestor záveru presbytéria. Jeho oltárne retabulum patrí k najväčším umeleckým dielam svojho druhu v zaalpskej Európe.
Podľa dobových záznamov oltár vznikal vo viacerých etapách medzi rokmi 1508 – 1517. Základná rezbárska časť pochádza z rokov 1508 – 1510; záverečné zlatenie a polychrómovanie sa realizovalo až o niekoľko rokov neskôr. Rezbárska časť oltára je dielom Majstra Pavla z Levoče a jeho dielne, maľby na krídlach sa pripisujú levočskému majstrovi Hansovi Molerovi.
Počtom menšie je zastúpenie oltárov v ľavej (severnej) lodi chrámu. V smere od vchodu v podveží nasledujú v poradí: oltár Narodenia Pána (v bočnej podvežovej kaplnke), oltár Panny Márie Snežnej, oltár svätých Petra a Pavla (na čelnej stene lode), oltár svätého Mikuláša, oltár Štrnástich pomocníkov v núdzi a oltár Dobrého pastiera (pri pilieroch lode).
Oltár Narodenia Pána.
Barokový oltár z roku 1752 s neskorogotickou skupinou Narodenia zo začiatku 16. storočia od Majstra Pavla, ktorú náhodne objavili v roku 1698 v zamurovanej nike v levočskej radnici. Ide o jedno z najpoetickejších diel starého umenia na Slovensku. Majstrovsky zhotovené sochy majú veľmi individualizovaný ráz, no všetky pritom spája hlboká citovosť, najvýraznejšie stelesnená v postave kľačiacej a adorujúcej Márie.
Oltár predstavuje ako na javisku známu scénu Kristovho narodenia. Pavol je autorom hlavných postáv (Panny Márie a Jozefa a pravdepodobne aj pastierov). Dokazuje to úzka štýlová príbuznosť s postavami v skrini hlavného oltára a skupinou na jeho predele.
Oltár dal zhotoviť ostrihomský arcibiskup Mikuláš Čáki (podľa toho oltár je známy aj ako Čákiho oltár); vtedy doplnili sošku Ježiška. Architektúra s točitými stĺpmi nesie tympanón s muzicírujúcim anjelikmi.
Oltár Panny Márie Snežnej.
Gotický mariánsky oltár Panny Márie Snežnej patrí medzi najcennejšie oltáre chrámu; pochádza z obdobia okolo roku 1494 a vznikol pri príležitosti návštevy bratov Jagelovcov v Levoči v uvedenom roku. Rozmerovo patrí k najväčším a architektonicky najbohatším oltárom v chráme; už svojou podobou je skutočnou kráľovskou donáciou.
V strede oltárnej skrine plastika Panny Márie s Ježiškom v náručí a dvaja anjeli pridržiavajúci Máriin plášť. Po stranách vo výklenkoch sú plastiky štyrchoch mučeníc – svätej Kataríny, svätej Doroty, svätej Barbory a svätej Margity. Maľované výjavy na oltárnych krídlach znázorňujú kristologické a mariánske výjavy: "Zvestovanie", Navštívenie svätej Alžbety", "Narodenie Pána", "Klaňanie troch kráľov" (na otvorených krídlach); "Obrezanie Ježiša", "Útek do Egypta", "Vraždenie neviniatok", "Dvanásťročný Ježiš v chráme", "Zjavenie sa Krista Panne Márii po zmŕtvychvstaní", "Nanebovstúpenie Krista", "Smrť Panny Márie" a "Korunovanie Panny Márie" (na zatvorených krídlach).
Fialový nadstavec obsahuje barokové plastiky svätého Jakuba a "Ecce homo", po stranách plastiky svätého Jozefa a svätého Jána Nepomuckého. Na predele s vyrezávanou ornamentikou sa nachádzajú erby Levoče.
Oltár svätých Petra a Pavla.
Neskorogotický oltár svätých Petra a Pavla pochádza z obdobia okolo roku 1495. V strede oltárnej skrine pod jemnými baldachýnmi stoja plastiky svätého Petra a svätého Pavla s typickými atribútmi.
Temperové tabuľové maľby na oboch stranách oltárnych krídel od Majstra Mikuláša (resp. jeho dielne) obsahujú výjavy zo života oboch svätcov: na otvorenej strane výjavy zo života svätého Pavla - "Svätý Pavol na ceste do Damašku", "Návšteva svätého Barnabáša u svätého Pavla", "Obrátenie svätého Pavla" a "Svätý Pavol káže v chráme"; zatvorené krídla v hornom rade obsahujú výjavy zo života svätého Petra - "Stretnutie svätého Petra so svätým Pavlom", "Kázeň svätého Petra", "Svätí Peter a Pavol pred cisárom Nerom" a "Povolanie svätého Petra", v spodnom rade osudy oboch svätcov podľa textov "Zlatej legendy" - "Svätý Pavol pri posteli starca", "Svätí Peter a Pavol pred vežou", "Sťatie svätého Pavla" a "Ukrižovanie svätého Petra".
Vo fiálovom nadstavci sú umiestnené plastiky svätého Šebestiána, Panny Márie, svätého Ondreja a dvoch svätcov bez atribútov.
V predele má oltár motív Krista vstávajúceho z hrobu, sprevádzaný po stranách reliéfmi Panny Márie a svätého Jána Evanjelistu.
Oltár sa v písomných prameňoch prvý raz spomína v roku 1542 a predpokladá sa, že na jeho mieste pôvodne stával starší oltár s rovnakým patrocíniom.
Oltár svätého Mikuláša.
Neskorogotický oltár svätého Mikuláša (zvaný tiež oltár svätého Jána Almužníka) z roku 1507 je najstarším datovaným oltárom Majstra Pavla. Samotný Pavol vytvoril plastiky svätého Jána Almužníka a svätého Leonarda stojacich po stranách svätého Mikuláša v oltárnej skrini. Táto socha je však podstatne staršia. Jej autorstvo sa prisudzuje umelcovi známemu pod menom Majster Madony z Ruskinoviec. Pochádza pravdepodobne z druhej štvrtiny 14. storočia; vzhľadom k veku sochy i postave, ktorú predstavuje, sa predpokladá, že pôvodne tvorila súčasť oltára svätého Mikuláša, ktorý ako hlavný oltár stál v rovnomennom kostole (kostol v stredoveku zanikol).
Architektúru oltára, vysokého 320 cm, dopĺňajú dve obojstranne maľované krídla obsahujúce temperou maľované obrazy. Na otvorených oltárnych krídlach sú výjavy - vľavo hore "Svätý Ján Almužník sediac na tróne rozdáva almužnu chudobným", dolu "Svätý Ján medzi dvoma zosnulými biskupmi", vpravo hore "Svätý Leonard zachraňuje väzňa", dolu "Svätý Leopold nachádza šatku svätej Agnesy". Zaujímavý námet zobrazuje posledne menovaný výjav: ide o legendu o založení kláštora v Klosterneuburgu neďaleko Viedne (kompozícia maľby bola inšpirovaná knižnou ilumináciou z majetku spomínaného kláštora z roku 1491). Leopold s manželkou sa dívajú z okna hradu. Vietor odnesie manželke závoj. Po istom čase ide Leopold na poľovačku do podunajských lužných lesov a tam nachádza stratený závoj. Považuje to za znamenie, že na tomto mieste má založiť kláštor.
Krídla na zatvorenej strane obsahujú štyri kľúčové scény Kristových pašií: vrchný rad - "Kristus na Olivovej hore" a "Kristus pred Pilátom", dolný rad - "Nesenie kríža", a "Ukrižovanie". Maľby pochádzajúce z roku 1507 (podľa letopočtu na tabuli s legendou o svätom Leopoldovi) sa pripisujú bližšie neznámemu pravdepodobne spišskému maliarovi, ktorý pri maľbách "Kristus na Olivovovej hore" a Nesenie križa" našiel predlohu v starších Dürerových drevorezoch z konca 15. storočia.
Na predele maľba "Kristus medzi štrnástimi pomocníkmi v núdzi". Vidíme tu postavy štrnástich svätcov rozostavených pravidelne okolo Krista. V uvedenom zložení (zľava svätý Juraj, svätý Krištof, svätý Vít, svätý Eustach, svätý Pantaleon, svätý Erazmus, svätý Blažej, vpravo od Krista svätý Dionýz, svätý Egídius, svätý Cyriak, svätý Agátius, svätá Katarína Alexandrijská, svätá Barbora a svätá Margita) ide o pôvodnú zostavu tejto ikonografickej schémy, tak ako sa vyvinula na konci 14. storočia.
Oltár Štrnástich pomocníkov v núdzi.
Oltár stojí pri druhom pilieri severnej lode (oproti oltáru svätej Kataríny Alexandrijskej). Pozostáva z veľkého obrazu v umelecky vyrezávanom ráme.
Oltár Dobrého pastiera.
Oltár umiestnený pri treťom pilieri severnej lode pochádza z roku 1696 a konsekrovaný bol v roku 1715. Oltárny obraz zobrazuje Krista ako Dobrého pastiera. Jeho krásny hodnotný rám má na vrchu anjela, pôvodne tam boli umiestnené aj dve koruny s českými granátmi. Na bočnej scéne lezie zlodej do okna pastierne.
Okrem týchto oltárov v bočnej kaplnke svätého Juraja stojí barokový oltár svätého Jána Nepomuckého z polovice 18. storočia, zasvätený obľúbenému českému svätcovi. Pôvodne stál pri severnej stene vedľa sakristie. Pretože za ním boli objavené nástenné maľby, ktoré prekrýval, premiestnili ho na terajšie miesto. V strede pilastrovej architektúry sa nachádza reliéf s postavou svätého Jána Nepomuckého, doplnený po stranách plastikami svätej Barbory a svätej Kataríny Alexandrijskej.
Nástenné maľby.
V posledných dvoch desaťročiach 14. storočia v Levoči vzrástla umelecká aktivita a podľa všetkých znakov nemala už iba príležitostný charakter. Boli tu zjavné náznaky vytvárania lokálneho umeleckého centra so súvislejšou, i keď zatiaľ nie jednoliatou tvorbou. Významným prejavom umeleckého povznesenia Levoče je pomerne obsiahla a po umelecko-historickej stránke významná maliarska tvorba nástenných obrazov, ktorá popri kolekcii oltárov ako dominantnej výzdobe chrámového interiéru, má veľmi dôležité miesto.
V minulosti, keď väčšina jednoduchého obyvateľstva bola negramotná, nástenné obrazy hrali významnú úlohu pri sprístupňovaní náboženstva širokým masám ľudí. Tzv. "„biblia pauperum“" ("„biblia chudobných“") slúžila prostým veriacim na poznávanie biblických príbehov. Fresky preto plnili veľmi dôležitú litograficko-ikonografickú funkciu. Vzhľadom na to, že v 17. a 18. storočí maľby postupne strácali svoju pôvodnú funkciu, boli prakticky všetky pri výmaľbe kostola prekryté vápennými nátermi prípadne novými omietkami. Objavené boli v 60-tych až 70-tych rokoch 19. storočia, počas generálnej opravy kostola a postupne boli zreštaurované.
Najstaršia maľba, pochádzajúca zo 14. storočia, teda z obdobia začiatku výstavby chrámu, sa nachádza na severovýchodnej stene presbytéria. Zachovali sa tu fragmenty maľby znázorňujúcej postavy dvoch mužov pri poľných prácach. Maľba bola pravdepodobne súčasťou tzv. cyklu mesačných prác.
V blízkosti svätyne na východnej stene južnej lode sa zachoval rozsahom neveľký obraz s motívom Ukrižovania s Pannou Máriou a svätým Jánom (asi z rokov 1370 – 1380). Dielo je vynikajúcou ukážkou neskorej fázy tzv. mäkkého slohu, ktorého východiskom je česká dvorská maľba druhej polovice 14. storočia. Iná významná maľba sa nachádza na treťom pilieri severnej lode a predstavuje kompozíciu s motívom kríža a nástrojmi Kristovho utrpenia. Vznikla okolo roku 1400.
Do rovnakého časového obdobia (datovanie 1380 – začiatok 15. storočia) zaraďujeme aj zrejme najznámejšie maľby svätojakubského kostola – mravoučný cyklus tzv. "Moralít" – zachytávajúci sedem skutkov milosrdenstva a sedem hlavných hriechov, nad vchodom do sakristie na severnej stene ľavej bočnej lode.
Vrchný pás malieb, predstavuje skutky milosrdenstva. V cykle sa dôsledne opakuje trojica hlavných postáv – muž, žena a postava pútnika predstavujúca Krista, ktorému táto dvojica slúži; jednotlivé maľby symbolizujú sedem základných cností kresťana. Idea Krista ako príjemcu dobrého skutku, vychádza z Matúšovho evanjelia: "„Čokoľvek ste urobili jednému z týchto mojich najmenších bratov, mne ste urobili.“" (Mt 25,40). Obrazy sú spoločne orámované jednoduchým iluzívnym rámom. Výjavy sa odohrávajú na pozadí architektonickej kulisy – kostol, hrad, meštianske domy a pod. –  a v hornej časti majú nemecký minuskulový veršovaný text, ozrejmujúci každú scénu. Skutky radené sprava doľava predstavujú cnosti: zarmútených potešovať, pocestných prijímať, hladných kŕmiť, smädných napájať, nahých zaodievať, väzňov navštevovať a mŕtvych pochovávať. Nápisy ako prvý transkriboval významný český kartograf a rytec Václav Merklas, ktorý v 50-tych rokoch 19. storočia pôsobil ako profesor na miestnom gymnáziu.
Protipólom týchto výjavov je spodný pás so siedmimi hlavnými hriechmi. Aj v tomto prípade výjavy reprezentujú postavy – dvojica mešťanov, spolu so zvieraťom, ktoré podľa stredovekých beštiárov symbolizuje konkrétnu ľudskú neresť. Podobne ako skutky milosrdenstva aj hriechy sú radené sprava doľava: Pýcha (symbol lev), Lakomstvo (ropucha), Smilstvo (sviňa), Nemiernosť v jedení a pití (vlk odnášajúci si hus), Závisť (pes), Hnev (medveď), Lenivosť (somár).
Cyklus "Moralít" v personifikovanej podobe alegorických žánrových výjavov vyjadruje jeden zo základných kánonov kresťanskej mravouky.
Pôvodné maľby cyklu vytvorené maliarskou technikou "secco" boli v priebehu 17. storočia pokryté vápenným náterom a znovu odkryté počas celkovej rekonštrukcie kostola v roku 1870.
Maľby odrážajú vplyv českého dvorského umenia 14. storočia; vzhľadom na túto skutočnosť sa zvažovalo, kto bol ich objednávateľom. Na základe historického bádania sa ako napravdepodobnejším objednávateľom javí známe levočské "Bratstvo Kristovho tela" ("Franternitas Corpori Cristi"), ktoré v roku 1402 ako laicko-cirkevné spoločenstvo mestskej honorácie založil levočský farár Herman (Hermannus). V 80-tych rokoch 14. storočia študoval na univerzite v Prahe, kde zrejme prišiel do styku s umením na českom luxemburskom kráľovskom dvore. V roku 1383 sa stal magistrom filozofie a neskôr, až do roku 1407 pôsobil v Levoči.
Vplyv českej dvorskej maľby badať aj na ďalších maľbách v chráme – postavách svätých Erazma ako biskupa a Doroty s korunou na východnej stene severnej predsiene a na výjave "Dojčiaca Madona medzi neznámym svätcom a svätým Antonom" v spodnej časti steny severnej predsiene.
Vpravo od vchodu do kaplnky svätého Juraja sa zachovala nástenná maľba pochádzajúca – triptych – z obdobia okolo roku 1520, v centre ktorej uprostred architektúry sedí Panna Mária s nahým Ježiškom, naľavo od nej svätý Anton Pustovník s palicou a so zvoncom, vpravo postava neznámej svätice. V tympanóne vchodu do kaplnky sa nachádza nástenný obraz s polopostavou Krista v hrobe ukazujúceho svoje rany. Obraz je priamo v ráme datovaný rokom 1515.
Pravdepodobne v prvom desaťročí 15. storočia vznikol v kostole obsahovo rozsiahly cyklus "Legenda o svätej Dorote". Dvadsať výjavov zo života tejto svätice, dôsledne ilustrujúcich hagiografický text obsiahnutý v "Zlatej legende" ("Legenda Aurea"), je radených do dvoch vodorovných pásov tvorených vysokými obdĺžnikovými obrazmi (celkové rozmery cyklu 286 x ). Ústrednou myšlienkou cyklu je vyzdvihnutie oddanosti a vytrvalosti vo viere. Vrchný rad sa číta sprava doľava, spodný opačne. Význam obrazov: 1. Dorotin otec Dorus odmieta prijať pohanstvo, za čo ho cisár posiela ako vyhnanca do Kapadócie. 2. Dorus s manželkou Theou a dcérami Kristínou a Kalixtou opúšťajú Rím. 3. Narodenie Doroty. 4. Krst Doroty. 5. Miestodržiteľ Kapadócie Fabrícius sa uchádza o ruku Doroty s podmienkou, že sa zriekne kresťanstva, čo ona odmieta. 6. Dorotu mučia v kotle s vriacim olejom. 7. Na deväť dní je uväznená. 8. Fabrícius ju opäť prehovára. 9. Mučenie Doroty bičovaním a pálením. 10. Dorota prosí Krista o znamenie. 11. Pri prehováraní Doroty Fabríciom, aby sa klaňala modle na stĺpe, modlu zhadzujú anjeli. 12. Fabrícius prehovára obe Dorotine sestry. 13. Dorota obracia svoje sestry vo väzení späť na kresťanskú vieru. 14. Bičovanie Doroty. 15. Upálenie Dorotiných sestier. 16. Kat vyvádza Dorotu z väzenia. 17. Posledné prehováranie Doroty Fabríciom. 18. Dorotino sťatie. Kristus v podobe dieťaťa jej prináša v košíčku ruže a jablká z rajskej záhrady. 19. Dieťa prináša ruže a jablká pisárovi miestodržiteľa Teofilovi, ktorý sa Dorote pred smrťou vysmieval a žiadal ju, aby mu poslala plody z rajskej záhrady. 20. Anjeli ukladajú mŕtve telo Doroty do hrobu.
Južná predsieň obsahuje nástennú maľbu s kompozíciou "Posledného súdu". Obraz, ktorého vznik sa kladie do obdobia okolo roku 1520, je rozvrhnutý do troch registrov. Na vrchole štítového poľa Kritus Sudca v mandorle; po jeho stranách dvaja anjeli s nástrojmi Kristovho utrpenia, pri nohách kľačiaca Panna Mária a svätý Ján Evanjelista. Druhý pás tvorí skupina apoštolov, spodná časť s pozemskou sférou so žánrovými scénami zo života stredovekého mesta (sedliak orajúci pole, skupina mešťanov pri hostine).
Epitafy.
Epitafy a mortuáriá sú dôležitým hmotným dokladom dosvedčujúcim význam farského chrámu. Vyše štyridsať náhrobných kameňov, často vysokej umeleckej hodnoty, tvorí jedinečnú kolekciu pochádzajúcu zo 14. – 18. storočia. Z nápisov na nich získavame mnohé cenné poznatky o osobe, ktorej náhrobný kameň patril. Prakticky všetky majú nápisy obsahujúce meno zosnulého, dátum smrti a vek, ale aj tituly, z ktorých sa dá vydedukovať jeho spoločenské postavenie. Epitafy nepatria len mešťanom, ale aj príslušníkom miestnej vysokej šľachty, ktorí často zohrávali v našich dejinách významnú úlohu. Nejeden epitaf informuje, odkiaľ zosnulý či jeho rodina do Levoče prišla alebo čím sa zaoberala. Časté sú aj citáty z Biblie, ale aj z básní, čo svedčí nielen o vysokej duchovnej úrovni levočskej honorácie, ale aj o významných kultúrnych vplyvoch. Nápisy sú väčšinou latinské, vyskytujú sa však aj nemecké ako pozostatok silnej nemeckej národnostnej menšiny na tomto území. Takmer všetky sú zaujímavé aj z heraldického hľadiska.
Najstarší náhrobný kameň v kostole, z konca 14. storočia, patrí košickému mešťanovi Jurajovi Ulenbachovi, staviteľovi kaplnky svätého Juraja. Rodovo najpočetnejšie sú náhrobné kamene Turzovcov. Najstarším z nich je epitaf Jána l. Turza, banského odborníka a krakovského mešťana, ktorý zomrel roku 1508. Umelecky najhodnotnejší je renesančný epitaf Alexia I. Turza z polovice 16. storočia. Je z bieleho mramoru a zobrazuje kríž, pod ktorým kľačí on s manželkou a tromi dcérami. Nemenej zaujímavým a súčasne najmladším turzovským náhrobným kameňom je epitaf spišského župana a uhorského palatína Stanislava Turza z roku 1626.
Koncom 16. storočia do chrámu pribudol pozoruhodný súbor monumentálnych renesančných epitafov importovaných z Poľska, reprezentovaných napr. epitafom predsedu Spišskej komory a dedičného župana Spišskej stolice Alexeja II. Turzu († 1594) alebo epitafom mestského senátora Georga Engelharta († 1598).
Umelecky cenný je renesančný maľovaný epitaf levočského mešťana Georga Buchwalda z roku 1602. Je najstarším datovaným obrazovým epitafom v chráme.
Jeden z umelecky najnáročnejších epitafov je renesančný drevený epitaf Sophie Greffovej, manželky levočského mešťana, z roku 1609. Impozantný, dekoratívne veľmi pôsobivý trojetážový epitaf je osadený desiatimi tabuľovými maľbami. Námetom ústredného, najväčšieho obrazu je "Posledný súd".
Zrejme najznámejší a zároveň jeden z historicky najcennejších je epitaf z červeného mramoru a pieskovca levočského kamenárskeho majstra Martina Urbanov(w)itza z roku 1621 pre manželku Margitu, ktorého text znamenal zásadný posun v otázke autorstva hlavného oltára v chráme. Na epitafe s rozmermi 360 x , ktorý vyhotovil päťdesiatštyriročný "statuarius", "lapicida" a "murator" Martin Urbanovitz na pamiatku svojej manželky a členov rodiny, ktorí zahynili počas morovej epidémie v roku 1600, nachádzame zoznam predkov, medzi ktorými sa objavuje meno Majstra Pavla. Z nápisu sa bližšie dozvedáme, že kamenárova manželka bola vnučkou sochára Pavla, ktorý vytvoril levočský hlavný oltár. Epitaf bol pôvodne umiestnený na vonkajšej stene južnej predsiene kostola, ale pretože sa vplyvom poveternostných podmienok veľmi poškodil, bol v rokoch 1989 – 1990 zreštaurovaný. Najdôležitejšia časť epitafu, mramorová časť s textom o autorstve Majstra Pavla na hlavnom oltári bola po reštaurovaní umiestnená v interiéri kostola.
Mimoriadne cenné sú aj drevené barokové epitafy pochádzajúce zo 17. storočia. Najväčší a jeden z umelecky najhodnotnejších epitafov z celého chrámového súboru je epitaf levočského obchodníka Hansa Wolfa, pochádzajúci z obdobia okolo roku 1640. Jeho šesťetážová stĺpová architektúra, vysoká takmer šesť metrov, v dominantnej strednej časti nesie oválny, umelecky veľmi hodnotný obraz "Ukladanie Krista do hrobu". Z obdobia okolo roku 1664 pochádza epitaf mestského notára a neskoršieho richtára Mateja Gosnowitzera a z roku 1672 tzv. Girschnerov epitaf, obidva s bohatou ornamentikou.
Vitrážové okná.
Vitráže okien v južnej lodi a vo svätyni od sedemdesiatych rokov 19. storočia postupne nahradili pôvodné, v nevyhovujúcom stave existujúce okná. Šesť figurálnych vitráží je umiestnených v pravej lodi v rozmerných lomených kamenných oknách, členených dvoma stĺpikmi, hore ukončených kružbou. Donátorom prvých troch (v smere od svätyne) bol kaločský biskup Juraj Čáska. Obsahujú figurálne výjavy – "Svätý Juraj v zápase s drakom", "Svätý Martin so žobrákom" a "Nanebovzatie Panny Márie". Ďalšie tri, ktoré chrámu daroval levočský farár Celestín Kompanyik (farárom v rokoch 1886 – 1918), v porovnaní s prvými troma nemajú veľké výpravné riešenie; väčšinu ich plôch pokrýva kobercový vzor vyplnený viničovými listami. Dopĺňajú ich jednoduché postavy svätcov s charakteristickými atribútmi – svätý Jakub s mušľou a pútnickou palicou, svätý Jozef s Ježiškom a ľaliou a svätý Ján Evanjelista s orlom a kalichom s hadom.
Ďalšie figurálne vitráže sa nachádzajú v chrámovej svätyni; obsahujú postavy svätého Štefana, prvého uhorského kráľa, a svätého Ladislava.
Vitráže vyhotovili innsbrucká firma Tiroler Glasmalerei und Cathedralen-Glashtütte (v roku 1876) a budapeštianska firma Eduarda Kratzmanna (1893).
Ďalšie pamiatky v chráme.
Chrám svätého Jakuba je skutočnou klenotnicou umeleckých pokladov. Okrem oltárov, nástenných malieb a súboru epitafov chrám obsahuje nespočetné množstvo drobného chrámového mobiliáru (liturgické nádoby a predmety) ako aj interiérového vybavenia. K vzácnym súčastiam chrámového vybavenia patria lavice a stallá, kazateľnica, krstiteľnica, samostatné plastiky a súsošia, pastofórium a organ.
Najstaršie lavice a stallá v kostole pochádzajú z prvej tretiny 15. storočia, najmladšie sú renesančné zo 17. storočia. K historicky najvzácnejším patrí tzv. senátorská lavica z konca 15. storočia, ktorá nesie pomenovanie podľa toho, že slúžila pre členov levočskej mestskej rady.
Najlepšie zachovaným celkom neskororenesančného stalla je trojsedadlová tzv. Tischlerova lavica z roku 1516 s bohatou iluzívnou intarziou. Náplňou vedutových obrazov je idealizovaná gotická architektúra – mesto s hradbami, veža alebo chrám. Podľa signatúry FON. KASE. GREG. TISLE. jej autorom je kežmarský sochár a rezbársky majster Juraj Tischler. Od toho istého autora pochádzajú aj geometrickou intarziou zdobené dvere do sakristie a do bibliotéky, pochádzajúce z 20-tych rokov 16. storočia.
Nielen podľa mena je zaujímavou a historicky veľmi cennou trojsedadlová tzv. lavica so sovou, pochádzajúca z obdobia okolo roku 1490, ktorá je jednou z prvých patronátnych lavíc v kostole.
K pozoruhodným pamiatkam farského kostola patrí renesančná kazateľnica z rokov 1625 – 1626. Vznikla v období keď chrám slúžil protestantom a patrí k najkrajším príkladom tzv. kazateľníc s karyatídami, ktorých typ sa na Spiši a na východnom Slovensku šíril od prvej štvrtiny v 17. storočia. Na objednávku levočského patricija Antona Kramera ju vyhotovil pôvodom olomoucký stolársky majster Krištof Kollmitz, ktorý sa po bitke na Bielej hore usadil v Levočí (o. i. sa stal tunajším mešťanom a v roku 1665 tu aj zomrel). Vo svojej tvorbe nadväzoval na prvky nemeckej a sliezskej renesancie. Levočská kazateľnica, ktorej podperu tvorí socha Mojžiša s palicou a doskami Desatora je akousi genézou kresťanstva. Na parapete rečniska nájdeme pre umenie Slovenska neobvyklé postavy štyroch tzv. veľkých starozákonných prorokov – Izaiáša, Jeremiáša, Ezechiela a Daniela. Ak vychádzame z typologického paralelizmu, kde postavám zo Starého zákona zadpovedajú postavy Nového zákona, potom postavám prorokov prislúchajú plastiky štyroch evanjelistov – Lukáša, Matúša, Marka a Jána – stojacich na strieške kazateľnice. Schodisko k rečnisku obsahuje reliéfne výjavy námetovo sa vzťahujúce k príbehom Starého zákona: "Abrahámova obeta", "Samson v tábore Filištíncov" a "Zápas Jakuba s anjelom". Zvuková strieška, ktorá má tvar dvojetážovej architektúry nesie postavu svätého Pavla a ikonografickú postavu Kristus – Salvator Mundi (Kristus – Spasiteľ sveta). Zavŕšením kazateľnice je socha triumfálne Zmŕtvychvstalého Krista ako základu kresťanstva. Kollmitz vytvoril iba architektúru kazateľnice; sochárske práce sú dielom Paula Unterbauma a dánskeho sochára Hansa Schmidta.
Okrem kazateľnice je pamiatkou na protestantské vlastníctvo kostola aj organ, ktorý v rokoch 1624 – 1630 vyhotovil na náklady mesta a bohatého levočského mešťana Fridricha Pobsta krakovský organár Hans Hummel. Umiestnil ho na o dva roky skôr v severnej lodi postavenú emporu. Skriňu organu zhotovil rovnako krakovský majster, stolár Andrej Hertel a sochár Hans Schmidt. V roku 1668 vznikla pri tejto organovej empore ďalšia empora, zv. obuvnícka.
K ďalším významným pamiatkam chrámového vybavenia patrí gotické kamenné pastofórium na ľavej stene presbytéria pod víťazným oblúkom z prvej polovice 15. storočia a gotická krstiteľnica z konca 14. storočia s reliéfnou ornamentikou, pochádzajúca z kovolejárskej dielne v Spišskej Novej Vsi.
Význam levočského farského chrámu.
Monumentálny farský Chrám svätého Jakuba svojou architektúrou reprezentuje vrcholné dielo gotického stavebného umenia na Slovensku. Jeho zrod môžeme dať do súvisu s veľkým umeleckým prúdom, ktorý sa do strednej Európy začal šíriť v 13. storočí. Architektúra stavby s cennými a výtvarne náročnými dielami sa stala vzorom pre mnohé sakrálne stavby na Spiši. Pozoruhodné a vzácne dielo Majstra Pavla v umeleckej harmónii dopĺňajú nástenné maľby, vytvorené pod vplyvom českej maľby z luxemburského obdobia ako aj diela, v ktorých možno badať vplyv nemeckej výtvarnej školy.
Vzhľadom na tieto skutočnosti sa Chrám svätého Jakuba v Levoči v apríli roku 1970 dostal do Zoznamu národných kultúrnych pamiatok SSR. Logicky tak doplnil už v roku 1961 v Zozname zapísané Dielo Majstra Pavla z Levoče. Tretí raz sa chrám, i keď iba okrajovo, uvádza v súvislosti so zápisom do Zoznamu NKP, keď doň bolo v roku 1991 zapísané dielo Jána Silašiho, vynikajúceho levočského barokového zlatníka, tvorcu veľkolepého súboru liturgických nádob z druhej polovice 18. storočia, vyzdobených emailovým a tepaným dekorom a vykladané drahokamami a českými granátmi. Niektoré z jeho prác sú súčasťou vybavenia Chrámu svätého Jakuba.

</doc>
<doc id="126262" url="https://sk.wikipedia.org/wiki?curid=126262" title="Kostol svätého Jakuba">
Kostol svätého Jakuba

Kostol svätého Jakuba môže byť: kostol zasvätený apoštolovi svätému Jakubovi Staršiemu
Slovensko.
Zdroj:
LACIKA, J. 2012. 1000 cirkevných pamiatok Slovenska. 1. vyd. Bratislava : Ikar, a. s., 2012. 399 s. ISBN 978-80-551-2852-8
PAMIATKY.SK. 2017. Register národných kultúrnych pamiatok (NKP) – tabuľkové zoznamy. https://www.pamiatky.sk/sk/page/register-nkp-tabulkove-zoznamy (2017-09-11)

</doc>
<doc id="126263" url="https://sk.wikipedia.org/wiki?curid=126263" title="Eduard II.">
Eduard II.



</doc>
<doc id="126274" url="https://sk.wikipedia.org/wiki?curid=126274" title="Cíger (priezvisko)">
Cíger (priezvisko)



</doc>
<doc id="126275" url="https://sk.wikipedia.org/wiki?curid=126275" title="Jozef Cíger">
Jozef Cíger



</doc>
<doc id="126278" url="https://sk.wikipedia.org/wiki?curid=126278" title="Giovanni Battista Donati">
Giovanni Battista Donati

Giovanni Battista Donati (* 16. december 1826, Pisa, Taliansko – † 20. september 1873, Florencia) bol taliansky astronóm, ktorý sa zaoberal hľadaním komét, ich pozorovaním a výpočtom dráh.
2. júna 1858 ako prvý pozoroval kométu, ktorá dostala formálne označenie C/1858 L1 a 1858 VI.

</doc>
<doc id="126282" url="https://sk.wikipedia.org/wiki?curid=126282" title="Sebaobrana Poľskej republiky">
Sebaobrana Poľskej republiky

Sebaobrana Poľskej republiky ( alebo len Samoobrona) je poľská politická strana založená v roku 1992 z rovnomennej odborovej organizácie. Založenie strany inicioval Andrzej Lepper, ktorý bol jej predsedom až do svojej tragickej smrti 5. augusta 2011. Do roku 2000 pôsobila pod názvom "Przymierze Samoobrona". Považuje sa za populistickú stranu. Organizovala protestné akcie, ktorých súčasťou bolo napríklad vysypávanie obilia na koľajnice alebo diaľnice.
Roku 2001 dostala od voličov 10% hlasov a v roku 2005 12%. Zo začiatku len ticho podporovala menšinovú vládu PiS, ale od konca apríla 2006 je vo vláde s PiS a Ligou poľských rodín. Získala 3 ministerstvá (poľnohospodárstvo, práce a sociálnych veci a budovania). Okrem ministra poľnohospodárstva sa Andrzej Lepper stal aj vicepremiérom. Pritom pred rokom 2006 bola Samoobrona vnímaná ako izolovaná strana.
Sebaobrana žiada väčšiu podporu poľnohospodárstva a zvyšovanie sociálnych výdajov. Peniaze chce získať predovšetkým zavedením dane z obratu, likvidáciou časti zbytočných agentúr a fondov, ktoré sú financované zo štátneho rozpočtu. Chce tiež znížiť finančné prostriedky určené na splácanie štátnych dlhov a uvoľniť bankové rezervy. Argumentuje tým, že „vo väčšine štátov EU verejný dlh prekračuje 60 % HDP a v niektorých krajinách (Taliansko, Belgicko) prekračuje 100 % HDP.“
Podľa Sebaobrany by hlavnými sektormi poľskej ekonomiky mali byť poľnohospodárstvo, stavebníctvo, malé a stredné podniky. Je proti veľkým zahraničným investíciám do Poľska. Bola proti vstupu Poľska do EÚ. Často sa pokladá za stranu, ktorá sa chce viac orientovať na Rusko. 
Je proti eutanázii, interrupciám, rovnej dani, legalizácii tzv. mäkkých drog, odluke cirkvi od štátu, registrácii homosexuálnych partnerstiev. Žiada obnovenie trestu smrti, okamžité stiahnutie poľských jednotiek z Iraku, zachovanie bezplatného vzdelania a zdravotníctva a zverejnenie aktov poľských komunistických tajných služieb.

</doc>
<doc id="126287" url="https://sk.wikipedia.org/wiki?curid=126287" title="Samoobrona">
Samoobrona



</doc>
<doc id="126289" url="https://sk.wikipedia.org/wiki?curid=126289" title="Právo a Spravodlivosť">
Právo a Spravodlivosť



</doc>
<doc id="126290" url="https://sk.wikipedia.org/wiki?curid=126290" title="Škoda 14TrM">
Škoda 14TrM

Škoda 14TrM je modernizovaná verzia česko-slovenského trolejbusu Škoda 14Tr. Vyrábaná bola v rokoch 19952004 spoločnosťou Škoda Ostrov.
Konštrukcia a rekonštruované prvky.
Rovnako ako voz 14Tr je 14TrM dvojnápravový trolejbus so samonosnou karosériou. Tá je zložená z jednotlivých oceľových prvkov, ktoré sú navzájom zvarené. Karoséria je oplechovaná, tepelne izolovaná a odhlučnená. V pravej bočnici sú umiestnené troje dvojkrídlové dvere.
Zvonka sa modernizácia dotkla len predného a zadného čela vozu. Do čiel boli iba namontované tabule informačného systému. Interiér bol modernizovaný kompletne. Boli napríklad použité sedačky nového typu, ktoré sú polstrované, alebo bola dosadená protišmyková podlaha. V elektrickej časti bola použitá výzbroj, ktorá zodpovedala výzbroji posledných sérií vozov 14Tr. Aj tu sa ale objavili niektoré inovované prvky (modernizovaný trakčný motor, ľahké laminátové zberače prúdu).
Od roku 2004 boli v Bratislave a Plzni modernizované staršie trolejbusy Škoda 14Tr dosadením novej vozovej skrine a náprav. Hoci ide fakticky o nové vozy, sú vozy vedené ako rekonštruované. V oboch mestách sú typovo označené ako 14TrM.
Niektorí prevádzkovatelia (Ostrava, Plzeň) označujú rekonštruované staršie vozy 14Tr ako 14TrM. Ostatní prevádzkovatelia podobné modernizované trolejbusy značia ako Škoda 14TrR.
Dodávky trolejbusov.
V rokoch 19952004 bolo vyrobených celkom 291 vozov Škoda 14TrM (počet vozov v tabuľke uvedenej nižšie dosahuje čísla 284). Výroba náhradných skríň prebiehala v rokoch 20042009.

</doc>
<doc id="126291" url="https://sk.wikipedia.org/wiki?curid=126291" title="Škoda 15TrM">
Škoda 15TrM

Škoda 15TrM je modernizovaná verzia česko-slovenského dvojčlánkového trolejbusu Škoda 15Tr. Táto verzia bola vyrábaná od roku 1995 do roku 2004, kedy bol výrobný závod Škody Ostrov uzavretý.
Konštrukcia a modernizované prvky.
Voz 15TrM sa od typu 15Tr príliš neodlišuje. Ide o trojnápravový trolejbus so samonosnou karosériou, ktorá sa skladá z dvoch článkov. Tie sú spojené kĺbom a krycím mechom. Mnoho dielov je zhodných so súčasne vyrábaným štandardným trolejbusom Škoda 14TrM, čo uľahčuje údržbu. V pravej bočnici sa nachádzajú štvoro dvojkrídlové skladacie dvere. V interiéri sú polstrované sedačky pre cestujúcich umiestnené priečne. Dva trakčné motory poháňajú strednú a zadnú nápravu.
Exteriér trolejbusu 15TrM doznal oproti vozu 15Tr len miernych zmien. Asi najväčšia úprava sa týkala dosadení nových čiel, ktoré už boli upravené pre dosadenie tabúľ informačného systému. Tieto pozmenené čela navrhol Ing. arch. Patrik Kotas. Interiér bol úplne modernizovaný: boli osadené nové polstrované sedačky, vozy sú vybavené protišmykovou podlahou, upravené bolo i stanovište vodiča. Rovnako boli použité niektoré modernizované prvky v elektrickej časti. Trolejbusy 15TrM sú napríklad vybavené modernejšími trakčnými motormi alebo odľahčenými laminátovými zberačmi.
Dodávky trolejbusov.
V rokoch 1995 až 2004 bolo vyrobených celkom 121 vozov Škoda 15Tr a jedna náhradná karoséria.

</doc>
<doc id="126292" url="https://sk.wikipedia.org/wiki?curid=126292" title="Maria Brontëová">
Maria Brontëová

Maria Brontëová (rodená Branwellová) (* 15. apríl 1783, Penzance, Spojené kráľovstvo – † 15. september 1821, Haworth, Spojené kráľovstvo) bola manželka reverenda Patricka Brontë a matka spisovateliek Charlotte, Emily Jane a Anne Brontëových, ako aj básnika a maliara Patricka Branwella Brontë.
Pôvod.
Maria sa narodila ako ôsme z jedenástich detí Thomasa Branwella a Anne Carneovej z Penzance v Cornwalle. Pochádzala z prosperujúcej obchodníckej rodiny s rozsiahlymi majetkami v meste. Rodina sa aktívne zapájala ako do obchodov, tak i do miestnej politiky, keď napr. v roku 1809 bol Mariin brat Benjamin mestským starostom. Branwellovci a Carneovci boli vedúcimi členmi Wesleyanskej metodistickej komunity v Penzance, a Branwellovci boli nápomocní aj pri stavbe budovy prvej mestskej Wesleyanskej modlitebne v roku 1814.
V rokoch 1808 – 1811 zomreli štyria členovia Mariinej rodiny (vrátane je otca a matky), čo spôsobilo rozpad jej najbližšej rodiny, a tak si začala hľadať prácu. Sestra jej otca, Jane Fennellová bola manželkou metodistického ministra Johna Fennella, ktorý bol v roku 1812 menovaný za riaditeľa novootvorenej školy "Woodhouse Grove School" v Rawdone, medzi Leedsom a Bradfordom v Yorkshire. Jane Fennellová pracovala v tejto škole ako gazdiná a pozvala svoju neter, aby jej pomáhala. V lete roku 1812 Maria Branwellová odcestovala do Yorkshire, aby tu začala nový život. 
Dvorenie a sobáš.
John Fennell a Patrick Brontë boli spoločne kaplánmi vo Wellingtone v Shropshire v roku 1808. V roku 1812 bol Patrick Brontë kaplánom v Hartsheade, 12 míľ od Rawdonu, a John Fennell pozval svojho bývalého kolegu na návštevu do "Woodhouse Grove School", aby si prezrel výučbu. Počas návštevy bol Patrick Brontë prestavený Marii Branwellovej, ktorá práve pricestovala, a po krátkom, no vytrvalom dvorení (Patrick Brontë prešiel pešo 24 míľ, aby mohol vziať Mariu na prechádzku) bol pár 29. decembra 1812 zosobášený neďalekom kostole "Guiseley Parish Church". Bol to dvojitý obrad, ktorý sa uskutočnil na základe špeciálnej licencie. Spoločný priateľ Johna Fennella a Patricka Brontë, reverend William Morgan z Bradfordu, bol zosobášený s Jane, dcérou Johna a Jane Fennellovcov. 
Počas dvojitého obradu Patrick Brontë posvätil manželský zväzok Williama Morgana a Jane Fennellovej, a potom William Morgan posvätil manželský zväzok Patricka Brontë a Marie Branwellovej. John Fennell tak vydal ako svoju dcéru, tak i svoju neter, ktoré si šli navzájom za družičky. V ten istý deň mali v Penzance svadbu aj spoločný bratranec a sesternica oboch neviest, Joseph a Charlotte Branwellovci. 
Vznik rodiny.
Mária mala ročný príjem 50 libier, čo bolo veľkou pomocou pre domácnosť Patricka Brontë, ktorý nemal žiaden iný príjem. Ich prvým domovom sa stal "Clough House" v Hightowne, neďaleko Hartsheadu, a tu sa tiež narodili ich prvé dve deti – v roku 1814 Maria a v roku 1815 Elizabeth. V roku 1815 sa Patrick Brontë presťahoval do väčšieho Thorntonu, 3 míle severne od Bradfordu, kde v dome na Market Street prišli na svet ďalšie štyri deti – v roku 1816 Charlotte, v roku 1817 jediný syn Patrick Branwell, v roku 1818 Emily Jane a v roku 1820 Anne. V roku 1820 sa rodina presťahovala do Haworthu, a počas roku sa u Marie rozvinula rakovina (pravdepodobne na maternici), a po 7 a pol mesiacoch bolestí a sužovania chorobou 15. septembra 1821 zomrela.
Osobnosť.
Maria bola milá, úprimná, otvorená, pobožná, inteligentná, dobre sčítaná a pohotovo chápajúca. Ľahko získavala priateľov a priateľstvá, ktoré Brontëovci získali v Thorntone, pretrvali až do konca ich života. Jej jediná existujúca literárna práca – okrem jej listov – je traktát "The Advantages of Poverty, In Religious Concerns", no nikdy nebola publikovaná.

</doc>
<doc id="126296" url="https://sk.wikipedia.org/wiki?curid=126296" title="Patrick Brontë">
Patrick Brontë

Patrick Brontë (* 17. marec, 1777, Drumballyroney, County Down, Írsko - † 7. jún, 1861, Haworth, Yorkshire, Spojené kráľovstvo) bol pôvodom írsky anglikánsky kňaz, kaplán a básnik, manžel Marie Brontëovej a otec spisovateliek Charlotty, Emily Jane a Anne Brontëových a básnika a maliara Patricka Branwella Brontëho.
Životopis.
Narodil sa ako prvé z desiatich detí Hugha Ó Proinntigha a Eleanor McCroryovej. Učil sa na niekoľkých miestach (za kováča, obchodníka s plátnom, za tkáča), kým sa v roku 1798 stal učiteľom a v roku 1802 sa presťahoval do Cambridge, kde študoval teológiu na "St. John's College", kde mu pôvodné meno "Ó Proinntigha" zapísali ako "Brontë". V roku 1806 získal titul bakalára a vymenovali ho za kaplána vo Wethersfielde v Essexe, kde ho vysvätili za diakona a v roku 1809 aj za kňaza. V roku 1809 sa stal asistentom kaplána vo Wellingtone v Shropshire a v roku 1810 publikoval svoju prvú báseň "Winter Evening Thoughts" v miestnych novinách, po ktorej nasledovala v roku 1811 zbierka moralistických básní "Cottage Poems". V nasledujúcom roku ho menovali skúšajúcim na Wesleyanskej akadémii vo Woodhouse Grove, neďaleko Guiseley, kde sa stretol s Mariou Branwellovou, s ktorou sa zosobášil 29. decembra 1812. Ich prvá dcéra Maria sa narodila v roku 1814 po presťahovaní do Hartsheadu v Yorkshire, a ich druhá dcéra, Elizabeth, sa narodila v roku 1815 po presťahovaní rodiny do Thorntonu. 
Tu sa narodili aj ostatné deti - v roku 1816 Charlotte, v roku 1817 jediný syn Patrick Branwell, v roku 1818 Emily Jane a v roku 1820 posledné dieťa, dcéra Anne. Patricka zvolili za doživotného kaplána v Haworthe v júni 1819 a v apríli 1820 sa presťahoval s rodinou na tunajšiu faru. Jeho švagriná Elizabeth Branwellová, ktorá žila s rodinou v Thorntone v roku 1815, prišla do jeho domácnosti v roku 1821, aby sa starala o deti a opatrovala vážne chorú manželku Mariu, ktorá bola v poslednom štádiu rakoviny. Rozhodla sa presťahovať k rodine natrvalo, aby vykonávala prácu Patrickovej gazdinej. Patrick sa postaral o stavbu nedeľnej školy v Haworthe, ktorú otvorili v roku 1832. Vyvinul aktivity, aby bola dedina zásobovaná čistou vodou, čo sa mu podarilo v roku 1856. Po smrti posledného dieťaťa, Charlotte, ktorá zomrela 9 mesiacov po svojej svadbe, spolupracoval s Elizabeth Gaskellovou na jej životopise a postaral sa o posmrtné vydanie Charlottinho románu "The Professor (Profesor)" v roku 1857, ktorý v skutočnosti napísala ako prvý. Charlottin manžel Arthur Bel Nicholls, ktorý bol Patrickovým kaplánom, zostal v jeho domácnosti až do Patrickovej smrti v roku 1861, keď sa vrátil do Írska. 

</doc>
<doc id="126297" url="https://sk.wikipedia.org/wiki?curid=126297" title="Mahátma Gándhí">
Mahátma Gándhí



</doc>
<doc id="126298" url="https://sk.wikipedia.org/wiki?curid=126298" title="Maria Branwellová">
Maria Branwellová



</doc>
<doc id="126302" url="https://sk.wikipedia.org/wiki?curid=126302" title="Univerzita Komenského v Bratislave, Fakulta matematiky, fyziky a informatiky">
Univerzita Komenského v Bratislave, Fakulta matematiky, fyziky a informatiky



</doc>
<doc id="126304" url="https://sk.wikipedia.org/wiki?curid=126304" title="Univerzita Komenského v Bratislave, Evanjelická bohoslovecká fakulta">
Univerzita Komenského v Bratislave, Evanjelická bohoslovecká fakulta



</doc>
<doc id="126305" url="https://sk.wikipedia.org/wiki?curid=126305" title="Univerzita Komenského v Bratislave, Fakulta managementu">
Univerzita Komenského v Bratislave, Fakulta managementu



</doc>
<doc id="126308" url="https://sk.wikipedia.org/wiki?curid=126308" title="Tatra K2P">
Tatra K2P

Tatra K2P je typ električkového vozidla, ktorý vznikol modernizáciou česko-slovenskej električky Tatra K2.
Dejiny.
Ďalším z typov, ktoré vznikli modernizáciou električiek, K2, je K2P. Po krachu spoločnosti ČKD, ktorá počas 90. rokov 20. storočia dodávala vo veľkom množstve elektrickú výbavy pre električkové modernizácie, boli dopravné podniky nútené hľadať v tejto oblasti náhradu. Tou sa stala výbava TV Progress od firmy Alstom, ktorá bola prvýkrát predstavená v roku 1999. Brno ako najväčší prevádzkovateľ vozidiel K2 v Česko-Slovensku, začalo tieto výbavy do svojich električiek K2 inštalovať počas roku 2000. Posledné modernizádie na typ K2P prebehli v roku 2002.
V roku 2004 prebehla rekonštrukcia na typ K2P ešte u dvoch ostravských vozidiel. Boli to posledné električky K2 v Ostrave, ktoré boli v pôvodnom stave, ostatné boli modernizované na typ Tatra K2G. Rekonštrukcia nebola vykonaná iba pri vozidle ev.č. 804, ktoré bolo zaradené do zbierky historických vozidiel.
Modernizácia.
Modernizácia sa veľmi blíži typu Tatra K2T. Celkovo bola opravená vozňová skriňa, nainštalovaný bol nový informačný systém pre cestujúcich, drobné zmeny prebehli v interiéroch. Najväčším rozdielom oproti K2T je elektrická výbava TV Progress a nový polopantograf.
Prevádzka.
Modernizácie na typ K2P prebiehali v rokoch 2000 až 2004.

</doc>
<doc id="126309" url="https://sk.wikipedia.org/wiki?curid=126309" title="K2P">
K2P



</doc>
<doc id="126310" url="https://sk.wikipedia.org/wiki?curid=126310" title="Tatra K2T">
Tatra K2T

Tatra K2T je typ električkového vozidla, ktorý vznikol modernizáciou česko-slovenskej električky Tatra K2.
Dejiny.
Po nástupe novej elektrickej výbavy TV14 od spoločnosti ČKD sa rozhodol dopravný podnik nainštalovať tento nový prvok aj do električiek K2. Štyri vozidlá boli v Ústredných dielňach opravené a pripravené na novú výbavu už v roku 1999. V dôsledku existenčných problémov dodávateľa sa výbavy v Brne objavili až nasledujúci rok, kedy boli do električiek nainštalované. Ďalšie vozidlá K2 boli už modernizované na typ Tatra K2P.
Modernizácia.
Vozové skrine električiek boli v ústredných dielňach kompletne opravené. Najväčšou zmenou oproti K2 je nahradenie nehospodárnej výbavy UA12 novou typu TV14 s IGBT tranzistormi. Ďalej bol v niektorých detailoch upravený interiér vozidiel a nainštalovaný informačný systém pre cestujúcich. Pantograf zostal pôvodný, pridaný bol iba elektrický sťahovač.
Prevádzka.
Modernizácie na typ K2T prebiehali v rokoch 1999 až 2000.

</doc>
<doc id="126311" url="https://sk.wikipedia.org/wiki?curid=126311" title="K2T">
K2T



</doc>
<doc id="126312" url="https://sk.wikipedia.org/wiki?curid=126312" title="Radim Hreha">
Radim Hreha

Radim Hreha (* 7. jún 1953, Kyjov) je český mediálny analytik a bývalý riaditeľ Slovenskej televízie (20062007). 
Životopis.
Radim Hreha má po rodičoch slovensko-český pôvod, narodil sa v moravskom Kyjove, v roku 1977 absolvoval Vysokú školu technickú v Košiciach. Je ženatý a má dve deti, manželka je sudkyňa Okresného súdu v Českom Krumlove.
Do roku 1983 bol vedúcim zásobovania v Hutných stavbách Košice, neskôr do roku 1988 bol vedúcim autoservisu. V období 1988 až 1994 pracoval ako riaditeľ závodu Drobný tovar v Košiciach a v rokoch 19971998 bol obchodným námestníkom riaditeľa pobočky Pragobanky. 
Od roku 1988 pracuje v mediálnej oblasti. Najskôr až do roku 2001 bol vrchným mediálnym analytikom spoločnosti CEPRA, servisnej spoločnosť českej televize Nova. 
V rokoch 20012006 bol riaditeľom a konateľom spoločnosti "Česká média". Od februára do júna 2006 bol riaditeľom sekretariátu generálneho riaditeľa Českej televízie. Externe prednáša na Vysokej škole J. A. Komenského v Prahe. 
Radima Hrehu zvolila Rada STV od 11. decembra 2006 za riaditeľa Slovenskej televízie. Už v januári 2007 Slovenská televízia zrušila vysielanie diskusnej relácie Pod lampou. Na základe nepredloženia strategických dokumentov a údajnému prehlbovaniu dlhu televízie ho rada televízie odovola z funkcie dňa 11. decembra 2007.
V roku 2008 sa uchádzal o pozíciu riaditeľa tlačovej agentúry ČTK. Hoci výberové konanie vyhral, bývalý riaditeľ Milan Stibral zobral späť svoju rezignáciu a Radim Hreha do funkcie nanstúpil.
Radim Hreha kandidoval v českých voľbách do Senátu, ktoré sa konali v roku 2016 za volebný obvod Český Krumlov. Hlavnými bodmi jeho programu bolo obmedzenie imigrácie a kritika verejnoprávných médii (Českej televízie a Českého rozhlasu). Vo volebnej kampani sa vyjadril slovami: "Veřejnoprávní média potřebují odtučňovací kúru. Jejich zpravodajství a publicistiku, dosud ovládané „pravdoláskovními“ bratrstvy, je třeba z gruntu provětrat a otevřít celému názorovému spektru."

</doc>
<doc id="126315" url="https://sk.wikipedia.org/wiki?curid=126315" title="Prímestská železnica">
Prímestská železnica



</doc>
<doc id="126316" url="https://sk.wikipedia.org/wiki?curid=126316" title="Bitka pri Azincourte">
Bitka pri Azincourte

Bitka pri Azincourte alebo pri Agincourte, bola bitka, ktorá sa odohrala 25. októbra 1415 (na sviatok sv. Krišpína) v severnom Francúzsku ako súčasť storočnej vojny. Bojujúcimi boli anglická armáda kráľa Henricha V. a armáda francúzskeho kráľa Karola VI. Tejto nevelil kráľ, ktorý bol vyhlásený za nespôsobilého, ale konetábl Karol z Albretu a viacerí poprední francúzski šľachtici armagnackej strany. Bitka je pozoruhodná použitím anglického luku, ktorý pomohol Angličanom kompenzovať ich nižšie počty. Bitku tiež zvečnil (a do istej miery zbeletrizoval) William Shakespeare ako hlavný bod jeho hry "Henrich V."
Vojenská výprava.
Henrich V. napadol Francúzsko z niekoľkých dôvodov. Jedným bolo posilnenie jeho pozície doma, druhým zlepšenie jeho financií nadobudnutím príjmov. Taktiež chcel zajať šľachticov buď kvôli výkupnému, alebo aby získal peniaze od francúzskeho kráľa výmenou za ich návrat.
Henrichova armáda v počte asi 12 000 mužov pristála v severnom Francúzsku 13. augusta 1415 a obkľúčila prístav Harfleur. Obliehanie trvalo dlhšie, ako sa predpokladalo. Mesto kapitulovalo 22. septembra a anglická armáda ho opustila až 8. októbra. Doba vojenského ťaženia spela ku koncu a anglická armáda utrpela mnoho strát na životoch kvôli chorobe. Henrich sa rozhodol presunúť väčšinu svojej armády (približne 6 000 mužov) do prístavu Calais, jedinej anglickej pevnosti v severnom Francúzsku, kde by mohla prezimovať. Počas obliehania prístavu Harfleur dokázali Francúzi zvolať veľkú armádu, ktorú Albret rozmiestnil šikovne medzi Harfleur a Calais, kopírujúc anglické manévre pozdĺž rieky Somme, a takto im zabraňoval dosiahnuť Calais bez hlavného stretnutia. Výsledkom bolo, že Albretovi sa podarilo donútiť Henricha k bitke, ktorej by sa bol anglický kráľ vzhľadom na stav svojej armády radšej vyhol. Angličania mali veľmi málo jedla, za dva a pol týždňa prešli 260 míľ, trpeli chorobami a stáli pred veľkým počtom skúsených, dobre vyzbrojených a obrnených Francúzov.
Ale katastrofálna porážka, ktorú Francúzi utrpeli v bitke Azincourte dovolila Henrichovi splniť všetky jeho ciele. Zmluvou z Troyes (1420) bol uznaný Francúzmi ako regent a dedič francúzskeho trónu. Toto bolo upevnené jeho svadbou s Katarínou z Valois, dcérou kráľa Karola VI. Francúzskeho trónu sa Henrich V. nedožil. Roku 1422, počas zabezpečovania svojej pozície proti francúzskej opozícii, zomrel na úplavicu vo veku 34 rokov, dva mesiace pred smrťou Karola VI. Jeho nástupcom sa stal jeho mladý syn Henrich VI. Počas jeho vlády boli Angličania vyhnaní z celého Francúzska (okrem Calais) francúzskymi armádami, inšpirovanými Janou z Arku, za vlády nového francúzskeho kráľa Karola VII.

</doc>
<doc id="126319" url="https://sk.wikipedia.org/wiki?curid=126319" title="Samuel Dežo Turčan">
Samuel Dežo Turčan

Samuel Dežo Turčan bol slovenský spisovateľ, autor vedeckej fantastiky. Bližšiu identitu autora sa nepodarilo odhaliť. 
Slováci v stratosfére.
Jediným vydaným dielom tohto autora je kniha "Slováci v stratosfére", ktorá vyšla vo vydavateľstve "Spolok smejúcich sa filozofov" v roku 1936 (1937).
V románe sa Slováci dostanú pomocou balóna na Mars, ktorý je rozdelený na mužskú a ženskú pologuľu. Komický dej autor strieda s obsiahlymi, takmer filozofickými úvahami o vývoji vesmíru a života v ňom.
V rámci slovenskej fantastiky i v rámci slovenskej literatúry (prinajmenšom dobovej) ide o dielo neobvykle odvážnym spôsobom podávajúce sexuálnu otázku. Jedna z hlavných protagonistiek zomrie v dôsledku vyčerpania z neprestajnej súlože. Insitným, na dobové pomery možno drsne až vulgárne pôsobiacim humorom, presýtené dielko je doplnené mystifikujúcimi fotografiami povrchu Marsu, jeho obyvateľov a členov odvážnej posádky.

</doc>
<doc id="126322" url="https://sk.wikipedia.org/wiki?curid=126322" title="Dežo Turčan">
Dežo Turčan



</doc>
<doc id="126326" url="https://sk.wikipedia.org/wiki?curid=126326" title="CRM">
CRM



</doc>
<doc id="126328" url="https://sk.wikipedia.org/wiki?curid=126328" title="Snoubording">
Snoubording

Snoubording ("pôv. pís." snowboarding) je zimný šport spočívajúci v spúšťaní sa po svahu na snouborde. Snoubord je široká krátka lyža, na ktorej sa stojí oboma nohami na zasneženom zvažujúcom sa teréne.
Dejiny.
Predchodcom snouboardu bol snurfer z roku 1965, ktorý vytvoril Sherman Poppen z "Michigan"u spojením dvoch lyží vedľa seba. Neskôr vznikol snowskate, ktorý pozostával zo skejtbordu, ktorý mal namiesto koliesok namontovanú krátku lyžu alebo dve.
Na prelome 60. a 70. rokov vyvinuli Američania Tom Sims a Jake Burton zo snurfu prvý snoubord.
V 80. rokoch vznikol v Európe zo snoubordingu poddruh swingboarding. Namiesto jednej dosky sa používali dve lyže spojené mechanizmom viazaní a kĺbov.

</doc>
<doc id="126347" url="https://sk.wikipedia.org/wiki?curid=126347" title="Trolejbusy Tatra">
Trolejbusy Tatra

Konštrukciou trolejbusov sa Tatra zaoberala už v roku 1930, kedy spracovala návrh trojnápravového trolejbusu, ako aj v roku 1937, kedy vznikol ideový návrh malého dvojnápravového trolejbusu dĺžky 6m. U obidvoch týchto návrhov sa uvažovalo s využitím karosérií vtedajších autobusov Tatra.
Tatra 86.
Prvým typom trolejbusu, ktorý sa u Tatry dostal do výroby, bol typ Tatra 86 (1936 – 1939). Tento trolejbus využíval niektoré podvozkové podskupiny vtedy rozšíreného nákladného automobilu Tatra 23, pritom sa však od ostatných trolejbusov tej doby odlišoval viacerými modernými konštrukčnými prvkami, z ktorých pre takýto typ vozidla najoriginálnejšia bola samonosná celokovová skriňová karoséria.
Tatra 86 bol trojnápravový trolejbus, poháňaný 4 trakčnými sériovými 4-pólovými motormi. Originálna pohonná jednotka bola navrhnutá u vsetínskej firmy Sousedík, ktorá navrhla napríklad aj technicky zaujímavo riešený pohon železničných vozidiel Slovenská strela. Každý zo štyroch motorov trolejbusu mal výkon 35 kW a pracoval s napájacím napätím 300 V. Motory boli cez gumené bloky uložené do karosérie a boli usporiadané tak, že každý motor poháňal cez samostatný hriadeľ a ozubené prevody jednu hnaciu polonápravu. Elektrické sériovo-paralelné zapojenie skupiny motorov tak nahradilo obvyklé mechanické nápravové diferenciály. Ďalšou výhodou takéhoto usporiadania bola priaznivá výška podlahy 580 mm, čo mohli oceniť hlavne cestujúci.
Ostatná elektrická výzbroj trolejbusu pochádzala od firmy Siemens. Prvý prototyp používal silnoprúdový riadiaci kontrolér Siemens, pomocou ktorého sa cez vradené odpory ovládali hnacie motory náprav. U ďalších vozidiel bol tento kontrolér nahradený nepriamym stýkačovým ovládaním systému ČKD, ktorý vykazoval vyššiu životnosť kontaktov a mal aj jednoduchšiu obsluhu.
Vozidlo bolo vybavené aj vlastným nízkonapäťovým rozvodom 24 V, používaným pre napájanie pomocných zariadení.
Maximálna rýchlosť trolejbusu T-86 bola 45 km/h a pri pohotovostnej hmotnosti bola prepravná kapacita 75 osôb, z čoho bolo 35 miest na sedenie.
Tieto trolejbusy jazdili v Prahe a neskôr boli presunuté do Pardubíc, kde bol posledný vyradený z prevádzky až v roku 1958.
Tatra 400.
Ďalším typom trolejbusov bol po vojne vyrábaný typ Tatra 400 (1948-1954), ktorý možno označiť vďaka vyváženému dizajnu za jeden z najkrajších trolejbusov vôbec. 
Trolejbus vynikal štíhlou dlhou stavbou a hlavne v prvých dvoch sériách charakteristickým krémovo-červeným lakovaním, zvýrazňujúcim tvar karosérie, ako aj dobré dynamické vlastnosti. Trolejbusy tretej série prevádzkované v Bratislave, mali neskôr (po prelakovaní) menej elegantný farebný náter, ktorý bol horizontálne členený, kde spodná časť bola červená, horná časť krémová. Prototyp IV série mal - vzhľadom na svoje prevádzkovanie v Prahe - farebné lakovanie podobné, ako u prvých dvoch sérií.
Tieto trolejbusy už využívali podvozok s centrálnou nosnou rúrou a s výkyvnými polonápravami, odpruženými poleliptickými listovými pružinami. U prototypu IV série boli zadné listové pružiny zdvojené a doplnené teleskopickými tlmičmi. Nosnou súčasťou podvozku bol aj na centrálnu rúru prírubami uchytený trakčný motor, v prednej časti bolo na rúru montované dynamo 24 V, ktoré zásobovalo pomocné zariadenia. Za poslednou nápravou bol umiestnený trojvalcový kompresor poháňaný samostatným elektromotorom. Podvozok využívajúci diely nákladného vozidla Tatra 111 vyrábala Tatra Kopřivnice, celokovová oceľová karoséria sa vyrábala v závode Tatra Smíchov, kde sa trolejbusy aj kompletovali. V prednej časti boli dvojkrídlové dvere, v strede a vzadu štvorkrídlové. Dĺžka trolejbusu bola 11,3 m.
Motory ČKD u prvých dvoch sérií boli vo vyhotovení ako kompaudné, s výkonom 120 kW a pracovali s napájacím napätím 600 V. Vozidlá s nimi dosahovali max. rýchlosť 50 km/h pri hmotnosti 10 500 kg. Trolejbus mal 80 miest, z toho 26 pre sediacich pasažierov. 
U vozov III série bol ako zdroj pohonu použitý nový kompaudný sériovo zapojený dvojmotor ČKD so vzájomným mechanickým prepojením a s výkonom 2x65 kW pri napájacom napätí 300 V. Tieto trolejbusy dosahovali pri hmotnosti 10 700kg rýchlosť až 60 km/h pri veľmi dobrých dynamických, aj trakčných parametroch.
Podvozok bol montovaný v Kopřivnici a výrobu karoséria, ako aj montáž vozidiel, zabezpečovala Tatra Smíchov. Elektrickú výzbroj vozidiel dodala opäť ČKD Praha.
V prednej časti vozidla boli pod dvojdielnymi dvierkami umiestnené rozvádzače s elektromagneticky ovládanými stýkačmi a relé, ako aj riadiaci kontrolér.
Trolejbusy tohto typu boli nasadené v Českých Budějoviciach, Moste a Prahe – (séria II), resp. v Bratislave, Litvínove, Moste, Ostrave a Prahe – (séria III) a spoľahlivo tu jazdili dlhé roky. Posledné z nich boli z prevádzky vyradené v roku 1968 (II), až 1972 (III).
Tatra 401, 402, 403.
Posledným z trolejbusov konštrukčne navrhnutých v Tatre bol rad trolejbusov Tatra 401, Tatra 402 a Tatra 403 (1955), z ktorých sa však do štádia realizovaného jediného prototypu dostal iba základný typ T-401, dokončený a do skúšok nasadený v roku 1958.
Trolejbus T-401 mal opäť samonosnú oceľovú karosériu vtedy moderného a určite odvážneho dizajnu, ktorý však dnes hlavne svojou prednou časťou s vysokými panoramatickými sklami a nad nimi pretiahnutou strechou pripomína trocha električky.
T-401 mal tiež tri nápravy, tentoraz to však boli pre Tatru netypické tuhé nápravy so samostatným odpružením každej z náprav dvomi pármi listových pružín, doplnených pákovými tlmičmi. Toto pomerne mäkké odpruženie dostalo označenie Duo-Flex.
Celková hmotnosť trolejbusu bola 11 345 kg a pri plnej kapacite 79 osôb, z čoho mohlo byť 26 sediacich, bol schopný dosiahnuť rýchlosť až 70 km/h, čo bolo umožnené aj vďaka štyrom sériovým hnacím motorom o výkone 4x35 kW pri napájacom napätí 300 V. Každý motor poháňal jedno koleso zadných náprav, takže pri sériovo-paralelnom elektrickom prepojení motorov trolejbus nepotreboval diferenciály. Tatra sa tak pri celkovom konštrukčnom návrhu vrátila k originálnemu riešeniu použitému už u trolejbusu T-86.
Pre neskoršiu výrobu sa perspektívne uvažovalo o použití motorov o výkone až 4x45 kW, čo by sa využilo hlavne asi u trolejbusu T-402, ktorý bol navrhnutý ako kĺbový štvornápravový, o celkovej dĺžke 18 m, s kapacitou až 125 cestujúcich, a celkovou hmotnosťou 14 100 kg.
Posledným z radu navrhovaných trolejbusov bol návrh dvojnápravového trolejbusu T-403, ktorý mal pri dĺžke 10,14 m a plánovanej celkovej hmotnosti 8 030 kg maximálnu rýchlosť 45 km/h pri pohone motormi 2x35 kW s napájacím napätím 300 V. Kapacita bola 58 cestujúcich s 37 miestami na sedenie.
Trolejbus T-401 bol nasadený do prevádzky v Prahe, ako skúšobné vozidlo bol však pomerne skoro vyradený - už v roku 1961. Dnes patrí k cenným exponátom Múzea mestskej hromadnej dopravy v Brne.

</doc>
<doc id="126353" url="https://sk.wikipedia.org/wiki?curid=126353" title="Skinheads">
Skinheads



</doc>
<doc id="126359" url="https://sk.wikipedia.org/wiki?curid=126359" title="Číselná os">
Číselná os



</doc>
<doc id="126360" url="https://sk.wikipedia.org/wiki?curid=126360" title="Gaussova rovina">
Gaussova rovina



</doc>
<doc id="126361" url="https://sk.wikipedia.org/wiki?curid=126361" title="Rovina komplexných čísiel">
Rovina komplexných čísiel

Rovina komplexných čísiel (iné názvy: komplexná rovina, Gaussova rovina, číselná rovina) je rovina s pravouhlou sústavou súradníc ("x" a "y"), v ktorej zobrazujeme komplexné čísla tak, že každému bodu roviny je priradené komplexné číslo "a" + "b"i a naopak, pričom "a" je konkrétna hodnota "x", "b" je konkrétna hodnota "y" ("a", "b" sú reálne čísla) a i je imaginárna jednotka.
Os "x" Gaussovej roviny sa nazýva reálna os, os "y" imaginárna os.
Znázorňovanie komplexných čísel do komplexnej roviny zaviedol nemecký matematik Carl Friedrich Gauss.

</doc>
<doc id="126362" url="https://sk.wikipedia.org/wiki?curid=126362" title="Reálna os">
Reálna os

Reálna os je os "x" v Gaussovej rovine. 
Ak komplexné číslo definujeme ako "a" + "b"i, tak na reálnu os nanášame hodnotu "a". Pre reálne čísla, teda ak "b" = 0, je reálna os jednoducho osou, na ktorej sú zobrazené reálne čísla zoradené podľa veľkosti, a potom ju nazývame jednoducho číselná os. 

</doc>
<doc id="126363" url="https://sk.wikipedia.org/wiki?curid=126363" title="Imaginárne číslo">
Imaginárne číslo

Imaginárne čísla sú všetky komplexné čísla, ktorých imaginárna časť nie je nulová (čiže ktoré nie sú reálne čísla). Sú to teda všetky čísla v komplexnej rovine, ktoré neležia na reálnej osi.

</doc>
<doc id="126364" url="https://sk.wikipedia.org/wiki?curid=126364" title="Imaginárne čísla">
Imaginárne čísla



</doc>
<doc id="126365" url="https://sk.wikipedia.org/wiki?curid=126365" title="Komplexné čísla">
Komplexné čísla



</doc>
<doc id="126366" url="https://sk.wikipedia.org/wiki?curid=126366" title="Komplexná rovina">
Komplexná rovina



</doc>
<doc id="126369" url="https://sk.wikipedia.org/wiki?curid=126369" title="DCTV">
DCTV



</doc>
<doc id="126370" url="https://sk.wikipedia.org/wiki?curid=126370" title="Úvaha (myšlienkový postup)">
Úvaha (myšlienkový postup)

Úvaha je myšlienkový postup zameraný na porovnávanie a hodnotenie dôvodov pre zaujatie stanoviska, uvažovanie, premyšľanie, rozmýšľanie.

</doc>
<doc id="126371" url="https://sk.wikipedia.org/wiki?curid=126371" title="Úvaha (slovesný druh)">
Úvaha (slovesný druh)

Úvaha je slovesný druh, v ktorom autor na základe rozboru a hodnotenia faktov vyslovuje vlastné názory na vec, v ktorom osvetľuje nejakú už známu vec z nového hľadiska.
Možnosť použitia rečníckej otázky. Otázky na, ktorú neočakávame odpoveď.

</doc>
<doc id="126373" url="https://sk.wikipedia.org/wiki?curid=126373" title="Dialekt">
Dialekt



</doc>
<doc id="126374" url="https://sk.wikipedia.org/wiki?curid=126374" title="Jana Eyrová">
Jana Eyrová

Jane Eyrová je najznámejšie dielo (román) anglickej spisovateľky Charlotte Brontëovej, ktoré vydala v roku 1847 pod pseudonymom "Currer Bell".
"Jane Eyrová" je román vo forme ja-rozprávania hlavnou postavou. Hlavnou hrdinkou je malá, nie práve krásna, ale inteligentná a čestná anglická sirota. Dej románu prechádza piatimi rôznymi obdobiami: Janino detstvo v dome Gateshead, kde jej život strpčujú teta a jej rozmaznané deti; jej pobyt a vzdelávanie v Lowoodskej dievčenskej škole (škola pre chudobné dievčatá a siroty), kde získava priateľov, ale trpí nedostatkom - či už stravy alebo príjemného prostredia; jej pôsobenie ako opatrovateľky v sídle Thornfield Hall, kde sa zaľúbi do svojho zamestnávateľa a majiteľa domu Edwarda Rochestera; obdobie strávené s rodinou Riversovcov v Moor House a Mortone, kde ju jej chladný bratranec – kňaz požiada o ruku; a jej opätovné stretnutie a manželstvo s milovaným Rochesterom. Čiastočne autobiografický román je plný spoločenskej kritiky a pochmúrnych gotických prvkov.
Román "Jane Eyrová" je rozdelený na 38 kapitol; väčšina jeho vydaní má rozsah viac ako 400 strán. Originál bol publikovaný v troch častiach, zahrňujúcich kapitoly 1 – 15, 16 – 26, 27 – 38. Prvé vydanie bolo ihneď rozpredané. Ľudia boli nadšení ohnivosťou mladej vychovávateľky a genialitou neznámeho spisovateľa. Román je na vtedajšie pomery veľmi pokrokový, pretože nekopíruje len zásady romantizmu, ale miešajú sa v ňom aj nové, realistické prvky a motívy.
V roku 1997 vydala britská spisovateľka Hilary Baileyová román "Mrs Rochester (Pani Rochesterová)", ktorý je voľným pokračovaním románu "Jane Eyrová".
Dej.
Román začína v dome Gateshead Hall, kde 10-ročná sirota menom Jane Eyrová žije spolu s rodinou svojho uja. Ujo, priezviskom Reed, zomrel krátko po tom, čo Jane adoptoval. Jeho žena, pani Sarah Reedová, a jej tri deti (John, Eliza a Georgiana) sa k Jane správajú kruto, zanedbávajú ju a urážajú. Neznášajú ju kvôli jej nepeknému výzoru a tichej, no prudkej povahe. V úvode románu mladý John Reed tyranizuje brániacu sa Jane s neobvyklým násilím. Jane obvinia z toho, že Johna napadla, a pani Reedová prikáže dvom slúžkam, aby ju zamkli na poschodí v „červenej izbe“, nepoužívanej izbe, kde pán Reed zomrel. Ten večer, stále zamknutá, Jane vidí na stene svetlo a spanikári, mysliac si, že prišiel duch jej uja. Jej krik zobudí dom, ale pani Reedová ju len znova zamkne na ešte dlhšiu dobu. Vtedy Jane omdlie a vynesú ju z izby. Pán Lloyd, lekárnik, prichádza do Gatesheadu a navrhne pani Reedovej, aby Jane poslala do školy.
Pán Brocklehurst je chladný, krutý, upätý a veľmi pokrytecký duchovný, ktorý vedie bezplatnú dobročinnú školu menom Lowoodska Inštitúcia. Prijme Jane za žiačku do svojej školy, ale jej budúcnosť tam nevyzerá sľubne; pani Reedová totiž požiada pána Brocklehursta, aby varoval učiteľov, že Jane je klamárka. Po Brocklehurstovom odchode Jane pani Reedovej do očí vykričí, ako nenávidí celú Reedovskú rodinu. Pani Reedová, taká šokovaná, že je ledva schopná odpovedať, rýchlo opúšťa miestnosť.
Spočiatku sa Jane zdá život v Lowoode hrozný. Slečna Maria Templová, mladá dozorkyňa, je milá a priateľská, ale iná učiteľka, slečna Scatcherdová, je neprívetivá a hrubá. Pán Brocklehurst na inšpekcii v škole prikáže Jane postaviť sa na stupienok pred celou školou za trest, že rozbila tabuľku. Potom vyhlási: „...toto dievča, toto dieťa, narodené v kresťanskej krajine, je horšie, než ktorýkoľvek malý pohan – toto dievča je – luhárka!“
Neskôr v ten deň slečna Templová dovolí Jane, aby povedala niečo na svoju obranu. Po tom, čo jej Jane všetko vyrozpráva, slečna Templová napíše pánovi Lloydovi. Jeho odpoveď sa zhoduje s Janinou, a tak je verejne očistená od obvinenia pána Brocklehursta.
Aj keď rodina pána Brocklehursta žije pohodlným životom v luxuse, on sám káže ostatným život v skromnosti a chudobe. Kvôli tomu musia 80 žiačkam Lowoodu stačiť studené izby, nedostatočné porcie jedla a tenké, jednoduché a nepohodlné šaty, zatiaľ čo jeho rodina žije v prepychu. Aj kvôli neprimeraným podmienkam veľa dievčat ochorie na týfus, ktorý sa v škole rozšíri.
Jane zaujme jedna žiačka, Helen Burnsová, ktorá prijíma krutosť slečny Scatcherdovej a nedostatky školy s pasívnou dôstojnosťou, uplatňujúc kresťanské učenie o nastavení druhého líca. Jane obdivuje jemnú Helen a má ju rada, stanú sa z nich dobré priateľky, ale Jane nedokáže napodobniť jej správanie. Kým zúri týfusová epidémia, Helen zomiera na suchoty (tuberkulózu) Jane v náručí.
Počas epidémie týfusu zomrie v Lowoode priveľa dievčat a zanedbávanie a nečestnosť pána Brocklehursta sa dostanú na verejnosť. Niekoľko bohatých a ochotných ľudí prispeje na výstavbu novej školskej budovy v zdravšom prostredí. Zavedú sa nové pravidlá, zlepší sa aj kvalita stravy a oblečenia. Aj keď pán Brocklehurst nemôže byť kvôli svojmu majetku a rodinným známostiam prehliadaný, do funkcie pokladníka a inšpektora sú prijatí noví ľudia, vďaka čomu sa pomery v škole radikálne zlepšia.
Dej pokračuje o 8 rokov neskôr. Jane už druhý rok učí v Lowoode, no stále túži po lepšej budúcnosti. Podá si inzerát na miesto vychovávateľky a prijme ju pani Alice Fairfaxová, správkyňa starodávneho panstva Thornfield, aby učila trochu rozmaznané, no milé francúzske dievčatko Adèle Varensovú. Niekoľko mesiacov po príchode do Thornfieldu Jane na prechádzke pomôže neznámemu jazdcovi, ktorý si vytkol členok, keď sa jeho kôň pošmykol na zľadovatenej ceste, vysadnúť na koňa a on zisťuje, kde Jane býva, a to bez toho, aby prezradil vlastnú identitu. Po návrate do Thornfieldu sa Jane dozvie, že to je jej zamestnávateľ, pán Edward Rochester, nepekný, náladový, no obdivuhodný, vášnivý, byronovský a charizmatický džentlmen takmer o 20 rokov starší od nej. Adèle je jeho zverenkyňa, ktorá mu zostala z predchádzajúceho románika s francúzskou baletkou. Pán Rochester sa jej ujal, ale je si plne vedomý, že Adèle nie je jeho dcérou, pretože vie, že Céline Varensová mala množstvo afér.
Zdá sa, že Jane Rochestera zaujala. Opakovane ju volá k sebe a rozpráva sa s ňou. Jane je v Thornfielde šťastná, ale čoskoro jej niekoľko udalostí toto nové šťastie zakalí – zvláštny smiech na chodbách, takmer osudný požiar, pri ktorom zachráni pána domu, a útok na pánovho hosťa, pána Richarda Masona.
V jednu noc má Jane predtuchu a ďalší deň sa dozvedá, že pani Reedová po tom, čo jej zhýralý a zadlžený syn John spáchal samovraždu, dostala infarkt a chce Jane vidieť. Vracia sa preto do Gatesheadu a zdrží sa tam viac ako mesiac, kým často až nepríčetná pani Reedová leží na smrteľnej posteli. Aj keď rázne odmieta Janine snahy o uzmierenie, odovzdá jej list, ktorý predtým úmyselne zatajila. List napísal Janin strýko, John Eyre, a oznamuje v ňom svoj zámer prenechať jej po smrti všetok svoj majetok.
Asi dva týždne po návrate do Thornfieldu sa Jane po mesiacoch ukrývania svojich citov vášnivo prizná k láske k Edwardovi, ktorý ju na to požiada o ruku. Po mesiaci tohto vzťahu však Janine obavy vzrastú, keď sa v noci vkradne do jej izby čudná, divoko vyzerajúca žena a roztrhá jej svadobný závoj.
Aj napriek tomu sa všetko pripravuje na svadbu. No počas obradu sa zrazu v kostole objaví ten záhadný pán Mason s právnikom a vyhlási, že Rochester sa nemôže oženiť, pretože jeho prvá manželka stále žije. Rochester to trpko a sarkasticky prizná a vysvetľuje, že jeho žena je šialená a nebezpečná, a preto ju drží v podkroví, kde sa o ňu stará Grace Poolová. Lenže Grace Poolová nadmerne popíja gin, vďaka čomu sa šialenej žene občas podarí ujsť. Práve táto Rochesterova bláznivá manželka je zodpovedná za čudné udalosti v Thornfielde. Rochester sa takmer dopustil bigamie a tento fakt pred Jane zatajil. Svadba je zrušená a Jane to zlomí srdce.
Rochester potom žiada Jane, aby s ním ušla do južného Francúzska, kde budú žiť ako manželia, aj keď sa nemôžu vziať. Jane ho stále miluje, no odmieta porušiť Bohom dané mravné zásady a princípy, v ktoré po celý doterajší život verila. Aj keď miluje Rochestera viac než čokoľvek iné, rozhodne sa ujsť.
Uprostred noci sa Jane vykradne z Thornfieldu a nasadne na koč smerujúci ďaleko na sever Anglicka. Keď sa jej minú všetky peniaze, spáva vonku na pustinách a neochotne žobre o jedlo. V jednu noc, premrznutá a vyhladovaná, prichádza k domu Moor House (alebo Marsh End) a prosí o pomoc. St. John Rivers, mladý kňaz, ktorý v dome žije, ju prijme po tom, čo ju jeho slúžka odmietne vpustiť do domu. Tu sa o Jane starajú St. Johnove sestry Diana a Mary, ktoré s potešením sledujú, ako sa zotavuje.
Jane, ktorá sa predstaví pod falošným priezviskom Elliotová, sa rýchlo zotavuje. St. John jej nájde prácu učiteľky v dievčenskej škole v priľahlej dedinke Morton.
St. John a Jane sa na prechádzke stretnú s Rosamond Oliverovou, ktorá sa s nimi chvíľu rozpráva. Neskôr, keď sa Jane snaží odhaliť jeho city k slečne Oliverovej, St. John sa jej zdôverí, že Rosamond miluje, no váha ju požiadať o ruku, pretože verí, že ona si zaslúži niečo lepšie než život zasvätený náboženstvu, ktorý sám plánuje.
St. Johnov prejav citov kontrastuje s jeho zvyčajným chladným správaním, pretože vždy premýšľa, čo by mal urobiť, a čo cíti, že by bolo najlepšie. Nepočúva však svoje srdce, na rozdiel od Jane, ktorá vždy nasleduje svoje city.
Jedného dňa St. John oznámi Jane, že pozná jej skutočnú identitu a že jej strýko, John Eyre, zomrel a zanechal jej 20 000 £. Jane sa k svojmu menu, ale potom sa zaujíma, ako St. John prišiel k informáciám o jej dedičstve. Vyjde najavo, že John Eyre je v skutočnosti aj jeho ujom, ktorý odoprel Riversovcom podiel na svojom majetku. Jane je teda sesternica St. Johna, Diany a Mary. Jane, ohromená tým, že má príbuzných, a vyhliadkou na toľko peňazí je presvedčená o tom, že je nespravodlivé, aby si všetko nechala sama, a rozhodne sa podeliť o dedičstvo s Riversovcami.
St. John plánuje odcestovať do Indie a zasvätiť svoj život práci misionára. Požiada Jane, aby ho sprevádzala ako jeho manželka. Jane je ochotná ísť do Indie, ale odmieta sa zaňho vydať, pretože ho nemiluje a on ju tiež nie. St. John aj naďalej tlačí na Jane, aby si ho vzala, a jeho silná osobnosť spôsobí to, že sa pomaly poddáva. Ale v osudnej chvíli Jane začuje v diaľke Rochesterov hlas, ktorý volá jej meno, a to ju navždy vymaní zo St. Johnovho vplyvu. Predtým, než navždy odíde so St. Johnom do Indie, musí zistiť, či je pán Rochester v poriadku.
Na druhý deň Jane nasadne do koča smerujúceho k Thornfieldu. Ale na mieste, kde kedysi stálo honosné sídlo, už ležia len obhorené ruiny. Hostinský Jane prezradí, že Rochesterova šialená žena podpálila dom a sama skočila zo strechy. Rochester zachránil služobníctvo z horiaceho sídla, no pri snahe dostať svoju ženu zo strechy horiaceho domu prišiel o ruku a zrak. Teraz žije v osamelom panskom dome zvanom Ferndean. Po príchode do Ferndeanu sa Jane opäť stretáva s Rochesterom. Ten sa spočiatku obáva, že sa Jane nebude chcieť vydať za slepého mrzáka, a Jane sa bojí, že si ju už nebude chcieť vziať. No keď obaja vyslovia svoje city a pán Rochester ju opäť požiada o ruku, Jane bez váhania prijíma.
Rochesterovi sa časom jedno oko uzdraví, a tak uvidí svojho prvorodeného syna, a po dlhom čase odlúčenia a trápenia s Jane a svojimi starými služobníkmi spolu šťastne žijú až do smrti.

</doc>
<doc id="126385" url="https://sk.wikipedia.org/wiki?curid=126385" title="Chemická energia">
Chemická energia

Chemická energia je energia viazaná v stavbe molekúl jednotlivých látok. Poznáme asi 100 chemických prvkov, ktorých atómy sú spojené chemickými väzbami. Počas chemických reakcií dochádza k uvoľneniu energie. Týmito zmenami sa zaoberá termochémia.
Palivá.
Látky ktoré reagujú so vzduchom sa okysličujú. Horením kyslíka a uhlia, ktoré obsahuje uhlík, vzniká oxid uhličitý CO2 a teplo.
Fotosyntéza.
Opačný proces, pri ktorom rastliny pohlcujú oxid uhličitý CO2, vodu a vzniknuty uhlík C viažu v stenách rastlín. Rastliny sa tak zúčastňujú na kolobehu putovania uhlíka C v prírode.
Chémia a elektromagnetizmus.
Spaľovanie a fotosyntéza sú protichodné reakcie. Pri fotosyntéze, slnečné žiarenie - elektromagnetické žiarenie vhodného frekvenčného rozsahu - dodáva energiu chemickým reakciám ktorými sa zaoberá fotochémia. 
Elektrochémia.
Pôsobením elektrickej energie v roztokoch sú rozkladané chemické zlúčeniny - elektrolýza, alebo opačne môže byť chemická energia ukladaná v elektrochemických článkoch.
Životné procesy.
Biochémia skúma chemické látky a chemické procesy v živých organizmoch. Tieto procesy sú zložité, citlivé a premenlivé. Metabolizmus zahŕňa premenu stravy na energiu. V genetike stavba DNA v bunkách.
Rádioaktívne žiarenie.
Každý chemický prvok je charakterizovaný počtom protónov vo vnútri jadra a štruktúrou elektrónových obalov. Jadro môže obsahovať určité množstvo neutrónov, čím sa mení hmotnosť jadra, vznikajú rozličné izotopy jedného a toho istého prvku. Izotopy sa rozpadajú a vyžarujú rádioaktívne žiarenie. Rozlišujeme ich podľa hmotnostného čísla, napr. najbežnejší izotop uhlíka 12C, alebo 14C.
Štiepenie.
Niektoré ťažké prvky sa rozkladajú nielen rádioaktívnym rozpadom ale aj štiepením. 
Štiepenie sa využíva napr. v jadrovej elektrárni. 
Do jadra niektorých štiepnych materiálov – izotopov uránu 235U alebo plutónia 239Pu, narazí neutrón a rozloží jadro na dve rovnaké časti s hmotnostným číslom 120 a na neutróny s obrovským množstvom energie.

</doc>
<doc id="126387" url="https://sk.wikipedia.org/wiki?curid=126387" title="Alexandre Dumas starší">
Alexandre Dumas starší

Alexandre Dumas starší, vlastným menom Thomas Alexandre Davy de La Pailleterie (* 24. júl 1802, Villers-Cotterêts, Francúzske kráľovstvo – † 5. december 1870, Puys, Seine-Maritime, Francúzske cisárstvo) bol francúzsky spisovateľ, prozaik a dramatik obdobia romantizmu. Bol synom generála a vnukom francúzskeho markíza a kreolky z francúzskej kolónie Santo Domingo (dnes Haiti). Preslávil sa najmä dobrodružnými historickými románmi. Veľa jeho diel viacnásobne dostalo filmovú podobu. Úspešný románopisec a dramatik bol v kruhoch parížskej bohémy povestný svojou telesnou silou a bujnou povahou. Tieto povahové črty sa odrazili v jeho viacerých obľúbených literárnych postavách (silácke kúsky Porthosa a i.).
Život.
Mladosť.
Narodil sa v rodine napoleonského generála Thomasa-Alexandre Dumasa a Marie-Louise Élisabeth Labouretovej vo francúzskej dedinke Villers-Cotterêts v departemente Aisne. Generál Dumas sa preslávil svojimi vojenskými činmi, ale ku koncu kariéry upadol do nemilosti a s ním aj celá jeho rodina. Malý Alexandre mal štyri roky, keď otec zomrel a vychovávala ho matka. Kým žil jeho starý otec z matkinej strany, podporoval ich finančne, ale po jeho smrti to mali ťažké. Jeho matka sa mu snažila dať dobré vzdelanie. Čítal však všetky knihy, ktoré sa mu dostali do rúk a práve vtedy sa zrodila jeho láska k dráme. V dvadsiatich dvoch rokoch sa rozhodol, že odíde do Paríža, pretože práve tam chcel urobiť kariéru. Našiel si tam prácu a robil pisára v Palais Royal pre vojvodu Orléanskeho. Kým cez deň pracoval, po večeroch písal svoje prvé drámy. Vtedy stretol krajčírku Catherine Labayovú, a v roku 1824 sa mu narodil syn Alexandre Dumas mladší.
Zrelosť.
Prvé výraznejšie úspechy získal ako dramatik hrou "Henrich III. a jeho dvor". Už tu sa prejavuje jeho sklon k výberu historických tém, ktoré dokáže mimoriadne pútavým spôsobom teatralizovať. Úspech ho povzbudil a písal ďalšie divadelné hry, ale prvý veľký úspech sa dostavil s drámou "Antony" (1831) o mladom rebelovi a hra sa dočkala mnohých repríz. Ďalšou úspešnou hrou bola "Nesleská veža" ("La Tour de Nesle", 1832) s námetom zo stredoveku, ktorú napísal spoločne s Frédéricom Gaillardetom (1808 – 1882). Dumas bol známy tým, že vedel upraviť zle napísané hry a urobiť z nich úspešné. Mnohí autori ho požiadali, aby sa pozrel na ich hru a upravil ju a tak sa stalo, že Dumas je spoluautorom mnohých divadelných hier. Na divadelných plagátoch sa však kvôli divákom uvádzalo buď len jeho meno, aby hra mala úspech, lebo Dumas už bol veľmi populárny, alebo meno spoluautora bolo uvedené malými písmenami a vždy ako druhé.
Alexandre Dumas v roku 1839 stretol profesora histórie "Augusta Maqueta". Spoločne napísali takmer všetky slávne Dumasove romány. V roku 1857 sa rozišli, kvôli nevyplateným autorským podielom za knihy pre Maqueta. Oficiálne sa totiž podpisoval pod diela iba Dumas, lebo Maquet súhlasil, že bude v úzadí, ale finančne sa mali rozdeliť vždy na polovicu. 
Táto „továreň na literatúru“ vytvorila obrovské množstvo románov, drám, komédií, cestopisov a Dumasových pamätí. Dumas by tak či tak nemal šancu všetky tie knihy napísať úplne sám. Niekedy načrtol dejovú líniu Dumas, inokedy prišiel s nápadom Maquet. Dumas mal často veľmi plodné chvíle, kedy napísal niekoľko kapitol naraz a Maquetovi iba posielal odkazy, čo ešte potrebuje dopracovať.
Maquet mal veľký podiel na vzniku Dumasovho najslávnejšieho románu "Traja mušketieri" ("Les Trois Mousquetaires", 1844) s hrdinskými a odvážnymi mušketiermi d'Artagnanom, Athosom, Porthosom a Aramisom. Román mal u čitateľov nesmierny úspech a štyria hrdinovia sa razom stali populárni. V tej dobe sa hovorilo, že ak niekde na svete existuje Robinson Crusoe, tak určite číta Troch Mušketierov. Dumas a Maquet potom ešte vytvorili dve pokračovania: "Traja mušketieri po dvadsiatich rokoch" ("Vingt ans après", 1845) a "Traja mušketieri po desiatich rokoch alebo Vikomt de Bragelonne" ("Le vicomte de Bragelonne, ou Dix ans plus tard", 1847 – 1850), kde sa dobrodružstvá štyroch mušketierov končia d'Artagnanovou smrťou. 
Na cestách po Taliansku prišiel Dumas na nápad napísať román "Gróf Monte-Christo" ("Le comte de Monte-Cristo", 1844 – 1845). Meno románu pochádza zo skutočného ostrova neďaleko Talianska. K ďalším veľmi známym románom s historickým pozadím patrí trilógia z obdobia náboženských vojen vo Francúzsku v 16. storočí "Kráľovná Margot" ("La reine Margot", 1845), "Dáma z Monsoreau" ("La dame de Monsoreau", 1846) a "Kráľov šašo" ("Les Quarante-Cinq", 1847 – 1848). Auguste Maquet po rozporoch s Dumasom dopísal ešte dve pokračovania trilógie Hugenoti pod názvami "Krásna Gabriela" I.II.III.diel a "Kúpeľníkov dom" I.II.diel. Za francúzskej revolúcie sa odohráva ďalší román "Pamäti lekára" ("Mémoires d'un médecin"), ktorý je rozdelený na menšie časti "Joseph Balsamo" ("Joseph Balsamo", 1846 – 1849), "Kráľovnin náhrdelník" ("Le collier de la reine", 1849 – 1850), "Dobytie Bastily" ("Ange Pitou", 1850 – 1851) a "Grófka de Charny" ("La Comtesse de Charny", 1852). 
Alexandre Dumas počas života zarobil veľký majetok na svojich románoch a divadelných hrách, ale jeho rozšafný spôsob života zapríčinil, že na sklonku života mal obrovské dlhy, ktoré splácal veriteľom odpredajom vlastného majetku. Dumas bol dobrák a ak za ním niekto prišiel, že potrebuje peniaze, tak mu ich vždy dal, bez toho, aby sa zaujímal, či mu ich dotyčný má z čoho vrátiť. Takisto jeho početné aféry so ženami uberali z jeho majetku. Ako divadelný autor mal Dumas veľmi blízko k herečkám, a takmer všetky jeho milenky boli herečky.
Politické angažovanie.
Istý čas žil striedavo v Paríži a v Bruseli, cestoval po Rusku, Nemecku, a Taliansku, kde pomáhal Giuseppe Garibaldimu zjednotiť Taliansko (najmä finančne). Jeho peňaženku zruinovali aj ďalšie činnosti: postavil Zámok Monte Cristo (pozemok kúpil iba na základe ústnej dohody a neskôr oň prišiel), založil divadlo v Saint-Germain-en-Laye v roku 1848, ktoré v roku 1850 museli pre nezáujem divákov zatvoriť a tiež nie veľmi úspešne vydával časopis Mušketier. Chvíľu sa Alexandrovi Dumasovi darilo zarábať peniaze písaním pre parížske časopisy, kde vydával svoje romány na pokračovanie (čo ho urobilo nesmierne populárnym), ale neskôr aj tento zárobok zlyhal.
Posledná etapa.
Na konci života sa cítil byť veľmi starý a chorý a uchýlil sa k synovi do jeho domu v Puys, kde zakrátko aj zomrel.
Alexandre Dumas sa vďaka svojim románom, plným dobrodružstiev, veľkých a smelých činov svojich hrdinov stal najčítanejším autorom všetkých čias.

</doc>
<doc id="126388" url="https://sk.wikipedia.org/wiki?curid=126388" title="Alexandre Dumas">
Alexandre Dumas

Alexandre Dumas môže byť:

</doc>
<doc id="126389" url="https://sk.wikipedia.org/wiki?curid=126389" title="Alexandre Dumas (1802)">
Alexandre Dumas (1802)



</doc>
<doc id="126390" url="https://sk.wikipedia.org/wiki?curid=126390" title="Alexandre Dumas (otec)">
Alexandre Dumas (otec)



</doc>
<doc id="126391" url="https://sk.wikipedia.org/wiki?curid=126391" title="Alexandre Dumas Davy de la Pailleterie">
Alexandre Dumas Davy de la Pailleterie



</doc>
<doc id="126392" url="https://sk.wikipedia.org/wiki?curid=126392" title="Alexandre Dumas (père)">
Alexandre Dumas (père)



</doc>
<doc id="126393" url="https://sk.wikipedia.org/wiki?curid=126393" title="Temple (stanica metra)">
Temple (stanica metra)

Temple je jednou zo staníc londýnskeho metra nachádzajúca sa v londýnskom mestskom obvode City of Westminster. Východy zo stanice sa nachádzajú na ulici Victoria Embankment. Obsluhujú ju dve rôzne linky. Nachádza sa v tarifnej zóne 1.
Linky.
Stanicu v súčasnosti obsluhujú dve linky:

</doc>
<doc id="126395" url="https://sk.wikipedia.org/wiki?curid=126395" title="Žily krku a hlavy">
Žily krku a hlavy

Žily krku a hlavy (lat. "venae colli et capitis") sú tieto žily:
Ich vetvy sú uvedené v článkoch k jednotlivým žilám.

</doc>
<doc id="126396" url="https://sk.wikipedia.org/wiki?curid=126396" title="Vandalizmus">
Vandalizmus

Vandalizmus alebo vandalstvo je úmyselné poškodzovanie a ničenie verejného alebo súkromného majetku a podobných statkov, väčšinou kvôli vlastnému potešeniu, alebo z pomsty. Pre takýto čin väčšinou chýba nejaký jasný motív.
Slovo je odvodené od názvu kmeňa Vandalov, ktoré v roku 455 dobyli veľkú časť Talianska a vyplienili Rím. Slovo vytvoril Henri Grégoire, konštitučný biskup v Blois, počas Francúzskej revolúcie, keď ako "Vandalisme" popísal niektoré stránky chovania republikánskej armády.

</doc>
<doc id="126402" url="https://sk.wikipedia.org/wiki?curid=126402" title="Valentin Vitalievič Lebedev">
Valentin Vitalievič Lebedev

Valentin Vitalievič Lebedev (, * 14. apríl 1942, Moskva) je bývalý sovietsky kozmonaut. V roku 1973 uskutočňoval astrofyzikálne výskumy na palube kozmickej lode Sojuz 13. V roku 1982 sa zúčastnil na lete kozmickej lode Sojuz T-5 a na dlhodobom pobyte v kozmickej stanici Saľut 7.
Život.
Otec bol síce tankistom, ale Valentinovi sa zapáčili lietadlá. V roku 1959 sa ako sedemnásťročný s nimi zoznámil na orenburskom učilišti. Potom sa dostal na Moskovský letecký inštitút. V tunajšom aeroklube začal s lietaním, postupne zvládol vetrone aj helikoptéry. Potom dostal umiestenku do konštrukčnej kancelárie Sergeja Koroľova. Najskôr bol vo vyhľadávacej a pátracej skupine, ktorá vyhľadávala na mieste pristátia pilotné kabíny Sojuzov. Potom ho naučili metodiku spracovávania kozmickej dokumentácie. Do oddielu kozmonautov CKBEM (dnes RKK Energija) bol zaradený až roku 1972 a už o rok bol vymenovaný za palubného inžiniera a letel do kozmu. V roku 1975 na Moskovskom leteckom inštitúte obhájil dizertačnú prácu a získal titul kandidát vied, v roku 1985 na rovnakej škole získal titul doktor technických vied. 4. novembra 1989 bol preložený do skupiny kozmonautov Akadémie vied ZSSR.
Členom tímu kozmonautov bol do 4. novembra 1989. Je ženatý a má jedno dieťa.
Lety do vesmíru.
Do vesmíru letel po prvýkrát ako palubný inžinier v kozmickej lodi Sojuz 13. Štart sa uskutočnil z kozmodrómu Bajkonur, veliteľom lode bol Piotr Klimuk. Cieľom letu na obežnej dráhe okolo Zeme bolo fotografovanie, rôzne experimenty, astrofyzikálne výskumy a skúšky systémov. Bez problémov bol aj návrat na Zem, pristáli na padákoch v kabíne lode na území Kazachstanu. Let trval 188 hodín.
Druhýkrát letel v roku 1982. Zúčastnil sa letu kozmickej lode Sojuz T-5 a dlhodobého pobytu na kozmickej stanici Saľut 7.

</doc>
<doc id="126404" url="https://sk.wikipedia.org/wiki?curid=126404" title="Valentin Lebedev">
Valentin Lebedev



</doc>
<doc id="126405" url="https://sk.wikipedia.org/wiki?curid=126405" title="Bond Street">
Bond Street

Bond Street je významná obchodná ulica v londýnskej štvrti Mayfair v mestskom obvode City of Westminster. Nachádza sa na sever od Piccadilly a na juj od Oxford Street, ktoré spája. Ulica bola už od 18. storočia obchodným centrom módneho oblečenia a tovar predávaný na Bond Street patrí k exkluzívnejším a výrazne drahším značkám ako na neďalekých Oxford Street a Regent Street. 
Technicky samotná "Bond Street" neexistuje. Vskutočnosti sú to dve ulice – New Bond Street a Old Bond Street ale v bežnom živote sa toto rozdelenie nepoužíva.
História.
Ulica dostala meno po Sirovi Thomasovi Bondovi, čelnom predstaviteľovi združenia stavebníkov, ktorý v roku 1836 kúpil na ulici Piccadilly Clarendon House. Ten dal zbúrať a v okolitej oblasti začal s výstavbou. Okrem Bond Street, nechal vybudovať aj neďaleké Dover Street a Albemarle Street. Postup stavebných prác smeroval od juhu na sever, čo vysvetľuje označenie jednotlivých častí Bond Street. 
Dopravné spojenie.
Najlbižšie stanice londýnskeho metra:

</doc>
<doc id="126408" url="https://sk.wikipedia.org/wiki?curid=126408" title="Budha (prebudená osoba)">
Budha (prebudená osoba)

Budha (-kodifikovaný slovenský tvar; iné názvy: sanskritský a pálijský slovný kmeň a zároveň bežný nekodifikovaný slovenský tvar: buddha (písmom dévanágarí: बुद्ध), sanskritský nominatív a zároveň zriedkavý nekodifikovaný slovenský tvar: buddhah, pálijský nominatív: buddhó; význam v sanskrite a páli: "prebudený"; číns. "fo", jap. "bucu", kórej. "pul") je v budhizme prebudená osobnosť, každý, kto dosiahol prebudenie (k pravde). Podľa učenia budhizmu existujú dva druhy budhov:
V mahájánovom budhizme predstavuje pojem budhu všeobecne platný princíp: každá bytosť má "budhovskú prirodzenosť" a môže sa stať budúcim budhom.

</doc>
<doc id="126414" url="https://sk.wikipedia.org/wiki?curid=126414" title="Vandalstvo">
Vandalstvo



</doc>
<doc id="126415" url="https://sk.wikipedia.org/wiki?curid=126415" title="Ramenohlavové žily">
Ramenohlavové žily



</doc>
<doc id="126416" url="https://sk.wikipedia.org/wiki?curid=126416" title="Ramenohlavová žila">
Ramenohlavová žila

Ramenohlavové žily (lat. "venae brachiocephalicae") alebo zastarano bezmenné žily sú dve (ľavá a pravá) žily v hornej časti hrudi. Každá z nich vzniká spojením príslušnej vnútornej hrdlovej žily a podkľúčnej žily. Ramnohlavové žily sa spájajú a vytvárajú tak hornú dutú žilu.

</doc>
<doc id="126417" url="https://sk.wikipedia.org/wiki?curid=126417" title="Bezmenné žily">
Bezmenné žily



</doc>
<doc id="126418" url="https://sk.wikipedia.org/wiki?curid=126418" title="Vnútorná hrdlová žila">
Vnútorná hrdlová žila

Vnútorná hrdlová žila alebo vnútorná hlavná žila krku (lat. "vena jugularis interna") je žila krku zbierajúca krv z mozgu, z povrchových častí tváre a z krku. V dolnej časti krku ústi spolu s podkľúčnou žilou do ramenohlavovej žily. Vzhľadom na to, že vnútorná hrdlová žila má konštantný priebeh, používa sa pri sledovaní centrálneho žilového tlaku (krvný tlak v pravej srdcovej predsieni). Spája sa s podkľúčnou žilou, čím vzniká ramennohlavová žila. 
Prítoky.
Na tejto žile rozoznávame vnútrolebečné (intrakraniálne) a mimolebečné (extrakraniálne) prítoky.
Vnútrolebečné prítoky.
Patria sem aj tieto žily:

</doc>
<doc id="126419" url="https://sk.wikipedia.org/wiki?curid=126419" title="Vnútorná hlavná žila krku">
Vnútorná hlavná žila krku



</doc>
<doc id="126420" url="https://sk.wikipedia.org/wiki?curid=126420" title="Hrdlové žily">
Hrdlové žily



</doc>
<doc id="126421" url="https://sk.wikipedia.org/wiki?curid=126421" title="Hrdlová žila">
Hrdlová žila

Hrdlová žila () alebo hlavné žily krku je súhrnné označenie pre žily:
Nachádzajú sa v krku. Ústia do podkľúčnych žíl, ktoré ústia do hornej dutej žily. Hrdlové žily privádzajú cez hornú dutú žilu odkysličenú krv z hlavy do srdca.

</doc>
<doc id="126422" url="https://sk.wikipedia.org/wiki?curid=126422" title="Hlavné žily krku">
Hlavné žily krku



</doc>
<doc id="126423" url="https://sk.wikipedia.org/wiki?curid=126423" title="Vonkajšia hrdlová žila">
Vonkajšia hrdlová žila

Vonkajšia hrdlová žila alebo vonkajšia hlavná žila krku (lat. "vena jugularis externa") je jedna z hrdlových žíl.

</doc>
<doc id="126424" url="https://sk.wikipedia.org/wiki?curid=126424" title="Prietoková žila">
Prietoková žila

Prietokové žily sú žily, ktoré za normálnych okolností odvádzajú krv z vnútrolebečných žilových splavov do žíl na vonkajšej strane lebky. Keďže však nemajú chlopne, môže cez ne prúdiť krv aj smerom do lebky, čo umožňuje šírenie infekcií.

</doc>
<doc id="126425" url="https://sk.wikipedia.org/wiki?curid=126425" title="Prietokové žily">
Prietokové žily



</doc>
<doc id="126427" url="https://sk.wikipedia.org/wiki?curid=126427" title="Vonkajšia hlavná žila krku">
Vonkajšia hlavná žila krku



</doc>
<doc id="126428" url="https://sk.wikipedia.org/wiki?curid=126428" title="Medziplošná žila">
Medziplošná žila

Medziplošné žily alebo medziplatňové žily sú žily hlavy, ktoré odvádzajú krv z priestoru medziplatne (diploe) smerom mimo lebky. 
Venae diplocae sú v canales diploici kostí tvoriacich lebečnú klenbu. Prebiehajú vlnovite a priberajú bočné vetvy. Neprebiehajú presne po hraniciach jednotlivých kostí; často preklenujú lebečné švy, najmä ak vznikla synostosis suturatum. Ich canales diploici môžu byť viditeľné na snímkach hlavy. 
Delenie.
Existuje ich 5 (stredná sa často neuvádza):

</doc>
<doc id="126429" url="https://sk.wikipedia.org/wiki?curid=126429" title="Prerážajúce žily">
Prerážajúce žily



</doc>
<doc id="126431" url="https://sk.wikipedia.org/wiki?curid=126431" title="Bludiskové žily">
Bludiskové žily

Bludiskové žily alebo žily bludiska ucha (lat. "venae labyrinthi") je skupina žíl hlavy. Z vnútorného ucha zbierajú krv tri žily, dve sú intrakraniálne. 

</doc>
<doc id="126433" url="https://sk.wikipedia.org/wiki?curid=126433" title="Žily bludiska ucha">
Žily bludiska ucha



</doc>
<doc id="126434" url="https://sk.wikipedia.org/wiki?curid=126434" title="Medziplošné žily">
Medziplošné žily



</doc>
<doc id="126435" url="https://sk.wikipedia.org/wiki?curid=126435" title="Medziplatňové žily">
Medziplatňové žily



</doc>
<doc id="126436" url="https://sk.wikipedia.org/wiki?curid=126436" title="Žily očnice">
Žily očnice

Žily očnice (lat. "venae ophthalmicae") je súhrnné označenie pre tieto žily hlavy:

</doc>
<doc id="126438" url="https://sk.wikipedia.org/wiki?curid=126438" title="Vitalizmus">
Vitalizmus

Vitalizmus môže byť:

</doc>
<doc id="126439" url="https://sk.wikipedia.org/wiki?curid=126439" title="Vitalizmus (literatúra)">
Vitalizmus (literatúra)

Vitalizmus je umelecký, najmä literárny, smer zo začiatku 20. storočia, ktorý vznikol ako reakcia na ukončenie 1 svetovej vojny. V slovenskej a českej literatúre sa niekedy pokladá za spojovací článok medzi impresionizmom a poetizmom.
Literárny vitalizmus sa po 1. sv. vojne šíril z Francúzska. Prejavil sa aj na Slovensku. Najvýznamnejšími predstaviteľmi na Slovensku boli Ján Smrek a čiastočne Ján Poničan. 
Vitalistickí básnici podávajú slnečné, harmonické stránky života, tešia sa z jednoduchých vecí, tešia sa najmä zo všetkého, o čo ľudí okradla (prvá svetová) vojna. Je to poézia životného optimizmu, každého dňa a zachytáva moment v živote človeka.Vyznačuje sa senzualizmom, zmyslovým materializmom, avanturizmom a epikureizmom. Často obchádza akékoľvek problémy.

</doc>
<doc id="126441" url="https://sk.wikipedia.org/wiki?curid=126441" title="HC Pardubice">
HC Pardubice



</doc>
<doc id="126454" url="https://sk.wikipedia.org/wiki?curid=126454" title="Jacques Paul Migne">
Jacques Paul Migne

Jacques Paul Migne (* 25. október 1800, Saint-Flour, Francúzsko – † 24. október 1875, Paríž, Francúzsko) bol francúzsky kňaz, významný patrológ, vydavateľ teologických spisov a encyklopédií. 
Životopis.
Narodil sa v Saint-Flour a teológiu študoval v Orléans. Roku 1824 bol vysvätený na kňaza a pridelili ho do farnosti Puiseaux v orleánskej diecéze, kde sa jeho ultrakatolícke rojalistické názory dostali do konfliktu s lokálnym patriotizmom a novým režimom kráľa Ľudovíta Filipa. Po zverejnení pamfletu "De la Liberté" roku 1833 sa pohádal s biskupom, odcestoval do Paríža, kde začal 3. novembra vydávať časopis "L'Univers religieux", ktorý mal byť nezávislý od politických vplyvov. Rýchlo sa mu podarilo získať 1800 predplatiteľov. Časopis vydával a redigoval tri roky. Jeho spoluvydavateľ Louis Veuillot ho neskôr zmenil v ultramontánny orgán "L'Univers".
V roku 1836 Migne založil vlastné vydavateľstvo v štvrti Petit Montrouge, v ktorom zamestnával cez 300 osôb. Finančne ho v jeho diele podporoval versailleský biskup. Migne začal vydávať náboženské texty pre všeobecnú potrebu nižšieho kléru. Jeho snahou bolo vydať v príručnom formáte všetku kresťanskú literatúru od začiatkov až do doby v ktorej žil. 
Podarilo sa mu vydať: 
Latinská a grécka patrológia.
Jeho najvýznamnejším a dodnes platným počinom však bolo vydanie gréckych a latinských patristických textov pod názvom "Patrologiae cursus completus" („Úplný rad patrológie“). Má dve série: latinskú (221 zväzkov, vyd. v r. 18441855, indexy v r. 186265) a grécku (161 zväzkov, vyd. v r. 18571866), pričom jej prvých 85 zväzkov vyšlo v latinčine, ďalšie v gréčtine s latinským prekladom.
Latinský rad obsahuje patristické spisy od Tertulliana po Inocenta III. (teda roky 2001216), grécky rad obsahuje spisy od Listu Barnabášovho po Florentský koncil (teda roky 1201438). Ku gréckej sérii patrí ešte 81 zväzkov iba s latinskými textami gréckych Otcov (samotný grécky rad obsahuje grécky text, aj latinský preklad). 
Toto Migneho vydanie gréckej a latinskej patristiky sa dodnes cituje a používa sa – aj keď to nie je kritické vydanie v dnešnom zmysle (Migne a jeho spolupracovníci opravovali text, kde bol poškodený) – ako hlavná referenčná orientácia v textoch. 

</doc>
<doc id="126462" url="https://sk.wikipedia.org/wiki?curid=126462" title="Baker Street">
Baker Street

Baker Street je londýnska ulica v štvrti Marylebone v mestskom obvode City of Westminster. Je známa najmä vo vzťahu k fiktívnej postave románového detektíva Sherlocka Holmesa, ktorý býval v dome číslo 221B. Táto adresa však nikdy oficiálne neexistovala.
S výstavbou Baker Street začal v 18. storočí staviteľ William Baker. Pôvodne sa na ulici nachádzali obydlia príslušníkov vyššej spoločenskej vrstvy. V súčasnosti tu skôr sídlia obchodné spoločnosti.
Opis ulice.
Baker Street je rušná dopravná tepna vedúca južne od Regent’s Parku, pretínajúca Marylebone Road, York Street, Portman Square a Wigmore Street. Tu sa mení na Orchard Street, ktorá končí na križovatke s Oxford Street. 
Dopravné spojenie.
Najbližšie stanice London Underground:

</doc>
<doc id="126463" url="https://sk.wikipedia.org/wiki?curid=126463" title="Bond Street (stanica metra)">
Bond Street (stanica metra)

Bond Street je jednou zo staníc londýnskeho metra nachádzajúca sa v londýnskom mestskom obvode City of Westminster v štvrti Mayfair, v blízkosti dvoch hlavných nákupných ulíc Londýna – Bond Street a Oxford Street. Východy zo stanice sa nachádzajú na ulici Oxford Street. Obsluhujú ju dve rôzne linky. Nachádza sa v tarifnej zóne 1.
História.
Stanicu otvorili 24. septembra 1900, tri mesiace potom ako otvorili prvý úsek Central London Railway (dnešná Central Line). Povrchová budova, ako aj ostatné stanice Central London Railway, bola navrhnutá architektom Harrym Bell Measuresom.
V roku 1909, Harry Selfridge navrhol výstavbu podzemného tunelu, ktorý by prepojil stanicu so svojim novootvoreným obchodným domom Selfridges, na západ od stanice. Kvôli vtedajšej opozícii sa však idea nikdy neuskutočnila.
Stanica prešla niekoľkými významnými rekonštrukciami. Najprv, v roku 1926 boli výťahy vymenené za eskalátory a bol vybudovaný nový podpovrchový vestibul a budova získala novú fasádu. Autorom návrhov bol architekt Charles Holden. 1. mája 1979 na stanici pribudli nástupištia novovybudovanej Jubilee Line. Časť stanice, ktorá bola vybudovaná v 20. rokoch bola v 80. rokoch zbúraná, kvôli výstavbe nákupného centra West One. Napriek tomu, niektoré prvky pôvodnej fasády sa nachádzajú nad východným vstupom do stanice. 
Linky.
Stanicu v súčasnosti obsluhujú dve linky:

</doc>
<doc id="126465" url="https://sk.wikipedia.org/wiki?curid=126465" title="Green Park (stanica metra)">
Green Park (stanica metra)

Green Park je jednou zo staníc londýnskeho metra nachádzajúca sa v londýnskom mestskom obvode City of Westminster na ulici Piccadilly, na severnom okraji Green Parku. Obsluhujú ju tri rôzne linky. Nachádza sa v tarifnej zóne 1.
História.
Stanicu otvorili 15. decembra 1906 na Great Northern, Piccadilly &amp; Brompton Railway (dnešná Piccadilly Line). Stanica pôvodne niesla meno „Dover Street“, vďaka svojej polohe na rohu ulíc Dover Street a Piccadilly. V roku 1933 sa začalo s prestavbou stanice. Výťahy boli vymenené za eskalátory a taktiež bol vybudovaný nový vestibul, ktorý sa nachádzal priamo pod cestou. Na rohu Piccadilly a Stratton Street a taktiež na južnej strane Piccadilly boli vybudované nové vchody do stanice. Po rekonštrukcii bola stanica otvorená pod svojim súčasným názvom – „Green Park“. 
V tom čase podobné stavebné práce prebehli aj na ďalšej stanici: Hyde Park Corner. Málo využívaná stanica Down Street, ktorá sa medzi nimi nachádzala bola uzavretá. 
Nástupištia Victoria Line boli otvorené 7. marca 1969 a ďalšie na Jubilee Line boli otvorené 1. mája 1979. Ďalšou stanicou na Jubilee Line bola stanica Charing Cross, kde mali vlaky konečnú. Po predĺžení Jubilee Line do juhovýchodného Londýna boli jej nástupištia na Charing Cross uzavreté a linka bola zo stanice Green Park predĺžená do stanice Westminster.
9. októbra 1975, teroristi patriaci k Írskej republikánskej armáde detonovali bombu pred vstupom do stanice. Explózia si vyžiadala jeden ľudský život. Podobné útoky sa uskutočnili na staniciach West Ham v roku 1976 a Victoria v roku 1991.
Linky.
Stanicu v súčasnosti obsluhujú tri linky:

</doc>
<doc id="126467" url="https://sk.wikipedia.org/wiki?curid=126467" title="St. John’s Wood (stanica metra)">
St. John’s Wood (stanica metra)

St. John's Wood je jednou zo staníc londýnskeho metra nachádzajúca sa v londýnskom mestskom obvode City of Westminster v štvrti St John's Wood. Obsluhuje ju Jubilee Line. Nachádza sa v tarifnej zóne 2.
História.
Stanica bola otvorená 20. novembra 1939 na novej podzemnej trase medzi Baker Street a Finchley Road, keď bola jedna z vetiev Metropolitan Line preradená na Bakerloo Line. Neskôr, v roku 1979, bola stanica spolu s celou vetvou do Stanmore preradená na novootvorenú Jubilee Line.
S otvorením stanice St John's Wood, boli ďalšie dve neďaleké stanice na Metropolitan Line uzatvorené. Išlo o Lord's (pôvodne otvorenej v roku 1868 pod názvom „St John's Wood Road“) a Marlborough Road.
Stanica sa nachádza na rohu Acacia Road a Wellington Road a na mapách metra z rokov 1938 a 1939 bola ešte neotvorená stanica označovaná ako Acacia Road alebo Acacia.
Linky.
Stanicu v súčasnosti obsluhuje jedna linka:

</doc>
<doc id="126469" url="https://sk.wikipedia.org/wiki?curid=126469" title="Andrea del Sarto">
Andrea del Sarto

Andrea del Sarto vlastným menom Andrea d'Agnolo di Francesco di Luca di Paolo del Migliore (* 16. júl 1486, Florencia, Taliansko – † 21. január 1530, Florencia), bol taliansky renesančný maliar.
Narodil sa vo Florencii ako jedno zo štyroch detí krajčíra Angela di Francesco. Roku 1494 sa začal učiť za zlatníka, neskôr za rezbára.
Jeho učiteľmi boli maliar Piero di Cosimo potom Raffaellino del Garbo. Medzi jeho žiakov patrili Jacopo Pontormo, Francesco Salviati aj Jacopino del Conte.
Dielo.
Andrea del Sarto bol posledným veľkým florentským maliarom, patril k najväčším majstrom neskorej renesancie. V kláštoroch maľoval celé cykly veľkoplošných fresiek. Na jeho prácu mali vplyv Leonardo da Vinci, Sandro Botticelli a Andrea del Verrocchio. Roku 1518 ho pozval na svoj dvor francúzsky kráľ František I., odkiaľ sa však po roku vrátil.
Všetky ženy, ktoré namaľoval, majú podobu jeho manželky Lucrezie di Fede.

</doc>
<doc id="126470" url="https://sk.wikipedia.org/wiki?curid=126470" title="Rádio Slovensko">
Rádio Slovensko

Rádio Slovensko je prvý verejnoprávny okruh Slovenského rozhlasu (SRo) vysielajúci na Slovensku. Vysiela od 3. augusta 1926, vtedy ešte pod názvom Radiojournal a ako okruh Česko-slovenského rozhlasu. Má charakter informačnej a spravodajsko-publicistickej stanice, ktorej cieľovou skupinou je obyvateľstvo v produktívnom veku. Jeho hudobný formát sa orientuje predovšetkým na populárnu hudbu od 80. rokov po súčasnú tvorbu. Rádio je dostupné od roku 2015 aj v DAB+ a v 1. multiplexe DVB-T2. Aj keď od roku 2000 sa stanica volá Rádio Slovensko, v RDS sa volá stále SRO 1 z dôvodu, že názov stanice v RDS má limit 8 znakov a slovo Slovensko má 9 znakov.
Spravodajstvo.
Rádio Slovensko vysiela správy každú celú hodinu, z toho štyrikrát denne rozšírenú verziu pod názvom Rádiožurnál. Okrem toho vysiela v pracovných dňoch krátke správy každú hodinu od 04:30 do 11:30 a od 13:30 do 17:30. Dopravný servis Zelená vlna je vysielaný celodenne každých 30 minút (s výnimkou hodinových hudobných a literárno-dramatických relácií), v pracovných dňoch od 06:00 do 09:00 každých 15 minút.
Každý pracovný deň o 12:30 vysiela publicistickú reláciu "Z prvej ruky", v ktorej debatujú pozvaní hostia na aktuálne politické, spoločenské a občianske témy. V pracovných dňoch o 18:30 je vysielaná krátka publicistická relácia "K veci", ktorá sa venuje analýzam a reakciám na aktuálne politické témy. 
V sobotu o 12:10 v relácii "Sobotné dialógy" diskutujú politici o politických a spoločenských témach uplynulého týždňa. Raz mesačne je relácia vyhradená pre rozhovor s predsedom vlády.
Vysielače.
Rádio je zaradené aj v 3. (verejnoprávnom) multiplexe DVB-T a od decembra 2015 aj v multiplexe digitálneho rozhlasu.
Počúvanosť.
Rádio Slovensko je s počúvanosťou 24,2% druhou najpočúvanejšou rozhlasovou stanicou podľa portálu trend.sk (3+4 Q 2022).

</doc>
<doc id="126474" url="https://sk.wikipedia.org/wiki?curid=126474" title="Au-pair">
Au-pair



</doc>
<doc id="126479" url="https://sk.wikipedia.org/wiki?curid=126479" title="Trenčianska elektrická železnica">
Trenčianska elektrická železnica

Trenčianska elektrická železnica (TREŽ) je názov úzkorozchodnej trate železničnej dopravy medzi obcou Trenčianska Teplá a mestom Trenčianske Teplice s prvkami električkovej dopravy. Je dlhá približne 5,5 km a tvorí ju jeden medzistaničný oddiel, pričom jediná výhybňa s názvom Kaňová bola v 2. polovici 90. rokov zrušená.
Dejiny.
Do prevádzky bola trať uvedená 27. júna 1909 po menej ako roku výstavby. Stala sa spojnicou hlavnej železničnej trate z Bratislavy do Košíc (5. koridoru TEN-T) a kúpeľného mesta Trenčianske Teplice. Prestup zo štandardných vlakov Železničnej spoločnosti Slovensko je v Trenčianskej Teplej. Systém bol postavený ako úzkorozchodný, rozchod koľají je 760 mm a elektrifikovaný. Napájacie napätie bolo pri sprevádzkovaní 750 V, v roku 1942 bolo zvýšené na 950 V a v roku 1984 znížené na 600 V. Trať spočiatku vlastnila spoločnosť "Miestna úzkorozchodná elektrická železnica Trenčianska Teplá – Trenčianske Teplice" (maď. "Hólak – Trencsénteplitzi Villamos Vasút"), ktorá však nemala prostriedky na zakúpenie vozňov. Preto prevádzku zaisťovali štátne železnice na účet vlastníka, najprv uhorské a potom česko-slovenské.
V 80. rokoch bol jeden z úsekov pri Trenčianskych Tepliciach preložený, vzhľadom na výstavbu sídliska. V roku 2000 došlo k menšej modernizácii celej trate, avšak v ďalších rokoch začiatku 21. storočia celému systému hrozil zánik, ktorý je zatiaľ oddialený. V súčasnosti zabezpečujú prevádzku trate ŽSR a dopravu na tejto trati nezisková organizácia TREŽ, n.o.
Zvláštnosťou tejto trate je, že sa dodnes zachovali napríklad aj drevené stožiare trakčného vedenia, vymenené za betónové len na jej časti.
Je najstaršie trakčné vedenie v strednej a východnej Európe.
Budúcnosť železničky.
Zlá nadväznosť na vlakové spojenie v Trenčianskej Teplej a množstvo autobusov jazdiacich popri trati malo za následok už niekoľkoročné úvahy o jej zrušení pre neefektívnosť. Dňa 10. decembra 2011 bola pravidelná osobná doprava vlakmi ZSSK na trati prerušená a následne ju prevzala a od 1. januára 2012 do 8.marca 2013 opätovne oživili dobrovoľníci pod licenciou spoločnosti, prevádzkujúcu Čiernohronskú železnicu v Čiernom Balogu.
8. marca 2013 založila obec Trenčianska Teplá neziskovú organizáciu Trenčianska elektrická železnica, n.o / TREŽ, n.o., ktorá začala už samostatne fungovať a v lete 2015 získala licenciu na prevádzkovanie dopravy na dráhe a tiež povolenie na prevádzkovanie dráhy, depo TREŽ.
Trať Trenčianska Teplá – Trenčianske Teplice zostala v správe ŽSR a na základe zmlúv o styku dráh a prístupe k infraštruktúre s TREŽ, n.o ako dopravca 9064. Do leta 2015 bola na trati prevádzkovaná nepravidelná doprava, nostalgické jazdy cca 1 krát mesačne.
Získaním licencie v lete 2015 a s finančnou podporou Trenčianskeho samosprávneho kraja spustila TREŽ, n.o. okrem nostalgických celoročných jázd aj pravidelnú letnú víkendovú prevádzku železničky, s nadväznosťou na vlakové a autobusové spojenie a túto prevádzku postupne predlžuje.
Spoje Trenčianskej elektrickej železnice si môžete nájsť aj vo vyhľadávačoch spojenia, cestovnom poriadku ŽSR a na stránkach neziskovej organizácie TREŽ, n.o. či už na FB, alebo na stránke http://www.trez.sk/index.php
TREŽ, n.o. buduje v budove depa TREŽ v Trenčianskej Teplej dopravnú expozíciu nielen zameranú na železničnú dopravu, ale aj na cestnú dopravu a je počas podujatí prístupné verejnosti.
Park vozidiel.
V súčasnosti tvoria park vozidiel tri elektrické motorové vozne radu 411.9 (bývalé EMU 46.1). Všetky vozne boli vyrobené v rokoch 1951 a 1952, avšak v 80. rokoch prešli rekonštrukciou, pri ktorej došlo k výrazným úpravám.
TREŽ, n.o. získala podnikovú lokomotívu zo ZVS v Dubnici nad Váhom /pre potreby podniku upravenú z výroby/ lokomotívu DH 100. Ostatné lokomotívy tohto typu jazdia na OLŽ.
Zároveň má TREŽ, n.o. vo vlastníctve dva autobusy a to Karosu B 732 pochádzajúcu z DPMŽ a Karosu LC 937 /GT 11/ zo série vyrobených 16 ks. Tieto vozidlá využíva TREŽ, n.o. ako náhradnú dopravu v prípade mimoriadnych udalostí, ako výpomoc na zvládnutie náporu návštevníkov pri podujatiach a na návoz a odvoz skupín pre návštevu železničky. /jazdy na objednávku/
Riadiace vozne 911 901 a 911 902 boli odpredané ZSSK na OLŽ a ČHŽ a na TREŽ v súčasnosti veľmi chýbajú.
Po viac ako 100 rokoch bola necitlivo z TREŽ „odstránená“ drevená plošina pre opravy trakčného vedenia a aj motorová lokomotíva BNE 50. O množstve historickej opravárenskej techniky, náradia a dielov z pôvodných vozidiel na TREŽ nehovoriac. Boli by to v súčasnosti skvelé exponáty v depe TREŽ.
Depá.
Jediné depo na trati je v Trenčianskej Teplej.
TREŽ, n.o. buduje v budove depa TREŽ v Trenčianskej Teplej dopravnú expozíciu nielen zameranú na železničnú dopravu, ale aj na cestnú dopravu a je počas podujatí prístupné verejnosti.

</doc>
<doc id="126481" url="https://sk.wikipedia.org/wiki?curid=126481" title="Štvorrozmerný priestor">
Štvorrozmerný priestor

"O štvorrozmernom priestore vo fyzike pozri časopriestor".
Štvorrozmerný priestor alebo 4D priestor je priestor, v ktorom je každý bod definovaný 4 rozmermi. Človek si svojím myslením nevie štvorrozmerný priestor predstaviť, pretože žije v trojrozmernom priestore. V 4D priestore je možné niečo také nepredstaviteľné, že 2 roviny majú spoločný iba 1 bod.
V trojrozmernom priestore poznáme tri rozmery: dĺžku, šírku a výšku. Všetky tieto rozmery sú na seba kolmé. A teda v 4D priestore je štvrtý rozmer kolmý na ostatné. V 3D priestore taký rozmer nenájdeme.
Objem telesa v 4D priestore má rozmer m4 (meter na štvrtú).
Objem 4D kocky (hyperkocky) vypočítame ako formula_1, kde formula_2 je hrana kocky. Treba si uvedomiť, že podstava tejto 4D kocky je vlastne 3D kocka.
Objem 4D gule
formula_3
Tento vzorec môžeme dostať integrálom.

</doc>
<doc id="126484" url="https://sk.wikipedia.org/wiki?curid=126484" title="Michael Essien">
Michael Essien

Michael Essien (* 3. december 1982) je ghanský bývalý reprezentant vo futbale, naposledy hrajúci za talianske mužstvo AC Milan, do ktorého prišiel z anglickej Chelsea FC v januári 2014. Do Chelsea prestúpil z tímu Olympique Lyon za 26 miliónov libier. Ako mladý však sníval o konkurenčnom tíme Manchester United a ako 17-ročný bol v tomto tíme dokonca na skúške.

</doc>
<doc id="126488" url="https://sk.wikipedia.org/wiki?curid=126488" title="Personifikácia">
Personifikácia

Personifikácia alebo zosobnenie vzniká tým, že sa neživým predmetom či abstraktným pojmom prisudzujú vlastnosti a schopnosti ľudí.

</doc>
<doc id="126489" url="https://sk.wikipedia.org/wiki?curid=126489" title="Ivan Saktor">
Ivan Saktor

Ivan Saktor (* 14. október 1954, Lučenec - † 28. júl 2021, Banská Bystrica) bol bývalý primátor Banskej Bystrice a prezident Konfederácie odborových zväzov (KOZ).
Maturitu absolvoval na Strednej priemyselnej škole stavebnej v Banskej Bystrici. V rokoch 1974 až 1977 bol robotníkom v strojárskej výrobe, od roku 1977 do roku 1991 pracoval ako stavebný technik i vedúci.. 
V odboroch sa angažoval od roku 1991. V rokoch 1996 až 2006 bol prezidentom KOZ. V roku 2000 ukončil štúdium na Pedagogickej fakulte Univerzity Komenského v Bratislave s titulom magister sociálnej práce. V decembri 2006 bol zvolený za primátora Banskej Bystrice. Vo funkcii nahradil Jána Králika, ktorý riadil mesto od roku 1998. 
V apríli 2017 oznámil svoju kandidatúru na predsedu Banskobystrického samosprávneho kraja. V závere októbra 2017 politický boj o kreslo župana vzdal a uviedol, že jeho podporovatelia sa majú sami rozhodnúť, koho budú voliť.
Ivan Saktor bol štyrikrát ženatý a mal päť detí.

</doc>
<doc id="126490" url="https://sk.wikipedia.org/wiki?curid=126490" title="Waterloo (Londýn)">
Waterloo (Londýn)

Waterloo je jednou z hlavných železničných staníc a taktiež jedným z najdôležitejších dopravných uzlov v Londýne. Nachádza sa v londýnskom mestskom obvode Lambeth, neďaleko South Bank. Celý komplex pozostáva zo štyroch prepojených staníc: 

</doc>
<doc id="126491" url="https://sk.wikipedia.org/wiki?curid=126491" title="Waterloo (stanica metra)">
Waterloo (stanica metra)

Waterloo je jednou zo staníc londýnskeho metra, nachádzajúca sa na South Bank v londýnskom mestskom obvode Lambeth. Je priamo prepojená so železničnou stanicou Waterloo. V súčasnosti ju obsluhujú štyri linky: Bakerloo, Northern, Jubilee a Waterloo &amp; City Line. Stanica sa nachádza v tarifnej zóne 1. 
História.
Prvú stanicu podzemnej dráhy otvorili na Waterloo 8. augusta 1898, keď bola spustená prevádzka Waterloo &amp; City Railway (dnešná Waterloo &amp; City Line). Takto sa aspoň v obmedzenej forme podarilo spoločnosti London &amp; South Western Railway naplniť svoje plány na dosiahnutie londýnskeho City. Nástupištia Baker Street &amp; Waterloo Railway (dnešná Bakerloo Line) otvorili 10. marca 1906. 
13. septembra 1926 bolo dokončené predĺženie tzv. Hampstead and Highgate Line (dnešná Northern Line (vetva Charing Cross)) zo stanice Charing Cross, cez Embankment až do stanice Kennington so zástavkou na Waterloo. 
Nástupištia Jubilee Line otvorili 20. novembra 1999 ako súčasť predĺženia Jubilee Line (tzv. Jubilee Line Extension) do juhovýchodného Londýna. Nástupištia Jubilee Line sa nachádzajú na opačnom konci staničného komplexu a s nástupišťami Northern a Bakerloo Line ich spája 140 metrov dlhý pohyblivý chodník – jeden z dvoch, čo sa nachádzajú v sieti londýnskeho metra. (Druhý sa nachádza na stanici Bank a vedie k nástupištiam Waterloo &amp; City Line.)
Zaujímavosti.
Stanica metra na Waterloo je jedným z dejísk príbehu v piesni “Waterloo Sunset” britskej skupiny The Kinks. 
Linky.
Stanica Waterloo je jedným z hlavných prestupných uzlov siete. Obsluhujú ju linky:

</doc>
<doc id="126495" url="https://sk.wikipedia.org/wiki?curid=126495" title="Waterloo (železničná stanica)">
Waterloo (železničná stanica)

Waterloo je jednou z hlavných železničných staníc v Londýne. Taktiež je jedným z dôležitých dopravných a prestupných uzlov v meste. Nachádza sa v mestskom obvode Lambeth.
Meno.
Stanica dostala svoje meno podľa Bitky pri belgickom Waterloo, v ktorej bol porazený Napoleon Bonaparte. Ironicky, v súčasnosti je práve Waterloo International vstupnou bránou do Londýna pre cestujúcich z Francúzska a Belgicka. V roku 1998 francúzsky politik Florent Longuepée napísal list britskému premiérovi Tonymu Blairovi a (neúspešne) ho vyzval, aby stanica bola premenovaná, keďže jej súčasné meno je necitlivé voči francúzskym návštevníkom.
História.
Prvú stanicu otvorila v 11. júla 1848 spoločnosť London &amp; South Western Railway. Stanica nebola pôvodne navrhnutá ako prestupný uzol a s pribúdajúcimi rokmi sa budova stávala neprehľadnejšou. Na konci 19. storočia bolo prijaté rozhodnutie a celá stanica bola zrovnaná so zemou a začalo sa stavať odznova. Stavba trvala od roku 1900 až do roku 1922, pričom nová stanica mala celkom 21 nástupíšť a jej vstupná hala bola celkom 244 metrov dlhá. Počas druhej svetovej vojny bola však ťažko poškodená pri bombardovaní Londýna nemeckým letectvom a vyžiadala si opätovnú rekonštrukciu.
Po privatizácii britských železníc (British Rail) bolo vlastníctvo a správa stanice prevedené na spoločnosť Railtrack, a násladne na spoločnosť Network Rail. Vlaky z Waterloo premávajú zvyčajne na juh a juhozápad Anglicka a sú prevádzkované spoločnosťou South West Trains.
Dopravné spojenie.
Stanica je priamo prepojená na londýnske metro. Na stanici Waterloo zastavujú tieto linky: Bakerloo, Northern, Jubilee a Waterloo &amp; City Line.

</doc>
<doc id="126507" url="https://sk.wikipedia.org/wiki?curid=126507" title="Telefonica O2 Slovakia">
Telefonica O2 Slovakia



</doc>
<doc id="126508" url="https://sk.wikipedia.org/wiki?curid=126508" title="Telefonica O2 Slovensko">
Telefonica O2 Slovensko



</doc>
<doc id="126510" url="https://sk.wikipedia.org/wiki?curid=126510" title="Zoznam Mesačných morí">
Zoznam Mesačných morí



</doc>
<doc id="126511" url="https://sk.wikipedia.org/wiki?curid=126511" title="Jacopo Bassano">
Jacopo Bassano

Jacopo Bassano pôvodným menom Jacopo de Ponte (* 1515, Bassano del Grappa, Taliansko - † 13. február 1592, tamtiež) bol taliansky maliar a kresliar, najznámejší predstaviteľ rodiny umelcov, ktorí svoje meno odvodili z malého mesta Bassano, asi 65 km vzdialeného od Benátok. 
Tvorba.
Okrem krátkeho obdobia okolo roku 1530, kedy spolupracoval s Bonifaciom Veronesom v Benátkach, Jacopo pracoval v Bassane celý svoj život. Jeho otec, Francesco starší (1475-1539), bol vidiecky maliar a Jacopo si uchoval časť z vidieckeho umelca aj keď módne vplyvy, napríklad z Parmigianina sú v jeho práci viditeľné. 
Aj keď väčšinu svojej práce vytvoril v malých alebo stredne veľkých mestách, vždy upozorňoval na najnovšie umelecké a technické smery vývoja, čo mu zabezpečilo istý stupeň slávy v Benátkach. Vymýšľal aj nové maliarske výrazové prostriedky, ktoré znamenali veľkú silu výrazu jeho diel. Pracoval v štúdiu svojho otca, ale zlomil miestne a devótne tradície štúdiom tlače Raffaela a dal priestor na vznik nového štýlu známeho ako manierizmus. 
Počas roku 1540 maľoval experimentálne, anatómia jeho charakterov bola však vynútená a pozície neprirodzené. Táto fáza dokázala rozhodujúci vplyv vo vývoji jeho vlastného veľmi osobitého štýlu ktorý bol schopný asimilovať nové myšlienky a prenášať ich do umenia s výraznou komunikatívnou silou. Bassanov populárny realizmus bol podopretý jeho výnimočným použitím svetla a charakterizovaný žijúcou kvalitou ľudí a detailov, zvlášť zvierat v jeho obrazoch. V priebehu rokov sa jeho výraz stával stále dramatickejším a to počnúc sériou oltárnych obrazov v Bassane, Trevise, Padove, a Bellune) ktorých tvorba sa datuje od roku 1550 až do konca jeho práce. 
Jacopo Bassano mal štyroch synov, tiež maliarov, ktorí pokračovali v jeho štýle. Francesco mladší (1549-92), Gerolamo (1566-1621), Giovanni Battista (1553-1613) a Leandro 1557-1622). Francesco a Leandro získali istú popularitu, keďže pracovali v Benátkach. 
Práca celej rodiny je dobre prezentovaná v Museo Civico v Bassane.

</doc>
<doc id="126512" url="https://sk.wikipedia.org/wiki?curid=126512" title="Dvojitý faktoriál">
Dvojitý faktoriál

Dvojitý faktoriál je súčin celých čísel od určeného čísla až po jednotku, resp. dvojku, pričom sa vynechávajú párne, resp. nepárne činitele.
Dvojitý faktoriál nejakého čísla označujeme číslom s dvoma výkričníkmi.
Príklad:&lt;br&gt;
Dvojitý faktoriál čísla 5: formula_1
Dvojitý faktoriál čísla 8: formula_2
Všeobecne platí:
formula_3
Funkcia dvojitý faktoriál podobne ako funkcia faktoriál rastie veľmi prudko.

</doc>
<doc id="126514" url="https://sk.wikipedia.org/wiki?curid=126514" title="RVZ-6">
RVZ-6

RVZ-6 (rus. РВЗ-6) je typ sovietskej električky vyrábanej medzi rokmi 1960 a 1990 v závode Rižskij vagonostrojitelnyj zavod. 
Ide o električku klasickej štvornápravovej koncepcie, vychádzajúcu z koncepcie PCC. Pod touto koncepciou sa v sovietskom zväze vyrábali električky od roku 1946 pod názvom MTV-82, vo Vojenskom závode č.82 v Rige (od toho odvodený názov električky) a tiež od 1949 v Leningradskom závode na opravu vozňov pod označením LM-49.
Prvé vozidlá boli dodané do Moskvy a Ufy, do roku 1963 ich bolo vyrobených celkom 400 a do roku 1966 okolo 900. Ďalšie série boli modernizované, objavili sa ako RVZ-6M (1966 až 1974, vyrobených 1988 kusov) a RVZ-6M2 (1974 až 1990, vyrobených 3110 kusov). Ešte dnes sú v prevádzke v mnohých ruských električkových prevádzkach.

</doc>
<doc id="126515" url="https://sk.wikipedia.org/wiki?curid=126515" title="Zofingen">
Zofingen

Zofingen () je mesto v kantóne Aargau v severnom Švajčiarsku. Je hlavným mestom rovnomenného okresu. Leží v najkrajnejšom juhovýchode kantónu v údolí rieky Wigger, na hranici s kantónom Luzern. Mesto leží v blízkosti križovatky najdôležitejších severojužných a východozápadných dopravných koridorov Švajčiarska. S takmer 11-tisíc obyvateľmi je Zofingen siedmou najväčšou obcou kantónu. Mesto bolo založené v roku 1201.

</doc>
<doc id="126517" url="https://sk.wikipedia.org/wiki?curid=126517" title="4D">
4D



</doc>
<doc id="126519" url="https://sk.wikipedia.org/wiki?curid=126519" title="Gottwaldov">
Gottwaldov



</doc>
<doc id="126525" url="https://sk.wikipedia.org/wiki?curid=126525" title="FastTrack">
FastTrack

FastTrack je protokol pre peer-to-peer zdieľanie súborov. Používajú ho klienty Kazaa (a odvodené ako Grokster, iMesh). Pôvodne ho používal aj klient Morpheus, ale neskôr mu bol zamedzený prístup.
V roku 2003 bol najpopulárnejšou sieťou pre zdieľani súborov, hlavne sa tu vymieňali mp3.
Architektúra.
FastTrack je tzv. p2p protokol druhej generácie. Na zlepšenie šlálovateľnosti používa tzv. superuzly (supernodes), ktorých funkcionalita je súčasťou klienta. Výkonný počítač s rýchlym spojením sa automaticky stáva superuzlom, ktorý pomáha pri indexovaní pomalším klientom.
Medzi vlastnosti patrí schopnosť pokračovať v prerušenom sťahovaní a súčasné sťahovanie segmantov jedného súboru od viacerých klientov. To umožňuje hašovací algoritmus UUHash.

</doc>
<doc id="126526" url="https://sk.wikipedia.org/wiki?curid=126526" title="Direct Connect">
Direct Connect

Direct Connect je protokol pre peer-to-peer zdieľanie súborov. Najpopulárnejší klient pre Windows je DC++.
Architektúra.
Direct connect má strednú mieru decentralizácie. Peer klienty nekomunikujú priamo, ale sa pripájajú na jednotlivé huby. "Hub" je server poskytujúci klientom služby informácie o klientoch, vyhľadávanie a chat. Neexistuje však centrálna databáza hubov, hoci sa vydáva oficiálny zoznam niektorých hubov. Škálovateľnosť hubov je problémom vzhľadom na závislosť protokolu na broadcastoch.

</doc>
<doc id="126527" url="https://sk.wikipedia.org/wiki?curid=126527" title="Hash tabuľka">
Hash tabuľka



</doc>
<doc id="126528" url="https://sk.wikipedia.org/wiki?curid=126528" title="Hash table">
Hash table



</doc>
<doc id="126532" url="https://sk.wikipedia.org/wiki?curid=126532" title="Manchester United FC">
Manchester United FC

Manchester United je anglický futbalový klub hrajúci Premier League. Je to vôbec najúspešnejší anglický futbalový klub v celej histórii. Jeho domácim štadiónom je Old Trafford v severoanglickom Manchesteri. Klub bol založený pod menom Newton Heath LYR F.C. v roku 1878 a do ligy vstúpil v roku 1892. V najvyššej anglickej súťaži hráva od roku 1938 s výnimkou sezóny 1974/75. Priemerná návšteva na štadióne je aj napriek tomu najvyššia v celom Anglicku od sezóny 1964/65. Má fanúšikov po celom svete.
Manchester United je anglický majster zo sezóny 2010 – 11. Klub je jedným z najúspešnejších v histórii anglického futbalu. Od novembra 1986, keď sa stal manažérom Sir Alex Ferguson, vyhrali 23 veľkých trofejí. V roku 1968 sa stal prvým anglickým klubom ktorý vyhral Európsky pohár majstrov, keď vo finále porazil Benficu 4:1. Druhý európsky titul získali v roku 1999 ako súčasť slávneho treble a tretí v roku 2008. V roku 2009 neuspeli vo finále proti Barcelone. Klub drží rekord v počte anglických titulov, keď ich vyhral 20 a takisto rekord v počte víťazstiev v FA Cupe, ktorý vyhral celkovo 12-krát. S celkovým počtom 68 trofejí je Manchester United druhým najúspešnejším anglickým futbalovým klubom.
Od 90. rokov je Manchester jedným z najbohatších klubov na svete a klubom s najvyššími tržbami. V súčasnosti je najbohatším klubom a klubom s najvyššou hodnotou v rámci všetkých športov na svete s odhadovanou hodnotu 1,87 miliardy eur ku aprílu 2009. Manchester bol zakladajúcim členom už neexistujúcej organizácie G-14, ktorá zoskupovala najbohatšie kluby v Európe a v súčasnosti ju nahradila Európska asociácia klubov.
Sir Alex Ferguson sa stal manažérom United 6. novembra 1986 keď opustil Aberdeen a na lavičke Manchestru nahradil odchádzajúceho Rona Atkinsona. Alex Ferguson dostal od roku 1986 do mája 2013, 38 vyznamenaní, kedy oznámil ukončenie svojej kariéry. Nahradil ho Škót David Moyes. Ten na poste trénera zotrval do 22. apríla 2014, kedy s ním bola ukončená spolupráca a v máji 2014 ho nahradil Louis Van Gaal. Ale ani ten vo funkcii manažéra dlho nevydržal, keď ho už po 2 sezónach vo funkcii nahradil 27. mája 2016 ambiciózny bývalý tréner konkurenčnej Chelsea Londýn José Mourinho.
Po dlhodobo neuspokojivých herných prejavoch a prehre 3:1 s rivalom z Liverpoolu bol 19. decembra 2018 José Mourinho nahradený na pozícii manažéra bývalým hráčom Manchestru Olem Gunnarom Solskjaerom do konca prebiehajúcej sezóny 2018/2019.
História.
Prvé roky (1878 – 1945).
Klub vznikol ako Newton Heath LYR F.C. v roku 1878 ako tím pracovníkov Lancashierských a Yorkshirských dráh v depe Newton Heath. Dresy mali zeleno-žlté polovice. Hrávali na malom schátralom ihrisku na North Road. Po 15-tich rokoch sa v roku 1893 presťahovali na Bank Street vo vedľajšom meste Clayton. Klub vstúpil v predchádzajúcej sezóne do ligy. Klub začal prerušovať spojenia so železničným depom a tak vznikla nová spoločnosť s klubovým sekretárom. S názvu zmizlo spojenie LYR a klub sa tak premenoval na Newton Heath F.C. . Na začiatku roku 1902 bol klub na hranici bankrotu s dlhom 2 670 libier, čo by v roku 2010 predstavovalo sumu asi 210 000 libier. Klubové financie boli postihnuté nízkou návštevnosťou a ťažkou ranou v podobe prehratého súdu, ktorý spustil reportér Birminghamského denníka, keď po prehre 4:1 s WBA napísal: “Toto nebol futbal, toto bola obyčajná brutalita a keď toto bola taktika Newton Heath ako vyhrávať zápasy, tak by sa tým mala čo najskôr začať zaoberať Futbalová asociácia.” Sudca ktorý mal prípad na starosti ocenil Newton Heath pokutou a nariadil, aby si každá strana zaplatila vlastné výdavky.
Na stretnutí veriteľov, začiatkom roka 1902, oznámil sekretár klubu James West, že klub potrebuje na záchranu 2 000 libier. Kapitán klubu Harry Stafford neskôr oznámil, že má zmluvu so štyrmi miestnymi podnikateľmi. Každý z nich bol pripravený investovať 500 libier na chod klubu. Vedenie súhlasilo s ich podmienkami a prijalo ponuku. Jedným s podnikateľov bol J. H. Davies, generálny riaditeľ Manchesterského pivovaru. Legenda hovorí, že Stafford ukazoval svojho bernardína na zbierke pre klub a Davies sa ponúkol že ho od neho kúpi. Stafford odmietol, ale prehovoril Daviesa aby investoval do klubu a stal sa jeho prezidentom. Rozhodlo sa o tom na jednom zo stretnutí vedenia klubu. Rozhodlo sa tiež o zmene názvu klubu, aby mohol začať ďalšiu etapu s čistým štítom. Manchester Central a Manchester Celtic boli jedny z navrhovaný názvov, pokiaľ Louis Rocca, mladý imigrant z Talianska, povedal: “Páni, prečo by sme sa nemohli volať Manchester United?” Meno ostalo, a tak 26. apríla 1902 oficiálne vznikol klub Manchester United. Davies tiež rozhodol, že by bolo vhodné zmeniť klubové farby z bielej a námorníckej modrej na červenú, bielu a čiernu.
Ernest Mangnall bol menovaný ako sekretár klubu potom, čo 28. septembra 1903 rezignoval James West. Mangnall bol poverený cieľom dostať klub do Prvej divízie. Na prvý pokus mu postup unikol len o vlások, keď United skončili v sezóne 1903/04 na treťom mieste. Mangnall sa rozhodol, že je potrebné do klubu priviesť nejaké nové tváre a podpísal hráčov ako Harry Moger do brány, Dick Duckworth na krídlo a Jack Picken do útoku. No bol to iný nový krídelník, Charlie Roberts, ktorý mal najväčší dopad na budúce dianie v klube. Roberts prišiel do klubu za 400 libier z Grimsby Town v roku 1904 a hneď sa stal klubovým kapitánom. V klube hral do roku 1914 a viedol klub pri všetkých úspechoch na začiatku 20. storočia.
Netrvalo dlho a klub postúpil prvýkrát pod novým názvom do Prvej divízie, keď v sezóne 1905/06 obsadil druhé miesto v Druhej divízii. Nasledovala sezóna stabilizácie klubu, keď skončili na ôsmom mieste. V roku 1908 vyhrali svoj prvý titul. Neskôr bol vyšetrovaný Manchester City zato, že vyplácal hráčom vyššie platy, aké boli povolené Futbalovou asociáciou FA. Dostali pokutu 250 libier a ôsmi hráči už nemohli nikdy nastúpiť v ich drese. United rýchlo zareagoval na túto situáciu a medzi inými prišiel Billy Meredith (waleský kúzelník) a Sandy Turnbull. Posily, z druhej strany mesta, nemohli kvôli trestu nastúpiť do konca sezóny. Boli tak mimo hry až do začiatku sezóny 1907/08, v ktorej chcel Manchester zaútočiť na titul. A podarilo sa, po výhre 2:1 na Sheffieldom United začala séria výhier. Napriek slabému koncu sezóny ukončili United sezónu s 9 bodovým náskokom pred hlavným rivalom Aston Villou.
Nasledujúca sezóna začala ďalším úspechom, výhrou v zápase o Charity Shield a skončila ďalším, výhrou v FA Cupe. V sezóne, v ktorej Manchester obhajoval titul, boli Turnbull a Meredith veľmi užitočnými. Turnbull strelil víťazný gól vo finále FA Cupu. Klub čakal na ďalší úspech 2 roky. V sezóne 1910/11 vyhrali druhýkrát v histórii Prvú divíziu. Medzičasom sa United presťahovali na ich nový štadión Old Trafford. Prvý zápas tam odohrali 19. februára 1910 proti Liverpoolu keď prehrali 3:4 hoci viedli 3:0. Ďalší titul, ktorý bol posledný pod vedením Mangnalla (po 10-tich rokoch odišiel do Manchestru City) a tiež posledný na ďalších 41 rokov, získali v sezóne 1911/12.
Ďalších 10 rokov bol klub v úpadku, až nakoniec v roku 1922 zostúpil do Druhej divízie. V roku 1925 opäť postúpili do najvyššej súťaže, no po niekoľkých rokoch v spodnej časti tabuľky zostúpili v roku 1931 späť do Druhej divízie. Najhoršie umiestnenie v histórii zaznamenal klub v roku 1934 keď obsadil 20. miesto v Druhej divízii. V ďalších rokoch Manchester ešte raz postúpil do Prvej divízie no hneď zostúpil späť. V predposlednej sezóne pred vypuknutím 2. svetovej vojny opäť postúpili do Prvej divízie. V poslednej sezóne pred vojnou 1938/39 si zabezpečili účasť v najvyššej lige aj po vojne, keď obsadili 14. miesto.
Busbyho roky (1945 – 1969).
V roku 1945 nastúpil na pozíciu manažéra klubu z Old Trafford Matt Busby. Bol to nezvyčajný príchod, pretože Busby naliehal, že si bude viesť mužstvo po svojom, vyberie si svojich hráčov a bude riadiť tréningy. Busby stratil manažérsku pozíciu v Liverpoole, ktorý dal tieto úlohy na starosť riaditeľovi, ale United dali šancu novým a inovatívnym metódam. Busbyho prvou osobou ktorú priviedol, nebol žiadny hráč, ale nový asistent Jimmy Murphy. Risk, ktorý podstúpil klub vymenovaním Busbyho sa okamžite začal vyplácať. Klub skončil v rokoch 1947, 1948 a 1949 na druhom mieste a v roku 1948 vyhral FA Cup vďaka domácemu triu Stan Pearson, Jack Rowley a Charlie Mitten (Rowley a Pearson skórovali vo finále FA Cupu 1948) a vďaka krídlu zo severovýchodu Allenby Chiltonovi.
Charlie Mitten ušiel do Kolumbie hľadať lepšie zárobky, no zvyšok mužstva ostal pokope a v roku 1952 získal prvý povojnový titul. Busby vedel, že futbalové tímy potrebujú viac ako skúsenosti a začal raziť taktiku, že povolával do mužstva mladíkov z akadémie vždy, keď to bolo možné. Na začiatku mladý hráči ako Roger Byrne, Bill Foulkes, Mark Jones a Dennis Viollet zbierali skúsenosti a skĺzli v tabuľke najnižšie na ôsme miesto, no v sezóne 1956 opäť získali titul. Priemerný vek mužstva bol 22 rokov a v sezóne nastrieľali 103 gólov. Busbyho taktika s mladíkmi spustila najúspešnejšie obdobie v histórii klubu (stred 50., koniec 60. a celé 90. roky). Busbyho pôvodné jadro mladíkov dostalo prezývku “Busby babes”. Klenotom na vrchole ich koruny bol krídelník Duncan Edwards. Chlapec z mesta Dudley zažil svoj debut medzi seniormi v roku 1953 ako 16-ročný. Hovorilo sa, že Duncan mohol hrať na každej pozícii na ihrisku a mnoho s tých, čo ho videli hrať, ho pokladali za najlepšieho hráča vôbec. V sezóne 1956/57 získali ďalší ligový titul a dostali sa do finále FA Cupu kde podľahli Aston Ville. Stali sa tiež prvým anglickým klubom, ktorý nastúpil v Európskom pohári majstrov po tom, čo FA zakázala v minulom roku nastúpiť Chelsea. Dostali sa až do semifinále, kde ich vyradil Real Madrid. Na ceste do semifinále vyradili rekordným víťazstvom 10:0 na Maine Road belgického majstra Anderlecht. Táto výhra je doteraz najvyšším klubovým víťazstvom.
V nasledujúcej sezóne postihla klub tragédia, keď po medzipristátí na dotankovanie v Mníchove, havarovalo lietadlo, ktoré viezlo tím zo zápasu Európskeho pohára majstrov v Belehrade. Pri mníchovskej leteckej katastrofe 6. februára 1958, prišli o život ôsmi hráči – Geoff Bent, Roger Byrne, Eddie Colman, Duncan Edwards, Mark Jones, David Pegg, Tommy Taylor a Liam Whelan. Okrem hráčov zahynulo ďalších 15 ľudí, z toho kluboví zamestnanci Walter Crickmer, Bert Whalley a Tom Curry. Piloti sa najprv pokúsili dvakrát neúspešne vzlietnuť. Potom prišiel tretí pokus s fatálnymi následkami. Nehodu zapríčinila kašovitá vrstva snehu na konci dráhy, ktorá spomalila lietadlo na rýchlosť, s ktorej nebolo možné vzlietnuť. Lietadlo sa skĺzlo na konci dráhy a cez plot narazilo do neobývaného domu. Brankár United Harry Gregg nestratil po havárii duchaprítomnosť, a aj napriek strachu z možnej explózii lietadla, vytiahol z trosiek dvojicu Bobby Charlton a Dennis Viollet. Sedem hráčov United zahynulo priamo v lietadle, zatiaľ čo Duncan Edwards zomrel o 14 dní neskôr v nemocnici. Pravé krídlo Johnny Berry prežil nehodu, no kvôli zraneniam ktoré pri nej utrpel musel predčasne ukončiť hráčsku kariéru. Matt Busby, ktorému nedávali mníchovskí doktori veľkú nádej na prežitie a dokonca dostal od kňaza dvakrát Sviatosť pomazania chorých, sa vyliečil a po dvoch mesiacoch opustil nemocnicu.
Chýry dokonca hovorili, že United sa odhlásia zo všetkých súťaži. No do doby, kedy sa vylieči Matt Busby, prebral manažérsku pozíciu Jimmy Murphy a klub tak mohol v provizórnych podmienkach pokračovať ďalej. Napriek nehode znova dosiahli finále FA Cupu v ktorom prehrali s Boltonom Wanderers. Na konci sezóny navrhla UEFA, aby sa budúceho ročníka Európskeho pohára zúčastnil okrem majstra Wolverhamptonu aj Manchester United ako poctu pre obete, no FA to zamietla. V nasledujúcej sezóne sa United dotiahli na Wolverhampton a skončili na druhom mieste.
Busby na začiatku 60. rokov prebudoval mužstvo, keď podpísal hráčov ako Denis Law alebo Pat Crerand ktorý tvorili novú generáciu jeho mladíkov. Azda najlepším z jeho novej skupiny hráčov bol mladík z Belfastu George Best. Best vynikal svojou prirodzenou atletickosťou, no azda najlepším aspektom jeho hry bola jeho perfektná kontrola lopty. Jeho rýchle nohy mu dovoľovali prejsť takmer cez každého súperovho obrancu a to aj napriek jeho nižšiemu vzrastu. Tím vyhral v roku 1963 FA Cup, aj keď v Prvej divízii skončil na 19. mieste. Triumf v FA Cupe posilnil hráčov, ktorý pomohli klubu najprv k druhému miestu tabuľky v sezóne 1963/64 a potom k titulom v rokoch 1965 a 1967. United v roku 1968 vyhral Európsky pohár majstrov, keď vo finále porazili Eusébiovu Benficu 4:1. United sa tak stal prvým anglickým klubom, ktorý získal túto trofej. Toto mužstvo Manchestru sa stalo pamätným aj vďaka tomu, že v jeho jadre hrali traja držitelia ceny pre Európskeho hráča roku. Túto cenu získali Bobby Charlton, Denis Law a George Best. Matt Busby rezignoval na svoju funkciu v roku 1969. Nahradil ho tréner rezervy a bývalý hráč United Wilf McGuinness.
1969 – 1986.
V sezóne 1969/70 bojoval tím pod vedením Wilfa McGuinnessa a nakoniec skončil na neuspokojivom ôsmom mieste. Po zlom štarte do sezóny 1970/71 bol McGuinness preradený späť na pozíciu trénera rezervy. Busby sa vrátil naspäť do klubu, aj keď len na šesť mesiacov. Výsledky sa pod jeho vedením zlepšili, no v lete 1971 opustil Busby klub definitívne. Medzitým Manchester stratil hviezdnych hráčov ako Nobby Stiles a Pat Crerand.
United boli ústne dohodnutý z manažérom Jock Steinom, ktorý vyhral s Celticom Európsky pohár majstrov. Stein však na poslednú chvíľu vycúval a nástupcom Busbyho sa tak stal Frank O’Farrell. Podobne ako McGuinness vydržal O´Farrell v klube menej ako 18 mesiacov. Jediným rozdielom medzi nimi bolo, že O’Farrell reagoval na slabé výkony mužstva nákupom talentovaného Martina Buchana z Aberdeenu za 125 000 libier. Na konci roku 1972 sa stal manažérom Tommy Docherty. Docherty v sezóne zachránil United od zostupu, no v ďalšej sezóne 1974 už United zostúpili a zlaté trio Best, Law a Charlton opustilo klub. Dennis Law odišiel v lete 1973 do Manchestru City a strelil gól ktorý poslal United do Druhej divízie. Zdvorilo však odmietol zo spoluhráčmi oslavovať gól. Hráči ako Lou Macari, Stewart Houston a Brian Greenhoff prišli do klubu aby nahradili trio Best, Law a Charlton, no nikdy nedosiahli to, čo hviezdne trio.
Tím vybojoval postup hneď na prvý pokus. Pomohol mu mladý Steve Coppell, ktorý zažil debut v drese United ku koncu sezóny, keď prišiel z klubu Tranmare Rovers. V roku 1976 sa klub dostal do finále FA Cupu kde podľahol Southamptonu. V roku 1977 sa dostali do finále opäť a porazili Liverpool 2:1. Aj napriek týmto úspechom a obľube u fanúšikov bol Docherty krátko po finále prepustený po tom, čo sa prevalila jeho aféra s manželkou fyzioterapeuta.
V lete 1977 nahradil Dochertyho Dave Sexton, pod ktorým začal tím hrať príliš defenzívnu taktiku. Tento štýl sa nepáčil fanúšikom, ktorý mali radi ofenzívny futbal preferovaný Dochertym a Busbym. Sexton priviedol hráčov ako Joe Jordan, Gordon McQueen, Gary Bailey a Ray Wilkins. Jeho defenzívny štýl však nepriniesol úspechy, keď sa United len raz dostali v tabuľke na druhé miesto a dosiahli jedno finále FA Cupu v ktorom prehrali s Arsenalom. Kvôli týmto neúspechom bol Sexton vyhodený v roku 1981 aj napriek tomu, že vyhral 7 posledných zápasov v rade.
Nahradil ho skvelý Ron Atkinson. Atkinson ihneď zlomil britský prestupový rekord, keď priviedol Bryana Robsona z WBA. Robson bol považovaný za najlepšieho záložníka Manchestru od čias Duncana Edwardsa. Atkinson ďalej priviedol hráčov ako Jesper Olsen, Paul McGrath a Gordon Strachan, ktorý hrali po boku mladíkov ako Norman Whiteside a Mark Hughes. United vyhrali za tri roky dvakrát FA Cup a to v rokoch 1983 a 1985 a boli veľkým favoritom na zisk titulu v sezóne 1985/86, keď vyhrali prvých 10 zápasov a v októbri mali na svojich prenasledovateľov 10 bodový náskok. Potom však rapídne poklesla forma a Manchester ukončil sezónu až na štvrtom mieste. Slabá forma pokračovala aj v ďalšej sezóne a po tom, čo sa United nachádzali v novembri 1986 na hranici zostupu, bol Atkinson prepustený.
Éra Alexa Fergusona pred treble (1986 – 1998).
Ferguson pricestoval z Aberdeenu aby nahradil Atkinsona ešte v ten deň, čo bol Atkinson prepustený. So sebou si priviedol svojho asistenta Archieho Knoxa. Aj napriek prehre 2:0 v prvom zápase 8. novembra 1986 proti Oxfordu, dokázal Ferguson ukončiť sezónu na 11. mieste. 2. miesto v sezóne 1987/88 s útočníkom Brianom McClairom, ktorý sa stal prvým útočníkom od čias Georga Besta, ktorý strelil viac ako 20 gólov sezóne, dalo fanúšikom kúsok nádeje na lepšie časy. Tá však opäť vyprchala po 11. mieste v nasledujúcej sezóne.
Mnoho Fergusonových posíl nespĺňalo očakávania fanúšikov a Ferguson bol začiatkom roka 1990 údajne na pokraji vyhodenia v prípade prehry v 3. kole FA Cupu s Nottinghamom Forest. Gól Marka Robinsa s 56. minúty znamenal výhru United, a naštartoval púť Manchestru do finále vo Wembley, kde United porazili po remíze 3:3 Crystal Palace v opakovanom zápase 1:0. V nasledujúcej sezóne sa Manchester prebojoval do finále Ligového pohára v ktorom podľahol Sheffieldu Wednesday, pod vedením bývalého manažéra Rona Atkinsona 1:0. Okrem toho vyhral prvýkrát v klubovej histórii Pohár víťazov pohárov keď vo finále v Rotterdame porazil Barcelonu 2:1. Víťazstvo v PVP poskytlo United možnosť hrať o Európsky superpohár v ktorom porazili na Old Trafford víťaza Európskeho pohára majstrov Crvenu Zvezdu Belehrad 1:0. Tento súboj sa mal odohrať na odvety, no kvôli politickým nepokojom v Juhoslávii rozhodla UEFA, že sa odohrá len jeden zápas na Old Trafford. V roku 1992 nasledovalo druhé finále v Ligovom pohári v rade. United porazili na Wembley Nottingham Forest 1:0.
Udalosti okolo klubu mimo ihriska na prelome desaťročia smerovali k pokusu prezidenta klubu Martina Edwardsa, predať klub magnátovi Michaelovi Knightonovi. Dohoda na sume 20 miliónov libier bola odsúhlasená. Knighton dokonca prišiel na trávnik Old Traffordu v klubových farbách a po niekoľkých trikoch poslal loptu do brány pred Stretford End. Michael Knighton dostal prístup do finančných záznamov klubu, no skôr než sa celý obchod stihol zrealizovať, musel byť zrušený kvôli jeho finančným problémom. Ale kvôli jeho vedomostiam o financiách klubu, dostal výmenou za mlčanie, miesto v jeho štruktúrach. V roku 1991 klub potreboval vďaka Taylorovej správe peniaze na úpravu štadióna a preto vstúpil na Londýnsku burzu s cenou 47 miliónov libier, vďaka čomu sa dostali financie klubu pod dohľad verejnosti. Martin Edwards zostal vo svojej funkcii, no klub mal verejných vlastníkov.
V lete roku 1991 prišiel na Old Trafford dánsky brankár Peter Schmeichel, ktorý vychytal v sezóne 1991/92 17 čistých kont a pomohol tak klubu k druhému miestu v tabuľke za Leedsom v strede s fantastickým Francúzom Ericom Cantonom. Ferguson uznal, že Manchester potrebuje útočníka, a tak sa niekoľkokrát neúspešne pokúšal získať Davida Hirsta zo Sheffieldu Wednesday. Potom u prezidenta Martina Edwardsa zazvonil manažér Leedsu Howard Wilkinson, aby sa opýtal na dostupnosť Denisa Irwina, a konverzácia sa rýchlo zvrtla na Cantonu. Na prekvapenie Edwardsa aj Fergusona sa obidve kluby dohodli na odstupnom 1,2 milióna libier za tohto charizmatického Francúza. Cantonov príchod bol zlomovým bodom v ceste United za prvým titulom od roku 1967. Po príchode Roya Keana z Nottinghamu Forest v júli roku 1993, získali United druhý titul v rade, prvýkrát od roku 1957, a takisto vyhrali FA Cup, čo znamenalo prvý double v histórii klubu. V tom istom roku sa klub ponoril do smútku, keď 20. januára 1994 zomrel bývalý manažér Matt Busby.
Sezóna 1994/95 bola prvou sezónou bez trofeje od sezóny 1988/89, aj keď bojovali o titul do posledného kola a dostali sa až do finále FA Cupu, kde však podľahli Evertonu. Z Newcastlu prišiel Andy Cole za Keitha Gillespieho a 6 miliónov libier, čo znamenalo v tej dobe nový britský prestupový rekord. Ale zápas po Andyho debute, dostal Cantona 8 mesačný dištanc za to, že zaútočil pri odchode z ihriska na fanúšika Crystal Palace, ktorý ho rasovo urážal. Cantonova suspendácia bola označovaná ako dôvod, prečo Manchester nevyhral tretí titul v rade. Po neúspechu v sezóne Ferguson predal hráčov ako Paul Ince, Andrei Kanchelskis a Mark Hughes a nahradil ich vlastnými odchovancami z akadémie ako David Beckham, Gary Neville, Phil Neville a Paul Scholes. Po prehre v úvodnom zápase sezóny 1995/96 s Aston Villou 1:3, prehlásil televízny komentátor Alan Hansen legendárnu hlášku “nikdy nevyhráte nič s týmito deťmi.” Nový hráči sa rýchlo stali reprezentantmi Anglicka a po návrate Cantonu v októbri 1995, sa Manchester stal prvým klubom ktorý vyhral double dvakrát.
V júli 1996 odišiel kapitán Steve Bruce do Birminghamu City a Alex Ferguson vymenoval novým kapitánom Erica Cantonu. Cantona doviedol klub v sezóne 1996/97 k štvrtému titulu za 5 rokov a po skončení sezóny ukončil kariéru vo veku len 30 rokov. Na jeho miesto bol kúpený Teddy Sheringham a jeho legendárnu sedmičku na drese zdedil David Beckham. Sezónu 1997/98 začal Manchester dobre, no prehral 5 zápasov okolo Vianoc a nakoniec skončil na druhom mieste iba bod za Arsenalom. Po dlhom období bez trofeje to bol veľký návrat Arsenalu medzi anglickú elitu.
Treble (1998 – 99).
Sezóna 1998/99 bola pre Manchester najúspešnejšou v anglickej klubovej futbalovej histórii, keď ako jediný anglický klub dokázali vyhrať Treble – Premier League, FA Cup a Ligu majstrov v jednej sezóne. Po napínavej sezóne vyhral Manchester titul až v poslednom kole keď porazil Tottenham 2:1 a aj napriek výhre Arsenalu 1:0 nad Aston Villou sa mohol radovať z titulu. Výhra v Premier League bola prvou časťou Treble a podľa Alexa Fergusona aj najťažšou. Vo finále FA Cupu narazil Manchester na Newcastle a porazil ho 2:0 po góloch Sheringhama a Scholesa. Vo finále Ligy majstrov porazili Bayern Mníchov v zápase, ktorý je označovaný za jeden z najlepších comebackov v histórii. Manchester prehrával 0:1 a no v nastavenom čase po góloch Sheringhama a Solskjaera otočili výsledok a v deň, kedy by mal Sir Matt Busby 90 rokov, získali trofej a treble. Úspešný rok zakončili výhrou v zápase o Interkontinentálny pohár v Tokiu proti Palmeirasu 1:0.
Po treble (1999 – 2013).
Manchester vyhral ligu v rokoch 2000 aj 2001, no novinári považovali tieto sezóny za zlyhania, pretože sa klubu nepodarilo znovu vyhrať Ligu majstrov. V roku 2000 sa stal Manchester jedným zo zakladajúcich členov zoskupenia G-14 zoskupujúceho najbohatšie európsky kluby. Klub sa tiež v sezóne 1999/2000 nezúčastnil FA Cupu, pretože sa zúčastnil Majstrovstiev sveta klubov v Brazílii na nátlak FA, UEFA a Anglickej kandidatúry na MS 2006. Ferguson prijal viac defenzívnu taktiku, ktorá však nepriniesla úspech a Manchester skončil v sezóne 2001/02 na treťom mieste v Premier League. V nasledujúcej sezóne 2002/03 znovu získali titul. Sezónu začali dobre, no ich forma klesla po tom, čo dostal Rio Ferdinand kontroverzný 8 mesačný dištanc za zmeškané dopingové testy. V roku 2004 vyhrali FA Cup keď vyradili v semifinále Arsenal a vo finále porazili Millwall.
Sezóna 2004/05 sa niesla v znamení streleckej mizérie po tom, čo sa zranil strelec Ruud van Nistelrooy. United zakončili sezónu bez zisku trofeje na treťom mieste v tabuľke. V FA Cupe prehrali vo finále s Arsenalom po remíze 0:0 na penalty 4:5. Mimo ihriska sa stalo témou číslo 1 prevzatie Manchestru americkým podnikateľom Malcolmom Glazerom 12. mája 2005. Ten získal kontrolu nad klubom cez svoju spoločnosť Red Football Ltd. za sumu približne 800 miliónov libier. 16. mája zvýšil svoj podiel na 75% potrebných na stiahnutie klubu z burzy a oznámil svoj úmysel prebrať 100% podiel do 20 dní. 8. júna vymenoval svojich synov za nevýkonných členov správnej rady klubu.
Manchester mal slabý štart do sezóny 2005 – 06 po tom, čo odišiel záložník Roy Keane do Celticu za kritiku svojich spoluhráčov. Manchester tiež po prehre s Benficou nepostúpil prvýkrát v novom storočí do vyraďovacej fázy Ligy majstrov. Sezóna bola tiež poznačená zraneniami kľúčových hráčov ako Gabriel Heinze, Alan Smith, Ryan Giggs a Paul Scholes. Nakoniec však zabránili tomu, aby zakončili ďalšiu sezónu za sebou bez trofeje, keď vyhrali po 17 rokoch Ligový pohár. Vo finále porazili nováčika z Wiganu 4:0. V poslednom kole po výhre 4:0 nad Charltonom si tiež zabezpečili druhé miesto v tabuľke a automatickú kvalifikáciu do skupinovej fázy Ligy majstrov. Na konci sezóny prestúpil do Realu Madrid kľúčový útočník Ruud van Nistelrooy po sporoch s Alexom Fergusonom.
V júli 2006 oznámil klub uzavretie pôžičky v celkovej sume 660 miliónov libier. Ročná splátka sa mala pohybovať vo výške 62 miliónov. Výsledkom toho bol plán na 30% zníženie ročných výdavkov. V sezóne 2006/07 začali hrať United opäť útočný štýl ako v 90. rokoch. V januári 2007 prišiel na dvoj mesačné hosťovanie z Helsingborgu švédsky útočník Henrik Larsson a zohral dôležitú úlohu v postupe do semifinále Ligy majstrov, v ktorom Manchester vypadol s AC Miláno po celkovom skóre 3:5. 6. mája 2007, štyri roky po poslednom titule, zaknihoval Manchester po remíze Chelsea s Arsenalom svoj deviaty titul za posledných 15 rokov. Nakoniec z toho nebolo štvrté double, keď Manchester prehral s Chelsea vo finále FA Cupu na novom Wembley 0:1 po predĺžení. Bolo to prvé finále FA Cupu na tomto štadióne.
V sezóne 2007/08 získal Manchester európske double aj napriek zlému štartu do sezóny, keď sa po troch kolách nachádzal na 17. mieste. 11. mája 2008 však Manchester získal po výhre nad Wiganom titul o 2 body pred rivalom z Chelsea, ktorý len remizoval s Boltonom. Manchester sa tiež dostal do svojho tretieho európskeho finále, keď na ceste doň vyradil kluby ako AS Rím či FC Barcelona. V moskovskom finále 21. mája 2008 porazil Chelsea v penaltovom rozstrele 6:5, keď zápas predtým skončil v riadnom hracom čase aj predĺžení 1:1. Týmto víťazstvom získali svoj tretí európsky titul a utvorili tak rekord v počte neprehraných finále. Zhodou okolností v tejto sezóne uplynulo presne 100 rokov od zisku prvého titulu, 50 rokov od Mníchovskej leteckej katastrofy a 40 rokov od zisku prvého titulu v Európskom pohári majstrov. Vo finále tiež nastúpil Ryan Giggs k svojmu 759. zápasu v drese United a prekonal tak rekord Bobbyho Charltona.
Ešte pred štartom sezóny 2008/09 vyhral Manchester Community Shield, keď porazil vo finále víťaza FA Cupu Portsmouth 3:1 na pokutové kopy po remíze v riadnom hracom čase 0:0. 21. decembra pridal Manchester ďalšiu trofej do svojej zbierky, keď vyhral Majstrovstvá sveta klubov 2008 v Japonsku. Vo finále porazil ekvádorsky klub LDU Quito 1:0 po góle Wayna Rooneyho. O 2 mesiace neskôr pridali ďalšiu trofej, keď vo finále Ligového pohára porazili Tottenham 4:1 na pokutové kopy. 16. mája zaknihovali svoj 11. titul v Premier League a 18. titul celkovo, keď remizovali 0:0 s Arsenalom. 27. mája 2009 však prehrali v Rímskom finále Ligy majstrov nad Barcelonou 0:2 keď sa do streleckej listiny zapísali Samuel Eto’o a Lionel Messi. Toto finále bolo posledným v drese United pre Carlosa Téveza, ktorému skončilo 30. júna hosťovanie a pre Cristiana Ronalda, ktorý po sezóne prestúpil za 80. miliónov libier do Realu Madrid. Táto čiastka sa stala novým prestupovým rekordom. United nahradilo odchádzajúcich hráčov novými posilami ako Michael Owen, ktorý prišiel zadarmo, Antonio Valencia za 17 miliónov z Wiganu a Gabriel Obertan za 3 milióny z Bordeaux.
Sezóna 2009/10 začala pre Manchester dobre aj napriek prehre 0:1 proti Burnley na Turf Moor. Potom nasledovala séria výhier, vrátane toho v mestskom derby 4:3 keď strelil víťazný gól Michael Owen až v 96. minúte. Ale zlý výkon proti Liverpoolu na Anfield Road rezultoval do prehry 0:2. 3. novembra 2009 si Manchester zabezpečil postup zo skupiny v Lige majstrov po remíze 3:3 v Moskve proti miestnemu CSKA. Víťazstvo v skupine si zabezpečil po výhre 3:1 s Wolfsburgom, v zápase v ktorom strelil Michael Owen hetrik. 3. januára 2010 zažil Old Trafford šokujúcu prehru v 3. kole FA Cupu nad rivalom z Leedsu 0:1. Bola to vôbec prvá prehra Alexa Fergusona v 3. kole FA Cupe od nástupu na lavičku Manchestru a jeho prvé vyradenie z tohto pohára klubom z nižšej súťaže. Manchester otočil prehru 1:2 z prvého semifinále Ligového pohára proti Manchestru City a na Old Trafforde vyhral v odvete 3:1 po góle Wayna Rooneyho z nadstaveného času. Toto víťazstvo bolo mnohými považované za symbolické, pretože Manchester City sa snaží dosiahnuť úspechov United. Fanúšikovia boli obzvlášť radi, pretože manažér City Roberto Mancini sľúbil, že po dlhých rokoch bez trofeje so svojím mužstvom nejakú získa. Manchester United porazil vo finále Ligového pohára vo Wembley Aston Villu 2:1 a prvýkrát v klubovej histórii obhájil pohár. Manchester sa vo vyraďovacej fáze Ligy majstrov stretol s talianskym klubom AC Miláno. V prvom zápase na San Sire vyhrali United 3:2 vďaka dvom gólom Wayna Rooneyho. V odvete rozdrvil Manchester talianskeho súpera 4:0. Rooney dal opäť 2 góly. V celkovom súčte postúpili do semifinále zo skóre 7:2. Tento zápas tiež priniesol návrat Davida Beckhama na Old Trafford. Bývalý hráč United zažil skvelé privítanie od domácich fanúšikov a po skvelej strele takmer skóroval.
United dosiahli v rokoch 2010–11 rekordný 19. ligový titul a prvenstvo si zabezpečili remízou 1:1 proti Blackburnu Rovers 14. mája 2011. Toto číslo sa v sezóne 2012–13 rozšírilo na 20 ligových titulov a keď si titul zabezpečili domácim víťazstvom 3:0 proti Aston Ville 22. apríla 2013.
2013 – súčasnosť.
8. mája 2013 Ferguson oznámil, že na konci futbalovej sezóny končí vo funkcii manažéra, v klube však zostane ako riaditeľ a veľvyslanec klubu. Klub na druhý deň oznámil, že ho od 1. júla nahradí manažér Evertonu David Moyes, ktorý podpísal šesťročný kontrakt. Ryan Giggs prevzal funkciu dočasného hráča a manažéra o 10 mesiacov neskôr, 22. apríla 2014, keď bol Moyes po zlej sezóne vyhodený. V nej klub nedokázal obhájiť titul v Premier League a prvýkrát sa nekvalifikoval v Lige majstrov. od 1995–96. Taktiež sa nedokázali kvalifikovať do Európskej ligy, čo znamená, že to bolo prvýkrát, čo sa Manchester United nekvalifikoval na európsku súťaž od roku 1990. 19. mája 2014 sa potvrdilo, že Louis van Gaal nahradí Moyesa na pozícii manažéra Manchestru United na základe trojročnej dohody, pričom Giggs bude jeho asistent. 
Aj keď sa Van Gaalovi v prvej sezóne podarilo opäť kvalifikovať United do Ligy majstrov prostredníctvom štvrtého miesta v Premier League, v jeho druhej sezóne vypadol United z rovnakého turnaja v skupinovej fáze. United tiež zaostávali v pretekoch o titul už tretiu sezónu po sebe keď skončili na piatom mieste, a to aj napriek niekoľkým nákladným príchodov počas pôsobenia Van Gaala; v tej istej sezóne však Manchester United vyhral po 12.krát FA Cup, čo bola ich prvá trofej od roku 2013. Napriek tomuto víťazstvu bol Van Gaal odvolaný z funkcie manažéra len o dva dni neskôr, pričom namiesto neho bol 27. mája menovaný José Mourinho, ktorý podpísal trojročnú zmluvu. V tej sezóne skončil United na šiestom mieste, po piatykrát vyhral pohár EFL a po prvýkrát Európsku ligu, rovnako ako FA Community Shield rekordne v Mourinhovom prvom súťažnom zápase. Aj napriek tomu, že United neskončili medzi najlepšími štyrmi, kvalifikovali sa do Ligy majstrov víťazstvom v Európskej lige. Wayne Rooney strelil svoj 250. gól v tíme United a prekonal tak sira Bobbyho Charltona. Na konci sezóny z klubu odišiel a vrátil sa do Evertonu. V nasledujúcej sezóne skončil United na druhom mieste v lige - išlo o ich najvyššie umiestnenie od roku 2013, za víťazným Manchester City však zaostával o 19 bodov. Mourinho taktiež klub doviedol do 19. finále FA Cupu, podľahol však Chelsea 1:0. 18. decembra 2018. Nasledujúci deň bol bývalý útočník United Ole Gunnar Solskjær vymenovaný za dočasného manažéra do konca sezóny. 28. marca 2019 bol so Solskjærom podpísaný trojročný kontrakt. Zásluhu na tom má šnúra 14 víťazstiev z jeho 19 zápasov, vrátane vyradenia Paríža Saint-Germain z Ligy majstrov. Počas svojej prvej plnej sezóny, v ktorej pôsobil, pomohol klubu skončiť na treťom mieste v Premier League a rovnako sa dostal do semifinále EFL Cupu, FA Cupu a Európskej ligy.
V sezóne 2019/20 skončili červený diabli so 66 bodmi na treťom mieste Premier League. Táto sezóna bola poznačená pandémiou Covid-19, keď liga musela byť na niekoľko týždňov prerušená. Sezónu 2020/21 poznačila okrem pokračujúcej pandémie aj nie najlepší vstup United do nej. V treťom zápase utrpeli zdrvujúcu prehru 6:1 na domácom štadióne od Tottenhamu a po prvých šiestich zápasoch sa nachádzali v dolnej polovici tabuľky. Svoju formu zlepšil až v decembri 2020, keď v domácej súťaži zo šiestich zápasov 4 krát vyhrali a 2 krát zremizovali. 
Klubový znak a farby.
Už ako Newton Heath hral klub v rôznych farebných kombináciách. Najčastejšie to boli dresy so žlto-zelenými polovicami ktoré nosili v rokoch 1878 – 1892 a potom znovu v rokoch 1894 – 1896. Takéto dresy nosili aj hráči United ako vonkajšie na začiatku 90. rokov. Ďalšie dresy Newton Heath obsahovali bielo-červené štvrtiny v rokoch 1892 – 1894 a kompletne biele dresy nosili v rokoch 1896 – 1902. Obidve tieto kombinácie nosili spolu s modrými trenírkami. V roku 1902 sa spolu s názvom klubu zmenili aj klubové farby. Manchester začal hrávať v červených dresoch s bielymi trenírkami a čiernymi štulpňami. Najpamätnejšou výnimkou boli dresy vo finále FA Cupu v roku 1909 proti Bristolu City, keď hral Manchester v bielych dresoch s červeným písmenom “V“ na hrudi. Tento dizajn znovu používali v 20. rokoch pred tým, než opäť prešli na červené dresy. Pre sezónu 2009/10 predstavil Manchester podobné dresy k 100. výročiu Old Traffordu.
Na zápasy vonku sú najčastejšie používanou kombináciou biele dresy s čiernymi trenírkami a bielymi štulpňami. Okrem toho sa používali aj rôzne iné farby vrátane modro-bielych pruhovaných dresov v rokoch 1903 – 16, celých čiernych v rokoch 1994, 2003 a 2007 alebo tmavo modrých z tenkými striebornými horizontálnymi pruhmi v roku 2000. Jedny z najslávnejších, ale krátko využívaných boli kompletne sivé dresy zo sezóny 1995/96, od ktorých sa upustilo už v prvom zápase v ktorom boli nasadené. Počas prestávky v zápase so Southamptonom prehrával Manchester 0:3 a hráči si vymenili dresy za bielo-modrú tretiu sériu. Manchester napokon prehral 1:3. Podľa hráčov nebola sivá farba dostatočne viditeľná, čo viedlo k zlému výsledku. Ďalšou slávnou sériou dresov pre vonkajšie zápasy boli obojstranné dresy. Na jednej strane biele s čiernymi rukávmi a zlatou úpravou, na druhej strane zlaté s čiernou úpravou. Tieto dresy boli posledné od spoločnosti Umbro pred prechodom k firme Nike a pripomínali 100. výročie zmeny názvu klubu.
Tretia séria dresov je tradične celá modrá na počesť dresov z víťazného finále Pohára európskych majstrov v roku 1968. Priamy odkaz na tento úspech majú dresy zo sezóny 2008/09 ktorými si klub pripomenul 40. výročie tohto triumfu. Výnimkou boli svetložlté dresy zo začiatku 70. rokov, vyššie uvedené modro-biele dresy z roku 1996, ktoré sú stále obľúbené u fanúšikov, a biele dresy s tenkými červenými horizontálnymi pruhmi z roku 2004. United tiež použil ako tretie dresy kompletne čiernu sadu v sezóne 1998/99 a tmavo modrú s červenými bokmi v roku 2001 v zápasoch proti Southamptonu a PSV Eindhoven. Tieto farby boli používané ako tréningové.
V súčasnosti sú domáce dresy červené s čiernym písmenom “V” cez celú hruď. Klubový znak je umiestnený na čiernom podklade rovnakého tvaru na ľavej strane písmena “V”. Logo značky Nike je bielej farby na pravej strane. Logo hlavného sponzora AIG je tiež biele. Ako pripomenutie stého výročia otvorenia štadióna Old Trafford je na strane švu umiestnený štítok z nápisom "The Theatre of Dreams Since 1910". Domáce dresy nosia hráči v kombinácii s bielymi trenírkami na bokoch s červenými pruhmi a čiernymi štulpňami s červeným “V” na lýtkach. Dresy na zápasy vonku majú rovnaký dizajn len inú farebnú kombináciu. Dresy sú čierne s modrým “V” na hrudi a klubové logo je na modrom podklade. Ako na domácom drese tak aj tu sú obidve logá sponzorov biele. Trenírky sú čierne s modrými pruhmi po bokoch a štulpne tiež čierne s modrým “V” na lýtkach. Vonkajší súbor zo sezóny 2008/09 pozostávajúci z bielych dresov s modrými pruhmi na bokoch a modrým golierom s červenou obrubou je v sezóne 2009/10 používaný ako tretí súbor. S modrými trenírkami a bielymi štulpňami má tretí súbor modré logá sponzorov a nápis MUFC na zadnej strane goliera. Klubový znak na bielom podklade je umiestnený na ľavej strane hrudníka.
Klubové logo bolo zmenené pri niekoľkých príležitostiach, no základný tvar ostal stále podobný. Znak je odvodený od erbu mesta Manchester. Diabol v znaku je odvodený od prezývky klubu “Červení diabli”, ktorá vznikla v 60. rokoch po tom, čo počul Matt Busby o rugbyovom mužstve zo susedstva, ktoré tiež hralo v červenom. Koncom 60. rokov sa diabol stal súčasťou klubových spravodajov a šálov predtým, než sa nadobro dostal v roku 1970 do klubového loga. V logu drží diabol trojzubec. V roku 1998 bolo logo opäť pozmenené, keď z neho zmizlo slovné spojenie Football Club.
Hráčske rekordy.
"Zápasy odohrané k 9. máju 2010. Zvýraznení hráči stále hrajú za Manchester United."
Víťazi cien.
Nasledujúci hráči vyhrali Zlatú loptu pokiaľ hrali za Manchester United:
Nasledujúci hráči vyhrali Zlatú kopačku pokiaľ hrali za Manchester United:
Nasledujúci hráči vyhrali titul Futbalista roka podľa UEFA pokiaľ hrali za Manchester United:
Nasledujúci hráči vyhrali titul Hráč roka podľa FIFA pokiaľ hrali za Manchester United:
Ženský tím.
Manchester United Ladies ako Manchester United Supporters Club Ladies. Do ligy Three Counties sa prihlásili v roku 1979. Zakladajúcim členom Severozápadnej ženskej regionálnej futbalovej ligy sa stali v roku 1989, keď aj oficiálne zmenili názov na Manchester United Ladies FC. Aj keď hneď v prvej sezóne zostúpili, o rok sa im opäť podarilo postúpiť a v sezóne 1995/96 vybojovali svoj prvý titul. V sezóne 1998/99 sa pripojili do ligy Northern Combination, ktorá je dva stupne nižšie ako ženská Premier League. Oficiálne boli pridružené pod Manchester United FC pred sezónou 2001/02. Pred sezónou 2004/05 boli kontroverzne rozpustené kvôli finančným problémom. Rozhodnutie sa stretlo zo značnou kritikou pretože tímy boli odhlásené zo všetkých súťaží skôr než boli o tom hráčky oboznámené. Napriek tomu sa klub stále angažuje v ženskom futbale, keď ponúka možnosť dievčatám trénovať v klube do 16 rokov.
Fanúšikovia.
Pred 2. svetovou vojnou cestovalo na zápasy na ihriskách súperov len zopár fanúšikov, kvôli času, cenám a logistickým obmedzeniam ako zriedkavosť áut medzi ľuďmi. Keď hrali City a United domáce zápasy striedavo každý každú druhú sobotu, tak sa chodilo mnoho obyvateľov Manchestru pozerať jednu sobotu na City a druhú na United. No po vojne silná rivality vrcholila a fanúšikovia si museli vybrať jeden klub ktorému budú fandiť.
Keď United vyhrali v roku 1956 ligový titul, mali najvyššiu domácu návštevnosť v lige, rekord z minulej sezóny držal nasledujúcich zopár rokov Newcastle. Po Mníchovskej leteckej katastrofe v roku 1958 začalo fandiť United viac ľudí a takisto ich viac začalo chodiť na štadión. Kvôli tomu sa fanúšikovská základňa United rozrastala a od vtedy má Manchester každý rok najvyššiu ligovú návštevnosť v anglickom futbale, dokonca aj v Druhej divízii v sezóne 1974 – 75. V skutočnosti nemal Manchester najvyššiu návštevnosť v dvoch sezónach, keď prebiehala veľká rekonštrukcia štadióna Old Trafford v sezónach 1971 – 72, 1992 – 93.
Prieskum z roku 2002 s názvom "Prichádzate z Manchestru?" ukázal, že väčšina držiteľov permanentiek Manchestru City žije vo väčšom obvode, zatiaľ čo držitelia permanentiek na United žijú väčšinou v jednej oblasti.
Koncom 90. rokov a na začiatku 21. storočia stúpajúci záujem fanúšikov ponúkol možnosť na predaj klubu. Fanúšikovské zoskupenie IMUSA v roku 1998 veľmi silno odporovalo proti prevzatiu klubu Rupertom Murdochom. Ďalšia skupina "Shareholders United Against Murdoch" (neskôr Shareholders United a teraz "Manchester United Supporters' Trust") vzniklo v tom čase aby povzbudilo fanúšikov na kúpu akcií. Sčasti preto aby mali fanúšikovia väčší hlas v otázkach ktoré sa ich týkajú, ako ceny vstupeniek a ich distribúcia a sčasti preto aby zabránili nechcenému kupcovi kúpiť dostatočný podiel akcií na riadenie klubu. Tento plán zlyhal a nezabránil aby sa stal Malcolm Glazer majoritným vlastníkom. Mnoho fanúšikov bolo pobúrených a niektorý založili odštiepenecký klub FC United of Manchester. Napriek zlosti väčšiny fanúšikov na nových majiteľov, návštevnosť stále stúpala. V súčasnosti má Manchester United okolo pol miliardy fanúšikov po celom svete. Čo je absolútny rekord !
Atmosféra vytváraná fanúšikmi na štadióne bola niekedy kritizovaná. V roku 2000 adresoval poznámku na časti tribún kapitán Roy Keane keď povedal, že títo diváci vôbec nesledujú futbal a ani mu nerozumejú a nazval ich krevetovo-sendvičový oddiel. Alex Ferguson tiež zopárkrát kritizoval fanúšikov, keď atmosféru na zápase 1. januára 2008 označil ako na pohrebe. Neskôr to okomentoval slovami: “Myslím, že podobné zápasy sme už v minulosti zažili. Stalo sa to pred niekoľkými rokmi, keď sme dominovali.” Po famóznej domácej výhre 1:0 nad Barcelonou, ktorá poslala United do finále Ligy majstrov v Moskve, Ferguson povedal, že fanúšikovia boli absolútne fantastický a dostali nás cez cieľovú čiaru.
Štadión.
Po založení klubu hral Newton Heath svoje domáce zápasy na malom ihrisku na North Road v Newton Heath. Hosťujúce tímy sa často sťažovali na stav trávnika, ktorý bol samé blato a kameň. Šatne tiež neboli pýchou domácich, pretože sa nachádzali 10 minút pešo od ihriska v krčme Three Crowns na Oldham Road. Neskôr sa presťahovali do ďalšej krčmy na Oldham Road Shears Hotel. No pokiaľ chcel klub ostať v lige, zmena bola nevyhnutná.
Heath zostali na North Road 15 rokov a v roku 1893, rok po vstupe do ligy, sa presťahovali na Bank Street v susednom meste Clayton. Nové ihrisko nebolo oveľa lepšie, len niekoľko stebiel trávy trčalo spod piesočnatého povrchu a oblaky dymu klesali z fabriky v susedstve. V jednom zápase odmietol hrať tím Walsall Town Swifts, pretože podmienky boli naozaj zlé. Pracovník odstránil vrstvu piesku a hostia konečne nastúpili a prehrali 14:0. Proti výsledku protestovali a ako dôvod svojej prehry uviedli zlé podmienky a zápas sa musel opakovať. Podmienky neboli omnoho lepšie a aj v opakovanom zápase prehral Walsall, tentoraz len 9:0.
V roku 1902 bol klub blízko bankrotu a ihrisku na Bank Street bolo súdom uzatvorené kvôli insolventnosti. Klub sa zachránil v hodine dvanástej vďaka kapitánovi Harrymu Staffordovi, ktorý zohnal potrebné peniaze pre odohratie zápasu na ihrisku Bristolu City a zohnal prechodné ihrisko v neďalekom Harpurhey na odohratie ďalšieho domáceho zápasu proti Blackpoolu.
Ďalšie investície priviedli klub opäť na správnu cestu. Po tom, čo sa klub premenoval na Manchester United, túžil po slušnom ihrisku. Šesť týždňov pred prvým triumfom v FA Cupe v apríli 1909 sa stal domovom Manchestru Old Trafford postavený na pôde, ktorú klub kúpil za 60 tisíc libier. Na vytvorenie projektu bol najatý architekt Archibald Leitch, ktorý dostal od sekretára klubu 30 tisíc libier na tento projekt. Pôvodné plány hovorili o štadióne s kapacitou 100 tisíc divákov, no nakoniec sa kapacita znížila na 77 tisíc divákov. Rekordná návšteva bola 76 962 divákov, čo bolo viac ako počet vtedajších fanúšikov. Na stavbe sa podieľali firmy Messrs Brameld a Smith of Manchester. Na otvárací zápas stáli lístky na státie 6 pencí, zatiaľ čo najdrahšie lístky na hlavnú tribúnu stáli až 5 šilingov. Otvárací zápas sa hral 19. februára 1910 proti FC Liverpool. Hostia ho vyhrali 4:3. Ako sa neskôr ukázalo, presťahovanie na nový štadión nemohlo prísť v lepšom čase. Len niekoľko dní po poslednom zápas na Bank Street sa pri búrke zrútila jedna z tribún.
Bombardovanie počas 2. svetovej vojny 11. marca 1941 zničilo väčšiu časť štadióna, hlavne hlavnú tribúnu. Tunel na južnej tribúne zostal celý zachovaný. Po vojne sa United obrátili na komisiu vojnových škôd a získali kompenzáciu 22 278 libier na opravu štadióna. Až do zrekonštruovania štadióna v roku 1949 nemohol hrať Manchester svoje domáce zápasy na Old Trafforde. To trvalo takmer 10 rokov. Počas tohto času hrali United domáce zápasy na ihrisku miestneho rivala City Maine Road. Za prenájom platili 5 tisíc libier ročne a percentá zo vstupného.
Nasledovalo postupné zastrešovanie štadióna. Najprv sa zakryla Stredford End a potom aj severná a južná tribúna. Staré strechy však znemožňovali výhľad na ihrisko mnohým fanúšikom, čo viedlo k ďalšej rekonštrukcii a k strechám s konzolovými nosníkmi, aké môžeme vidieť na štadióne aj dnes. Stredford End bola poslednou tribúnou s novou strechou, keď prestavba skončila pred sezónou 1993 – 94.
Umelé osvetlenie bolo prvýkrát namontované v päťdesiatych rokoch. Boli postavene štyri 55 metrov vysoké stĺpy, na každom bolo 54 svetiel. Celé osvetlenie stálo klub 44 tisíc libier a prvýkrát v zápase bolo použité 25. marca 1957. Staré osvetlenie bolo demontované v roku 1987, kedy ho nahradilo nové, integrované do strechy každej tribúny. Toto osvetlenie je v prevádzke dodnes.
V roku 1990 po tragédii v Hillsborough, bola vydaná správa, podľa ktorej museli byť na ligových štadiónoch všetky miesta na sedenie. Po následnej rekonštrukcii klesla kapacita štadióna na 44 tisíc divákov. Vďaka obrovskému záujmu fanúšikov sa musela zväčšiť aj kapacita. V roku 1995 sa o tretie poschodie rozšírila severná tribúna, čo zvýšilo celkovú kapacitu na 55 tisíc divákov. Potom nasledovalo rozšírenie východnej a neskôr západnej tribúny, čo zvýšilo kapacitu na 68 tisíc divákov. Posledné zvýšenie kapacity sa udialo v roku 2006, keď boli otvorené severovýchodný a severozápadný roh. Vďaka tomu bol utvorený nový rekord 76 098 divákov, len o 114 menej ako je celková kapacita štadióna.
Uskutočnili sa aj ďalšie pokusy rozšíriť štadión, hlavne južnú tribúnu, ktorá má stále len jedno poschodie. Náklady na toto rozšírenie by sa mohli vyšplhať až na 114 miliónov libier, čo je suma, ktorý bola investovaná do štadióna v posledných 14 rokoch. Táto prestavba by znamenala odkúpenie 50 domov, čo vyvolalo u miestnych obyvateľov značné rozpory. Rozšírenie by tiež muselo byť postavané ponad železnicu, ktorá vedie vedľa štadióna. Teoreticky by rozšírenie južnej tribúny aspoň o 2 poschodia a otvorenie juhozápadného a juhovýchodného rohu zvýšil kapacitu štadióna na 96 tisíc divákov, viac ako má Wembley.
Sponzori.
Spoločnosť Chevrolet je hlavným sponzorom klubu. Ako súčasť dohody je logo tejto firmy umiestnené na dresoch a ďalších suveníroch. Dohodu s AIG oznámil šéf exekutívy Manchestru Ed Woodward.
Klub mal doteraz len troch hlavných sponzorov, ktorých logo nosili hráči na dresoch. Prvou a najdlhšie trvajúcou bola spolupráca s firmou Sharp Electronics, ktorá trvala od roku 1982 do roku 2000. Bola to jedna z najdlhších a najlukratívnejších dohôd v anglickej histórii. Logo firmy Sharp bolo na dresoch United počas 17 sezón, počas ktorých získal klub 7 titulov v lige, 5-krát vyhral FA Cup, raz Ligový pohár, raz PVP a raz Ligu majstrov. 11. februára 2000 podpísal Vodafone 4-ročný kontrakt na 30 miliónov libier, ktorý začal platiť pred sezónou 2000/01. V decembri 2003 bola dohoda predlžená o ďalšie 4 roky do roku 2008 za sumu 36 miliónov. Napriek tomu 23. novembra 2005 oznámil Vodafone ukončenie kontraktu v máji 2006, s dôvodu koncentrovania sa na sponzorstvo Ligy majstrov.
Okrem toho mal klub štyroch nezávislých výrobcov dresov. Prvým bola miestna spoločnosť Umbro. V roku 1975 to bola firma Admiral, ktorá bola prvým výrobcom so svojím logom na dresoch klubu. V roku 1980 nasledovala firma Adidas a v roku 1992 opäť firma Umbro. Sponzorstvo firmy Umbro trvalo ďalších 10 rokov, do doby kedy klub podpísal rekordnú zmluvu za 302,9 milióna libier s firmou Nike. Zmluva s Nike bola na 13 rokov do roku 2015.
Rivali.
Historicky sú najväčšími rivalmi Manchestru United kluby Liverpool, Manchester City V súčasnosti považuje mnoho fanúšikov za najväčšieho rivala Liverpool, vďaka úspechom oboch klubov.
Rivalita s Liverpoolom začala v 60. rokoch, keď boli oba kluby najsilnejšie v Anglicku a súperili spolu v každej sezóne. Rivalita s Manchestrom City siaha ešte do čias Newton Heath a zostala do dnes. Zatiaľ čo tradičná Lancashiersko-Yorkshierská rivalita s Leedsom United začala koncom 60. rokov, keď sa Leeds objavil na vrchole ligy. Táto rivalita trvala v 70. a 80. rokoch a svoj vrchol dosiahla pravdepodobne v roku 1992, kedy Leeds vyfúkol ligový titul Manchestru.
 (1908/09, 1947/48, 1962/63, 1976/77, 1982/83, 1984/85, 1989/90, 1993/94, 1995/96, 1998/99, 2003/04, 2015/16, 2023/2024)
 (1991/92, 2005/06, 2008/09, 2009/10, 2016/17, 2022/23)
 (1908, 1911, 1952, 1956, 1957, 1965*, 1967*, 1977*, 1983, 1990*, 1993, 1994, 1996, 1997, 2003, 2007, 2008, 2010, 2011, 2013, 2016) 
 (1967/68, 1998/99, 2007/08)
 (2016/17)
 (1990/91)
 (1991)
 (2008)
 (1999)
Úspechy.
Double a Treble.
Krátkodobé súťaže ako Community Shield, Interkontinentálny pohár, MS klubov alebo Európsky superpohár nie sú započítavané do double alebo treble.

</doc>
<doc id="126537" url="https://sk.wikipedia.org/wiki?curid=126537" title="Chelsea F.C.">
Chelsea F.C.



</doc>
<doc id="126539" url="https://sk.wikipedia.org/wiki?curid=126539" title="Manchester United F.C.">
Manchester United F.C.



</doc>
<doc id="126544" url="https://sk.wikipedia.org/wiki?curid=126544" title="Električková doprava v Záhrebe">
Električková doprava v Záhrebe

Električková doprava v Záhrebe je zabezpečovaná dopravným podnikom ZET a má 17 denných liniek a 3 nočné linky.
Charakter.
Záhreb je s Osijekom jedno z dvoch chorvátskych miest, ktoré má električkovú dopravu. Električková doprava tvorí nosný systém dopravy, trate vedú aj centrom mesta, ako aj po hlavnom námestí, niektoré končia aj v prímestských oblastiach. Sieť má dĺžku . Mestský náter je modrobiely alebo modrokrémový. Rozchod koľají je .
Dejiny.
Prvé električky, ešte konskej železnice, sa objavili v uliciach mesta už v roku 1891. Neskôr v roku 1910 bola sieť elektrifikovaná a staré konské električky vyradené do Veľkej Gorice. V 20. rokoch boli nakúpené električkové vozne značky Ganz z Budapešti, bol zriadený súčasný dopravca ZET. Po druhej svetovej vojne zakúpilo mesto vlastné električky značky Đuro Đaković, ako aj česko-slovenskej značky Tatra, išlo o vozidlá typu Tatra T4 a vlečné vozne Tatra B4. Na konci 70. rokov električky prekročili rieku Sávu a dosiahli nové sídliská na okraji mesta. V 90. rokoch sa objavili nové moderné električky Končar a nakoniec na začiatku 21. storočia aj Crotram.

</doc>
<doc id="126545" url="https://sk.wikipedia.org/wiki?curid=126545" title="Omar Chajjam">
Omar Chajjam



</doc>
<doc id="126549" url="https://sk.wikipedia.org/wiki?curid=126549" title="Ganz">
Ganz

Ganz ("Ganz vállalatok", "Ganz companies") je maďarská spoločnosť známa výrobou električiek a priekopník v aplikácii trojfázového striedavého prúdu do električiek. Je pomenovaná po Ábrahámovi Ganzovi.
Električky značky Ganz premávali napríklad aj na úzkorozchodných tratiach v Bratislave a Záhrebe.

</doc>
<doc id="126553" url="https://sk.wikipedia.org/wiki?curid=126553" title="Hyperkocka">
Hyperkocka

V geometrii je teserakt 4-rozmerná analógia kocky. Medzi hyperkockou a kockou je vzťah ako medzi kockou a štvorcom. Viac odborne by mohla byť hyperkocka definovaná ako pravidelný konvexný 4-uholník s ôsmimi kockovými nadstenami. Predpokladá sa, že slovo teserakt vymyslel Charles Howard Hinton.
Všeobecne každá kocka s dimenziou vyššou ako tri je nazývaná hyperkocka. Tento článok sa zaoberá 4-rozmernou hyperkockou.
Geometria.
Štandardný teserakt je v Euklidovskom priestore daný ako konvexný plášť bodov (±1, ±1, ±1, ±1).
Objem a obsah teseraktu.
Nasledovné vzorce udávajú, aký je objem teseraktu a jeho k-rozmerné povrchy, čo je vždy obsah k-rozmernej steny krát počet týchto stien v závislosti na hrane a.
formula_1
formula_2
formula_3
formula_4
Polomer vpísanej gule je
formula_5
a polomer gule opísanej je
formula_6
Hyperkocka vo výpočtovej technike.
Vo výpočtovej technike hyperkocka definuje zvláštny druh paralelného počítača, ktorého procesory (PEs) alebo spracúvajúce elementy sú prepojené rovnako ako vrcholy hyperkocky. Toto zapojenie umožňuje veľmi rýchlu komunikáciu. Úlohy písané pre hypotetický počítač s n navzájom spojenými procesormi je možné v tejto architektúre počítať maximálne v čase log2(n) krát dlhším. Väčšinu reálnych úloh je možné dokonca počítať rovnako rýchlo ako na počítači s kompletne prepojenými procesormi.
"N"-rozmerný hyperkockový počítač má 2"n" PEs,
každý je prepojený s "n" ďalšími PEs.
Pretože pre každý rozmer hyperkocky treba jeden komunikačný port na každom procesore, bolo by potrebné mať procesory s veľkou rezervou portov na konštrukciu počítačov s rôznym počtom procesorov. Zapojenie je možné upraviť tak, že v každom vrchole sú procesory iba s tromi portami. Tie sú usporiadané do kruhu. Dva porty slúžia na komunikáciu po kruhu v rámci vrcholu kocky, jeden na komunikáciu s iným vrcholom.

</doc>
<doc id="126554" url="https://sk.wikipedia.org/wiki?curid=126554" title="Teserakt">
Teserakt



</doc>
<doc id="126562" url="https://sk.wikipedia.org/wiki?curid=126562" title="Conrad Aiken">
Conrad Aiken

Conrad Potter Aiken (* 5. august 1889, Savannah, Georgia, USA – † 17. august 1973, Savannah) bol americký spisovateľ a básnik, otec britských spisovateliek Joan Aikenovej a Jane Aikenovej Hodgeovej.
Životopis.
Keď mal 11 rokov, jeho otec zabil jeho matku a potom i seba kvôli rodinným finančným problémom. Podľa niektorých správ bol Conrad svedkom tejto vraždy, podľa iných správ našiel obe telá. Vychovávala ho jeho prateta v Massachusetts. Conrad navštevoval súkromné školy a Middlesex School v Concorde v Massachusetts, potom Harvard University, kde redigoval časopis "The Harvard Advocate" spolu s T. S. Eliotom. Školu ukončil v roku 1912. Do Savannah sa vrátil 11 rokov pred smrťou. Jeho hrob, ktorý sa nachádza na cintoríne "Bonaventure Cemetery" na brehoch rieky Savannah, sa stal známym vďaka zmienke v diele "Midnight in the Garden of Good and Evil", bestselleri Johna Berendta. Podľa miestnej legendy si Conrad želal, aby jeho náhrobný pomník bol vytvorený v podobe lavičky, pri ktorej by sa mohli návštevníci zastaviť, oddýchnuť si a tešili sa z martini na jeho hrobe. 
Tvorba.
Jeho tvorba bola silne ovplyvnená symbolizmom, najmä jeho rané práce. V roku 1930 získal Pulitzerovu cenu za poéziu (za svoje dielo "Selected Poems"). Mnohé z jeho diel sa venujú psychologickým témam. Jeho báseň "Music I Heard" bola zhudobnená mnohými skladateľmi, vrátane Leonarda Bernsteina a Henryho Cowella. Conrad Aiken je považovaný za imagistu.

</doc>
<doc id="126563" url="https://sk.wikipedia.org/wiki?curid=126563" title="Gelimer">
Gelimer

Gelimer (* 480 – † 553), kráľ Vandalov a Alanov, bol posledný panovník severoafrického kráľovstva Vandalov. Kráľom sa stal v roku 530 potom, ako zosadil svojho bratranca Hildericha, ktorý podporoval katolíkov (Vandali boli Ariáni). Východorímsky (Byzantský) cisár Justinián I., ktorý podporoval Hildericha čoskoro na to vyhlásil Vandalom vojnu, chtiac naoko navrátiť trón Hilderichovi, no v skutočnosti so zámerom pripojiť severnú Afriku ku Konštantinopolu. Gelimer, jeho brat Tzazo a Vandali sa postavili na odpor proti rímskej armáde na čele s generálom Belisariom, ale v roku 533 boli dvakrát porazení (bitka pri Ad Decimiume a bitka pri Ticamerone) a v roku 534 sa Belisariovi Gelimer vzdal a prijal rímsku ponuku na rozsiahly majetok v východorímskej ríši (Byzancii).

</doc>
<doc id="126565" url="https://sk.wikipedia.org/wiki?curid=126565" title="Ariáni">
Ariáni



</doc>
<doc id="126566" url="https://sk.wikipedia.org/wiki?curid=126566" title="Vybrané slová (slovenčina)">
Vybrané slová (slovenčina)



</doc>
<doc id="126569" url="https://sk.wikipedia.org/wiki?curid=126569" title="Dejiny slovenčiny">
Dejiny slovenčiny

Tento článok sa zaoberá dejinami slovenčiny.
Do 10. storočia.
Vývoj praslovanského základu.
Z výskumu praslovanských rezíduí (prastarých javov, ktoré sa z praslovanského obdobia dodnes zachovali v slovenských nárečiach) vyplýva, že praslovanský základ slovenčiny bol diferencovaný na: 
V areáli západoslovenských a východoslovenských nárečí sa kompaktne vyskytujú praslovanské rezíduá západoslovanského pôvodu. Z najstarších javov je takým napríklad zachované praslovanské dl, tl (sadlo, nárečové aj sallo, ometlo), ďalej rot-, lot- z praslovanského ort-, olt- pod cirkumflexom (rožen, loket alebo lokec) a. š za praslovanské ch' (v tvare Češi a podobne).
V areáli stredoslovenských nárečí týmto prastarým javom zodpovedajú praslovanské rezíduá nezápadoslovanského pôvodu: za praslovanské dl, tl je tu l (salo, omelo), za praslovanské ort-, olt- pod cirkumflexom je tu rat-, lat- (ražeň, lakeť) a za praslovanské ch' je s (Česi, žeňísi). Vznik diferencovanosti praslovanského základu slovenčiny sa v jeho staršej fáze vývinu vykladal rozlične. Niektorí starší bádatelia sa domnievali, že stredoslovenské zvláštnosti sú mladšieho pôvodu, t. j. že vznikli až samostatným vývinom stredoslovenských nárečí alebo historickým presídlením časti južnoslovanského etnika, iní predpokladali, že ide o „juhoslavizmy" staršie, ktoré prenikli už do praslovanského základu slovenčiny zo susednej južnoslovanskej oblasti. Najpravdepodobnejší však je výklad, ktorý sa opiera o tézu, že staršia diferencovanosť praslovanského základu slovenčiny súvisí s veľkou staroslovanskou migráciou v 5.6. storočí. Koncentrácia praslovanských rezíduí západoslovanského pôvodu v západnej a východnej časti slovenčiny svedčí, že tieto oblasti boli osídlené od severu, t. j. z praslovanského zakarpatského západného makrodialektu. Koncentrácia praslovanských rezídui nezápadoslovanského pôvodu v centrálnej časti slovenčiny umožňuje zasa predpokladať, že táto oblasť bola osídlená od juhu a juhovýchodu, čiže bočnými výbežkami z hlavného osídľovacieho prúdu, ktorý smeroval z praslovanského zakarpatského východného makrodialektu do balkánskych a alpských oblastí. Tento výklad má oporu aj v tom, že podobné smery staroslovanského osídľovania v poslednom čase predpokladajú aj niektorí archeológovia.
V mladšom období (v 8. – 9. storočí) vývin praslovanského základu slovenčiny v zásade pokračoval v genetickej línii. Bol však zložitejší a mal výraznejšie dialektické črty. Popri ďalších diferenčných javoch vznikali totiž aj integračné javy, ktoré presahovali centrálnu časť praslovanského základu slovenčiny najmä smerom na západ. Medzi takéto integračné javy patrí napríklad začiatočné i- z praslovanského jь- (porovnaj ihla a české jehla), vznik slabičného r, l (krv proti krev), zachovaná koncovka –omь v inštrumentáli singuláru mužského rodu (porovnaj tvary chlapom a chlapem) a iné. Medzi mladšie praslovanské integračné javy patria aj javy západoslovanského pôvodu, ktoré vznikli v celom praslovanskom základe slovenčiny vrátane jeho centrálnej časti. Také boli napríklad striednice dz, c za praslovanské dj, tj, kt (medza, svieca, noc), zachované praslovanské kv-, gv- (kvet, hviezda, v ruštine cvet, zvezda) a iné. Vznik týchto mladších praslovanských integračných javov v praslovanskom základe slovenčiny možno vysvetliť ako výsledok tendencií k integrácii jazyka na materskom území Veľkej Moravy, ktoré súviseli s integračnými tendenciami v hospodárskom a spoločenskom živote predveľkomoravských a veľkomoravských Slovanov. Ako je známe, tento vývin sa prejavil vo vzniku Moravského a Nitrianskeho kniežatstva a neskôr veľkomoravského štátu. Rekonštruovaný jazyk veľkomoravského etnika (9. storočie), členený na isté nárečia, no reprezentovaný aj istou kultúrnou podobou, možno považovať za základ slovenčiny.
Vo vývine praslovanského základu slovenčiny sa jednota diferenčného a integračného prejavila aj v jeho poslednej fáze v 10. storočí. Napríklad v západnej a východnej časti slovenčiny sa uskutočnila vokalizácia silných jerov západoslovanského typu (ъ &gt; e, ь &gt; 'e), no v jej centrálnej časti nezápadoslovanského typu (ъ &gt; o, ь &gt; 'e). Kontrakcia sa však v celom praslovanskom základe nevykonala jednotne a v rovnakom čase. V západnej a východnej časti z praslovanského tvaru inštrumentálu singuláru ženského rodu dobrojg vznikol kontrakciou tvar dobrg a z neho dnešný tvar dobrú, t. j. kontrakcia sa tu uskutočnila pred denazaiizáciou. V centrálnej časti z praslovanského tvaru dobrojg vznikol tvar dobroju a z neho dnešný tvar dobrou, t. j. tu sa najskôr vykonala denazalizácia a potom kontrakcia. Zdá sa však, že zánik praslovanských nosoviek v starej slovenčine prebiehal jednotne, a to asi v 1. polovici 10. storočia (ǫ &gt; ų &gt; u, ę &gt; ą̈ &gt; ä). Z integračných zmien dôležité bolo ustálenie striednic dz : z za praslovanské dj : g' (porovnaj medza : víťaz). V češtine už v 10. storočí za praslovanské dj ;^'bolo z (?) (v staročeštine meźě, vítěź), v poľštine je dodnes dz (miedza, zwycięzca). Integračný charakter mal aj vznik krátkosti za pôvodný akút v prípadoch typu vrana, sila (v češtine vrána, síla).
Po zmenách v 10. storočí, keď sa úplne rozpadla praslovanská stavba slabiky a v súvislosti s tým sa začalo meniť skloňovanie i časovanie, slovenčina sa začala vyvíjať samostatne ako iné západoslovanské jazyky.
Predhistorické obdobie kultivovania slovenčiny.
Kultivovanie je zdokonaľovanie komunikačných schopností jazyka v rozličných historických podmienkach na takú úroveň, aby mohla v náročnejšom spoločenskom a kultúrnom prostredí plniť úlohy, ktoré presahovali požiadavky bežnej komunikácie.
V predhistorickom období dejín kultivovania slovenčiny významné miesto patrí veľkomoravskému obdobiu (do začiatku 10. storočia). Novšie výskumy ukazujú, že na Veľkej Morave v čase pôsobenia byzantskej misie sa vo vyššom spoločenskom a kultúrnom prostredí používali dve kultúrne formy jazykov – staroslovienčina a kultúrna forma domáceho jazyka.
Staroslovienčina bola vyspelým kultúrnym jazykom, ktorý používali členovia byzantskej misie pozvaní Rastislavom. Na Veľkú Moravu si ho priniesli zo svojej vlasti. Z etnického hľadiska to bol jazyk južnoslovanského pôvodu. Vznikol v prostredí slovanských vzdelancov bývajúcich v Solúne a na jeho okolí. Ešte pred odchodom na Veľkú Moravu Konštantín zostavil osobitné písmo – hlaholiku, ktorou súčasne písali staroslovienske preklady najpotrebnejších liturgických textov. Na Veľkej Morave sa staroslovienčina ďalej rozvíjala. Okrem ďalších pastoračných textov preložili do nej aj svetské texty (napríklad právny spis Zákon sudnyj ljudem), ba použili ju na vlastnú literárnu tvorbu (známe sú napríklad legendy Život Konštantínov a. Život Metodov). V pôvodnej podobe sa staroslovienčina nezachovala. Poznáme ju zo starších odpisov, ktoré vznikli ešte vo veľkomoravskom prostredí alebo po odchode spolupracovníkov Konštantína a Metoda z Veľkej Moravy v prostredí bulharsko-macedónskom, staroruskom, českom a inde.
Kultúrna forma domáceho jazyka na Veľkej Morave sa formovala najmä v dvorskom a vzdelaneckom prostredí. Na veľkomoravskom panovníckom dvore a na kniežacích dvoroch sa reč kultivovala najmä v súvislosti s vedením štátu, zahraničnou diplomaciou a podobne. Niektoré zachované staroslovienske odpisy naznačujú, že v dvorskom prostredí sa rozvíjal diplomatický, rečnícky, respektíve rokovací štýl.
Vo vzdelaneckom prostredí sa uplatňovali pastoračné a literárne štýly. O existencii a podobe kultúrnej formy domáceho jazyka na Veľkej Morave podávajú svedectvo hláskové, gramatické a lexikálne veľkomoravizmy v zachovaných staroslovienskych pamiatkach. Z nich najdôležitejšia je hlaholská pamiatka – Kyjevské listy. Pamiatka sa pokladá za včasný odpis, ktorý vznikol na veľkomoravskej pôde niekedy na rozhraní 9. – 10. storočia. Vyskytujú sa v nej viaceré západoslovanské javy, ktoré do textu mohli preniknúť len z jazyka veľkomoravských vzdelancov. Také je napríklad šč za praslovanské sk, c za praslovanské tj, možno dz za praslovanské dj (zapísané hlaholskou grafémou pre ž), koncovka -ъmь v inštrumentáli singuláru maskulína, niekoľko lexikálnych alebo terminologických veľkomoravizmov a podobne. Stopy po domácom kultúrnom jazyku sa v tejto hlaholskej pamiatke vyskytujú systematicky práve tak ako javy staroslovienčiny (napríklad epentetické ľ, 1 za praslovanské dl, tl a iné). Z toho vyplýva, že hlaholský text zachovaného odpisu Kyjevských listov prezentuje veľkomoravský variant pôvodnej staroslovienčiny.
O jestvovaní kultúrnej formy domáceho jazyka na Veľkej Morave podávajú svedectvo aj starobylé lexikálne europeizmy, ktoré dodnes žijú v slovenčine a češtine (v slovenčine napríklad kmeť, koľada, skriňa, kniha), ako aj dobové slová terminologickej povahy petrifikované v starej slovenskej toponymii z 11. – 12. storočia (napríklad dvor, dvorec, kráľ, kostol, mučeník, štitár, hrnčiar, zlatník, otrok s dokladmi Duor 1156, Dorz 1113, Crali 1113, Mussenic 1113, Scitar 1113, Grinchar 1113, Zaltinc 1156, Otroč 1156).
Kultúrna forma domáceho jazyka na Veľkej Morave etnicky súvisela so spoločensky a kultúrne exponovanými veľkomoravskými nárečiami. Také nárečia boli v oblasti strednej a dolnej Moravy, v oblasti Nitry a Ostrihomu. Archeológia tu odkryla kniežacie a cirkevné stavby a listinné pramene v nich dosvedčujú kult Klimenta, patróna byzantskej misie, napríklad pri Nitre v obci s charakteristickým historickým názvom Mučeník (s dokladom Mussenic 1113, dnes Močenok).
Odchod byzantskej misie z Veľkej Moravy po Metodovej smrti (885), náhly pád Veľkomoravskej ríše na začiatku 10. storočia a upevnenie nadvlády staromaďarskej vládnucej vrstvy nad Slovenskom v prvej polovici 11. storočia, to všetko rozhodlo, že začatý rozvoj staroslovienskeho i domáceho písomníctva a novej kultúry sa na území Slovenska natrvalo zastavil. No reminiscencie na veľkomoravské obdobie a rovnako i cyrilometodská idea priaznivo pôsobili v najťažších etapách našich národných dejín.
11. až 18. storočie.
Gramatika, fonetika a lexika starej slovenčiny.
Fonológia.
Vo vývine fonologického systému a jeho fonetickej realizácie sa v starej slovenčine výrazne prejavila najmä tendencia k zjednodušovaniu a súčasne symetrizovaniu čiastkových štruktúr.
Po zmenách v 10. storočí stará slovenčina mala samohlásky "a" – "ä", "o" – "e", "ě", "u" – "i", "y", ktoré mohli byť krátke i dlhé. V krátkom vokalizme najskôr začalo zanikať "ä". V západnej slovenčine spravidla splynulo s "a" (pata), vo východnej slovenčine s "e" (peta). V strednej slovenčine sa pôvodné "ä" (za praslovanské "ę") zachovalo po perniciach (päta, mäso, žriebä, vädnúť), po iných spoluhláskach sa zmenilo na "a" (ťahať, rad atď.). Takmer v celej slovenčine staré "ě" splynulo s "e" a pôvodné "y" s "i". Len v časti juhovýchodnej strednej slovenčiny sa uskutočnila zmena "y &gt; e" (z pôvodného ryby je tu rebe a podobne).
Zo zmien v dlhom vokalizme starej slovenčiny bola dôležitá diftongizácia a po nej nasledujúca monoftongizácia. Diftongizácia neprebiehala rovnomerne. V záhorskej oblasti sa uskutočnila diftongizácia "ó &gt; uo", "é &gt; ie", no diftongy tu zakrátko zanikli monoftongizáciou "uo &gt; ú", "ie &gt; í" (kúň, bílí). V ostatnej juhozápadnej časti slovenčiny vznikol iba diftong "ie", ktorý buď zanikol monoftongizáciou (v okolí Trnavy a Hlohovca je bílí) alebo rozkladom "ie &gt; jé" (v okolí Piešťan je bjélí). V severnej západnej slovenčine sa uskutočnila diftongizácia "é &gt; ie", "ó &gt; uo". No ani tu sa diftongy neudržali, zanikli rozkladom "ie &gt; je", "uo &gt; vo" alebo "ie &gt; jé", "uo &gt; vó" (je tu bjelí, kvoň alebo bjélí, kvóň). V podobnom rozsahu sa diftongizácia realizovala aj v prevažnej časti východnej slovenčiny. Tu však diftongy zanikli monoftongizáciou "ie &gt; í", "uo &gt; ú" a výsledky v čase všeobecnej straty kvantity sa skrátili (dnes je tu kuň, bili). Ani v areáli strednej slovenčiny diftongizácia neprebiehala rovnomerne. V severozápadnej časti sa uskutočnila diftongizácia "ó &gt; uo", "é &gt; ie" a diftongy sa dodnes zachovali (kuoň, bieli). Zachovanie diftongov bolo príčinou vzniku diftongu "ia" z pôvodného dlhého "ä (a̋)" (asi v 15. storočí). Napokon v koncovkách analogicky podľa iných tvarov vznikol tu aj diftong "iu" (napríklad tvar vlčiu vznikol podľa tvarov vlčia, vlčie a podobne). V gemerských nárečiach sa diftongy vyvíjali ďalej zmenami "uo &gt; ua", "ie &gt; ia". Pôvodné dlhé "a̋" sa nediftongizovalo (je tu kuaň, biali, ale ptok). V časti novohradských nárečí sa pôvodné dlhé samohlásky "ó", "é" v zatvorenej realizácii zachovali, no vznikli tu klesavé diftongy zmenami dlhé "a̋ &gt; ei", "ý &gt; ei" (dnes kóň, béda, ale peitok, peitaťi). Pôvodné dlhé "ó", "é", respektíve zatvorené "o", "e" sa zachovali aj v časti východoslovenských sotáckych nárečí.
Aj vývin konsonantizmu starej slovenčiny charakterizovala tendencia k redukcii konsonantických foném, respektíve ich realizácii a súčasne ku kompletizácii (symetrizácii) čiastkových štruktúr. Redukciou bola najviac zasiahnutá mäkkostná konsonantická korelácia, t. j. súbor mäkkostných párov "b – b́", "p – ṕ", "m – ḿ", "v – v́", "d – ď", "t – ť", "n – ń", "l – ľ", "r – r̕", "s – ś", "z – ź", ktorý sa v starej slovenčine konštituoval hneď po zániku jerov. V južnej časti západnej slovenčiny po asibilácii "ď &gt; dź", "ť &gt; ć" mäkké spoluhlásky zanikli (zachovalo sa iba "ň" za praslovanské "nj" v záhorských nárečiach). V severnej časti západnej slovenčiny sa po asibilácii "ď &gt; dź &gt; dz", "ť &gt; ć &gt; c" zachovali len páry "n – ň", "l – ľ". Vo východnej slovenčine sa po asibilácii "ď &gt; dź &gt; dz", "ť &gt; ć &gt; c" okrem párov "n – ň, l – ľ" zachovali aj páry "s – ś", "z – ź". V sotáckych nárečiach sa pôvodná mäkkostná konsonantická korelácia zachovala dodnes a po asibilácii vznikli páry "dz – dź", "c – ć". V strednej slovenčine sa pôvodná mäkkostná konsonantická korelácia rozpadávala v nerovnakom čase. Najskôr začala zanikať v jej severozápadnej časti. Tu sa zachovali len páry "d – ď", "t – ť", "n – ň", "l – ľ". Miestami najmä vplyvom starších i mladších nemeckých kolonizácií stratili mäkkosť aj spoluhlásky "ď", "ť", "ň", "ľ", respektíve zachovali sa v nepôvodnom rozsahu. V juhovýchodnej časti pôvodná mäkkostná konsonantická korelácia pretrvávala až do 15. storočia. V tejto oblasti nastala v 12. storočí aj zmena "ky, gy, chy &gt; k̕i, g̕i, ch̕i" (porovnaj rebe, ale kivaťi, chiba, hinúťi), ktorá je známa aj v iných slovanských jazykoch so staršou mäkkostnou konsonantickou koreláciou (napríklad v ruštine). Asi v priebehu 15. storočia sa aj tu pôvodná mäkkostná konsonantická korelácia rozpadla a ustálili sa iba páry "d – ď", "t – ť", "n – ň", "l – ľ". V časti gemerskej oblasti sa výskyt mäkkých spoluhlások "ď", "ť", "ň", redukoval vplyvom nemeckej, respektíve valaskej kolonizácie (nydäleko Kämenäny, dyte [dieťa], vel [veľa]), prípadne zmenami "ď &gt; dž (ďź), ť &gt; č (ťś)", ktoré sa vyslovujú ako chorvátske "đ" a "ć" (miestami je dodnes radošć, ćicho a podobne).
Medzi staršie výraznejšie zmeny v slovenčine patrí zmena "g &gt; ɣ &gt; h", ktorá je známa aj v češtine, hornej lužickej srbčine, ba aj v ukrajinčine, bieloruštine a v časti ruských nárečí. V slovenčine sa uskutočnila v 12. storočí. Pre slovenčinu je charakteristické, že sa pôvodné "g" zachovalo v skupine "zg" (porovnaj rázga, mozgy). Zachovanie "g" v tejto skupine umožnilo potom prenikať do konsonantizmu starej slovenčiny novému "g" najmä prostredníctvom prevzatých slov. Tak sa dokompletizoval systém velár (zo staršieho systému "k – g : ch" vznikol systém "k – g : ch – h"), ktorý sa v slovenčine zachoval dodnes. Podobne nové "dž", ktoré vzniklo už v ranej etape vývinu slovenčiny, dokompletizovalo zasa systém sykaviek. Zo systému sykaviek "dz – c : č" vznikol systém "dz – dž : c – č", respektíve "dz – c : dž – č". Zo zmien sykaviek v starej slovenčine na seba upozorňuje zmena "č &gt; š̕, š" v gemerskej oblasti.
Niekoľko dôležitých hláskových zmien v starej slovenčine nastalo na rozhraní morfém a slov. Z nich je dôležitá najmä znelostná neutralizácia (znelostná asimilácia). Jej začiatky siahajú asi do 13. storočia. V slovenčine sa znelostná neutralizácia pozične realizovala dôsledne, t. j. pred párovými aj nepárovými znelými (teda aj pred "m, n, l, r, j") i neznelými. Iba neutralizácia "v &gt; f" sa nerealizovala dôsledne. V strednej slovenčine sa napríklad vyskytuje iba na začiatku slov (je tu ftom, ale speu, sľiuka). Inou dôležitou zmenou na rozhraní morfém a slov bolo zjednodušovanie starších zdvojených spoluhlások. Napríklad v strednej slovenčine slová mäkí, rosipať, oca vznikli zo slov mäkkí, rossipať, occa (pôvodné mäkký, rozsypati, otca) a podobne. Pôvodný stav sa zachoval v oblasti Považia (je tu makkí, rossipat, occa). Tu vznikli aj nové zdvojené spoluhlásky (napríklad šillo, jenna zo šidlo, jedna a iné).
Po zániku jerov sa podstatne zmenila štruktúra slabiky. Okrem otvorených slabík (typ doma) sa mohli vyskytovať aj slabiky zatvorené (typ dom z praslovanského "*domъ"). Nové otvorené i zatvorené slabiky vznikali odstraňovaním skupín sonór a konsonantov na začiatku a na konci slov a tvarov. Spojenia sonór a konsonantov na začiatku slov sa odstraňovali predsúvaním alebo vsúvaním samohlások, t. j. vznikali zatvorené i otvorené slabiky (ortuť, lehota je zo staršieho rtuť, ľhota, respektíve ľgota). Zo skupín konsonantov a sonór na konci slov a tvarov spravidla vznikali zatvorené slabiky (z pôvodného vétr, blázn, mysľ je vietor, blázon, myseľ, v nárečí blázen, veter). Na väčšine územia starej slovenčiny sa zachovala staršia štruktúra slabiky so slabičným "r̥," "l̥", ktoré mohlo byť krátke i dlhé. Vo východnej slovenčine slabičné "r̥, l̥" zaniklo (porovnaj verba, śmerc, tvardi s vŕba, smrť, tvrdý).
Napokon v mladšom období vývinu slovenčiny sa zmenil pomer medzi krátkymi a dlhými, respektíve prízvučnými a neprízvučnými slabikami. V západnej slovenčine sa dlhé slabiky v zásade zachovali. Prízvuk je nevýrazný a býva na prvej slabike slova. V strednej slovenčine sa pôsobením rytmického krátenia dlhé slabiky zredukovali. Okrem menej výrazného prízvuku na prvej slabike slova sa tu vyskytuje aj prízvuk na predposlednej slabike spravidla sprevádzaný tónom nerovnakej intenzity. Vo východnej slovenčine sa po všeobecnej strate kvantity ustálili len krátke slabiky. Súčasne sa však na predposlednej slabike ustálil výrazný prízvuk. Podobne sa kvantita a prízvuk vyvíjali v susednej poľštine.
Morfológia.
Po základných zmenách v 10. storočí prešla zložitým vývinom aj morfológia slovenčiny. Väčšina gramatických kategórií zdedených z praslovančiny sa už v staršom období vývinu slovenčiny natrvalo ustálila (rod, pád, osoba atď.), niektoré však zanikli (napríklad duál), iné stratili pôvodné formálne vyjadrenie (minulý čas). Dôležitá bola zmena kritéria členenia substantívnych paradigiem. Kým v praslovančine takýmto kritériom bolo pôvodné kmeňové zakončenie substantív (boli "o-"kmene, "jo-"kmene, "a-"kmene, "ja-"kmene, "i-"kmene atď.), po 10. storočí kritériom členenia substantívnych paradigiem sa stala gramatická kategória rodu. Táto zmena spôsobila značnú redukciu pôvodných paradigiem, pretože paradigmy rovnakého rodu zdedené z praslovančiny začali splývať. Z dnešných paradigiem mužského rodu takto vznikla napríklad paradigma chlap. Niektoré jej tvary sú pôvodné "o-"kmeňové tvary (genitív singuláru), iné sú "u-"kmeňové tvary (datív singuláru chlapovi). To znamená, že vznikla splynutím praslovanskej "o-"kmeňovej a "u-"kmeňovej paradigmy. Paradigma hrdina (v praslovančine "a-"kmeň) vznikla zasa splynutím s novou paradigmou chlap atď. Paradigmy ženského rodu sa zbližovali najmä v pluráli. Napríklad tvary kostiam, kostiach vznikli podľa tvarov uliciam, uliciach (pôvodne kosťem, kosťech). Paradigmy stredného rodu si v singulári spravidla zachovali pôvodný stav, v pluráli sa však zblížili s paradigmami ženského rodu (porovnaj mestám, mestách so staršími tvarmi mestóm, mesťéch). Skloňovanie spoluhlaskových kmeňov zdedené z praslovančiny (boli "r-"kmene, "n-"kmene, "s-"kmene a "nt-"kmene) sa už v staršom období vývinu slovenčiny rozpadlo. Stopy po ňom zostali len v singulári skloňovania substantíva mať (matere, materi atď.). Zmeny vo vnútornej stavbe paradigiem vyvolalo aj výraznejšie uplatňovanie gramatickej kategórie životnosti a neživotnosti. Prejavili sa najmä vo vyrovnávaní tvarov genitivu a akuzatívu pri životných substantívach mužského rodu v singulári aj v pluráli a vo vyrovnávaní tvarov nominatívu a akuzatívu pri neživotných substantívach mužského rodu.
Osobitný vývin prebiehal v "strednej slovenčine". Tu sa ustálila staršia gramatická kategória mužskej osoby. Formálne sa táto zvláštnosť prejavila tak, že tvary genitívu a akuzatívu sa v singulári a pluráli vyrovnali len v skloňovaní substantív označujúcich mužské osoby (tvar chlapov je v genitíve i akuzatíve plurálu), no v skloňovaní substantív mužského rodu, ktoré neoznačovali mužské osoby, sa v pluráli vyrovnali tvary nominatívu a akuzatívu (tvar zajace je tvarom nominatívu i akuzatívu plurálu).
Vo "východnej slovenčine" vznikla iná zvláštnosť. Tu sa v pluráli v nepriamych pádoch ustálili rovnaké koncovky pre všetky rody (napríklad genitív, akuzativ a lokál je chlopoch, ženoch, dzecoch, datív chlopom, ženom, dzecom, v zemplínskom nárečí chlopov, ženov, dzecov). Pozornosť si napokon zasluhuje zblíženie skloňovania substantív zakončených na "-ka, -ga (-ha), -cha", respektíve "-k, -g (-h), -ch" s mäkkými vzormi v časti juhovýchodnej strednej slovenčiny (napríklad za pôvodné ruka, ruky, ruce je tu ruka, ruke, rukí, t. j. ako ulica, ulice, ulici).
V staršom období vývinu slovenčiny sa zredukovalo aj skloňovanie adjektíva. Uplatnilo sa iba pôvodné zložené skloňovanie, pravda, v podobe, v akej vzniklo po kontrakcii. Staré menné skloňovanie adjektív v slovenčine zaniklo. Zachovali sa po ňom len stopy (napríklad vinen, hoden, otcov, otcova, otcovo, z čista jasna a iné). Najviac zmien v zloženom skloňovaní adjektív sa uskutočnilo v strednej slovenčine. Tu už po kontrakcii vznikol osobitný tvar pre singulár stredného rodu (porovnaj dobruo a tvar dobré y západnej slovenčine). V historickom období sa v lokáli singuláru ustálila koncovka -om podľa zámenného tvaru tom, v južnej časti vznikli novotvary dobrího, dobrímu zrejme podľa nominatívu singuláru dobrí (miestami je dobriho, dobrimu). Novými tvarmi sú aj tvary privlastňovacích adjektív otcovho, otcovmu (porovnaj aj môjho, môjmu). Zámená si v zásade staršie skloňovanie zachovali. Výraznejšia zmena nastala v pluráli ukazovacích zámen. Staršie tvary ťech, ťem (dodnes sú v češtine, ruštine a inde) vytlačili tvary tých, tým, ktoré vznikli podľa tvarov adjektív.
Podstatnejšie zmeny nastali v skloňovaní čísloviek. Napríklad číslovka jeden stratila pôvodné zámenné skloňovanie a nadobudla adjektívne skloňovanie (tvary jedného, jednému sú za staršie tvary jednoho, jednomu). Mladšieho pôvodu je aj skloňovanie čísloviek dva, tri, štyri (napríklad tvary dvoch, dvom, dvoma sú za staršie tvary dvú, dvěma atď.). Dnešné skloňovanie čísloviek päť až desať vzniklo pod vplyvom skloňovania adjektív a zámen (napríklad z i-kmeňového tvaru pa̋ti (s dlhým "a̋") sú tvary piatich, piatim).
Redukcia mala rozhodujúcu úlohu aj pri vývine slovesných paradigiem. V ranom štádiu bola v slovenčine zložitá sústava paradigiem atematických a tematických slovies, paradigiem minulého času a particípií. Väčšina atematických slovies (dať, vedieť, jesť, mať) už v staršom období vývinu slovenčiny pôvodné časovanie stratila a priklonila sa k paradigmám tematických slovies (napríklad za staršie tvary dasi, dast sú tvary dáš, dá podľa voláš, volá). Staré atematické časovanie si zachovalo iba sloveso byť (porovnaj som, si, jest, je s praslovanským jesmь, jesi, jestъ). V časovaní prézenta sa uskutočnilo len málo zmien. Nová je koncovka "-m" v 1. osobe singuláru v tematických slovesách. Prenikla z atematických slovies a vytlačila pôvodnú koncovku "-u" (porovnaj České vedu, beru). V 3. osobe singuláru i plurálu zanikla koncovka "-t" (porovnaj slovenské vedú a ruské vedut). Z paradigiem minulého času sa uplatnila iba paradigma perfekta, pravda, po zániku komponentu je v singulári a sú v pluráli (boli napríklad tvary robil je, robili sú).
Staré paradigmy aoristov, imperfekta a pluskvamperfekta sa rozpadli už v staršom období vývinu slovenčiny. Stopami po aoriste sú napríklad tvary bych, by v podmieňovacom spôsobe, respektíve koncové "-ch" v nárečových tvaroch typu volalach (t. j. volala som). Tvary pluskvamperfekta typu bol som robil sú novšie (za praslovanské "běachъ" "robilъ" bolo by běch robil). Na vyjadrenie budúceho času nedokonavých slovies sa ustálil zložený tvar typu budem robiť. Dnešná paradigma podmieňovacieho spôsobu vznikla zo staršieho zloženého tvaru z "l-"ového príčastia a aoristu od byť (pôvodne robil bych, robil bys, robil by, robili bychom, robili byste, robili byša). Mladšie sú aj tvary dnešného rozkazovacieho spôsobu. Napríklad tvary nes, neste, padni, padnite sú z tvarov nesi, nesěte, padni, padněte (v češtine dodnes padni, padněte). Už v staršom období sa rozpadli aj pôvodné paradigmy particípií a príčastí. Dnešný prechodník a skloňovanie particípií sú javy mladšie.
Skladba.
Do 16. storočia.
V staršom období zložitý vývin zaznamenala aj syntax slovenčiny. Skúmať ju práve v tomto období však nie je ľahké. Spred 15. storočia nie sú totiž poruke súvislé texty. No z pozorovania doterajších výskumov historickej syntaxe iných slovanských jazykov, predovšetkým starej češtiny a syntaxe jazyka slovanských písomností zo 16.—18. storočia, možno predpokladať, že vývin syntaxe starej slovenčiny v jej ranom období sa v zásade neodlišoval od vývinu v iných slovanských jazykoch. Možno teda vychádzať z toho, že niektoré syntaktické javy, ktoré stará slovenčina zdedila z praslovančiny, zanikli, iné pretrvali alebo sa modifikovali a popri nich vznikali nové javy.
Stará slovenčina v zásade všetky dnes známe vetné členy zdedila z praslovančiny. Podmetom už v najstaršom období mohlo byť substantívum i zámeno. Prísudkom bývalo spravidla sloveso. Typy menného prísudku sa ustaľovali postupne. Staré je aj vyjadrovanie vlastností živých i neživých bytostí adjektívnym prívlastkom, azda len s tým rozdielom, že adjektívum častejšie malo menné tvary (typ medov koláč). Už v predhistorickom období bolo známe vyjadrovanie predmetu vo vzťahu k prísudku. Väzby so slovesom sa však často menili. Nové väzby vznikali spravidla prehodnocovaním starších väzieb. Do staršieho obdobia vývinu slovenčiny možno napríklad datovať začiatky obmedzovania genitívnych väzieb v prospech väzieb akuzatívnych (podať niečoho – podať niečo), ústup genitívu záporového a podobne. Príslovkové určenie sa najčastejšie vyjadrovalo príslovkou, neskôr pádmi substantíva (typ cesta lesom). Napokon v stavbe vety mal svoje miesto aj doplnok. Vyjadroval sa mennými tvarmi adjektíva (české šel bos) alebo substantívom. Doplnky s ako sa pokladajú za mladšie.
V staršom období sa formovali jednoduché i zložitejšie vetné štruktúry doložené v textoch od 16. storočia. Pôvodne väčšie vetné celky sa skladali z relatívne samostatných viet, ktoré spájali rozličné expresívne alebo upozorňovacie častice, príslovky, zámená alebo zlučovacie spojky. Z nich sa potom postupne vyvinuli typy rozličných súvetí, s ktorými sa stretávame v historických domácich textoch písaných v domácom jazyku alebo sú známe dodnes. Napríklad z takýchto starších vetných celkov vznikli oznamovacie vety so spojkou že (historicky aj jež, ježe). Spojka že bola umiestená na konci uvádzacieho výrazu a mala význam upozorňovací. Neskôr nadobudla funkciu spojky a začala sa pociťovať ako súčasť nasledujúcej vety (videl že, už ide – videl, že už ide). Z dvoch viet spojených zlučovacou spojkou vznikli napríklad aj niektoré vety účelové (dával pozor a by nepadol – dával pozor, aby nepadol). Podobným postupom vznikli z opytovacích viet vety vzťažné (uvádzali ich opytovacie zámená ktorý, kto, čo, čí a iné), prípadne vety podmienkové, z podmienkových vety prípustkové atď. Medzi najstaršie typy podmienkových viet patria vety s pôvodnou opytovacou časticou -li (zachovala sa napríklad v češtine). Niektoré typy časových viet vznikli zasa zo starších rovnocenných viet spojených príslovkami času alebo zámenami (keď, kedy, zakiaľ, kým a podobne).
Od 16. storočia.
Sústavnejší opis staršej syntaxe slovenčiny je možný len na základe domácich písomností od konca 15. do konca 18. storočia. Syntax jazyka týchto písomností okrem niektorých archaických javov (napríklad výskyt spojky, respektíve častice da a iné) má spravidla už všetky znaky a osobitosti známe v slovenských nárečiach alebo aj v spisovnom jazyku.V písomnostiach zo 16. – 18. storočia napísaných v domácom kultúrnom jazyku sú napríklad doložené všetky vetné členy. Popri dodnes známych väzbách možno sa stretnúť aj s archaickými väzbami. Napríklad častejšie ako dnes sa vyskytuje záporový genitív (tomu porubu nevieme počtu, 1550). Niekedy na seba upozorní dnes už neznáma väzba slovies s predmetom v genitíve (viete toho dobre, 1616), prípadne v akuzatíve (orskú majierku ráčte opýtat, 1550), dnes menej známe väzby s predložkovými pádmi (pilnost pridali na nich, 1614) a podobne.
Bohato sú doložené aj rozličné typy viet a súvetí. Jednoduché vety mali už štruktúru ako dnes. Mohli byť oznamovacie, opytovacie, rozkazovacie a želacie. Oznamovacie jednoduché vety s reálnym i nereálnym obsahom sa svojou stavbou od podobných viet v súčasnosti v zásade neodlišovali. V niektorých textoch sa vyskytujú aj expresívne oznamovacie vety. Spravidla v nich bývajú citoslovcia, zámená alebo expresívne výrazy (pekne a ponížene, ej, to a iné). Z opytovacích viet boli známe doplňacie i zisťovacie vety. Rozkazovacie vety najčastejšie charakterizovali tvary rozkazovacieho spôsobu. Vyskytovali sa však aj rozkazovacie vety s časticou nech i vety bez častíc.
Aj súvetia v 16. – 18. storočí mali už podobnú stavbu ako dnes. Oznamovacie obsahové súvetia uvádzali spravidla spojky že, žeby, až, no vyskytovali sa aj archaické spojky aže, ež, eže. Opytovacie súvetia uvádzali spojky či, žeči, ale aj archaická spojka -//' (?) a podobne.
V rozkazovacích a želacích vetách sa vyskytovali spojky aby, žeby, nech a iné. Priraďovacie súvetie sa skladalo zo samostatných viet. Mohlo byť zlučovacie (uvádzané spojkami a, i, aj, ani, ale aj bezspojkové), stupňovacie (ba, ba i, ale a iné), odporovacie (lež, ale, než, však, archaické a), vylučovacie (aneb, anebo popri alebo, ináče, buď—alebo a iné), dôsledkové (často proto, a protož popri preto, a tedy, teda) a dôvodové (a tak, tedy, nebo a ďalšie).
Podraďovacie súvetie sa ako dnes skladalo z hlavnej a vedľajšej vety. Zo vzťažných viet sú doložené vety prívlastkové, podmetové i predmetové. Prívlastkové vety najčastejšie uvádza spojka který, menej často ktorý, čo, čuo, podmetové vety zámená kto, čo, čuo, predmetové vety zámená který, kto, čo, čuo a po slovesách povedať, vedieť aj spojka že.
Príslovkové súvetie sa členilo na miestne, časové, účelové, podmienkové reálne i nereálne, prípustkové, účinkové a iné. Medzi uvádzacími prostriedkami sú staršie i mladšie spojky (napríklad jestliže, pakli, ačkoľvek, chyma z pôvodného chyba popri dočim, zakiaľ, kým, kedy a podobne). Niektoré prostriedky, ktoré uvádzali vedľajšie vety, boli prevzaté z češtiny (proto, anebo, pakli, když), iné boli domáceho pôvodu (keď, preto, dočim, kým a i.).
Z osobitných vetných útvarov sú doložené vety s neurčitkom v rozličných funkciách, polovetné konštrukcie s particípiami, priama reč a podobne. Neurčitok vo vete môže mať funkciu predmetu (po slovesách vedieť, dať, ráčiť), funkciu jednočlennej vety, respektíve aj vedľajšej vety (napríklad účelovej) atď. Okrem bežných polovetných konštrukcií s využitím particípií a príčastí známych aj dnes sa v starších textoch vyskytujú aj tvary staršieho skloňovania particípií, s ktorými sa možno stretnúť v nárečiach (napríklad Vida fatens i to – Keď videl fatens i to).
Niektoré osobitosti bývajú aj v slovoslede. Napríklad na prvom mieste vety bývajú také slová (výrazy, formuly), ktoré označujú dôležitú udalosť, vec, osobu (Muoj pán, jeho Milosť, rozkázal mne, 1592; Službu svú vzkazujem, 1582). Sloveso často býva na konci vety alebo aspoň v jeho koncovej časti. Prívlastok okrem bežnej pozície pred podstatným menom sa vyskytuje aj za podstatným menom (koleso staré, polámané, 1678) alebo pred ním i za ním (kožených krhel táborských, 1678) a podobne. Napokon sa možno stretnúť aj s nezhodným prívlastkom pred podstatným menom (že by mojho pána dráby, 1582, t. j. že by dráby môjho pána). Takéto výrazy sú známe z ľudovej reči.
Lexika.
Rozvoj slovnej zásoby slovenčiny v staršom i mladšom období jej vývinu úzko súvisel s vývinom ranofeudálnej a feudálnej spoločnosti, s vtedajšími formami hospodárskeho, spoločenského i kultúrneho života slovenského etnika v rámci starého Uhorska, neskôr Rakúsko-uhorskej monarchie. Vývin súvekej lexiky slovenského jazyka sa prejavil ustaľovaním, respektíve prehodnocovaním slovotvorných postupov i prostriedkov zdedených z praslovančiny, prehodnocovaním starších významov slov, zánikom, ale aj vznikom slov a napokon preberaním slov z iných jazykov.
Zo slovotvorných postupov známych v praslovančine zanikol alternačný postup, t. j. postup tvorenia slov pomocou striedania samohlások v koreni (porovnaj pletiem, plot). Nezachoval sa ani reduplikačný postup, ktorý spočíval v tom, že sa slová tvorili opakovaním koreňa (napríklad slovo plápol vzniklo z praslovanského polpol). Dodnes sa však zachovalo tvorenie slov pomocou predpôn a prípon. Pravda, niektoré predpony aj prípony zanikli a stali sa súčasťou koreňa alebo kmeňa. Napríklad v praslovanskom slove sъmrtь bola predpona sъ- a prípona -tь (dnes smrť). Viaceré prípony alebo predpony sa stali neproduktívnymi (napríklad predpona ko-, prípony -va, -ež a iné). Okrem týchto slovotvorných postupov dodnes je známy postup skladaním (typ kolo-maž, vodo-vod). Osobitnými prípadmi vzniku nových slov sú konverzie (brodiť – brod, ryba – rybí; 1. osoba singuláru reku – častica reku a iné).
V lexike slovenčiny sa zachoval pomerne značný počet slov praslovanského pôvodu. Niektoré z nich si pôvodný význam zachovali dodnes (mať, otec, syn, deň, noc, orať, zrno a iné). Najčastejšie sa však význam praslovanských slov menil, modifikoval. Starší význam sa mohol zúžiť, rozšíriť alebo úplne zmeniť. Napríklad praslovanské slovo dedina malo význam „sídlištná jednotka so spoločným majetkom (na čele s najstarším z osadenstva)", no neskôr už len význam „sídlištná jednotka". Slovo dvor malo pôvodne význam „priestranstvo pri dome", neskôr k nemu pribudol význam „hospodárstvo (feudálne)", respektíve „panovnícky dvor" a pod. Napokon slovo pole stratilo pôvodný význam „vzdialená neobrábaná zem" a nadobudlo význam „obrábaná pôda".
Lexikálny výskum starších textov a najstaršej toponymie i antroponymie (miestnych názvov a osobných mien) podáva svedectvo, že mnohé praslovanské slová už v starej slovenčine zanikli. Napríklad historický rozbor názvu obce Voderady (s dokladom Vvederad z roku 1113) umožňuje predpokladať, že v starej slovenčine malo slovo raditi asi význam „zameriavať sa na niečo (prácou, pozornosťou" a podobne). Z lexiky starších textov sa dozvedáme, že v starej slovenčine jestvovalo slovo špán (z neho je maďarské ispán). Napokon o zaniknutých slovách možno získať informácie aj výskumom pôvodu dnes známych slov. Napríklad historický rozbor slova obrus, t. j. obrus, prezrádza, že v starej slovenčine bolo slovo rusati – robiť strapce na okraji tkaniny. Niektoré slová aktuálne v období feudalizmu žijú dodnes, no pociťujú sa ako archaizmy alebo historizmy (kmeť, koľada, hajdúch a podobne).
Inou formou zveľaďovania lexiky starej slovenčiny bolo preberanie slov z iných jazykov. Značný počet slov bol prevzatý z nemčiny. To súviselo s tým, že obyvateľstvo staronemeckého pôvodu sa už od 9. storočia, najmä však od 12. storočia usadzovalo po skupinách medzi domácim slovenským etnikom v mestách i mimo nich a venovalo sa tu rozličným sféram hospodárskeho, spoločenského i kultúrneho života. Medzi staršie prevzaté slová staronemeckej lexiky patria napríklad slová kláštor, košeľa, kostol, ďakovať, škoda (niektoré z nich do starej nemčiny prenikli z latinčiny). Mladšie prevzaté slová pochádzajú najmä z 12.—15. storočia, keď sa zintenzívnil príchod nemeckých kolonistov, ktorí pôsobili v mestách i na vidieku ako obchodníci, remeselníci, baníci, vinohradníci a podobne. Z tohto obdobia pochádzajú napríklad slová gróf, rytier, cech, hoblík, fárať, klajbas (ceruza), rajzovať a ďalšie. Dlhé spolunažívanie slovenského etnika s maďarským etnikom v rámci Uhorska, neskôr Rakúsko-Uhorska spôsobilo, že sa do starej slovenčiny dostali slová z maďarčiny. Maďarského pôvodu sú napríklad slová išpán (v maďarčine zo slovenského špán), husár, hajdúch, gazda (v maďarčine zo staršieho slovenského gospoda), chýr, ťarcha, banovať, fíjok a iné. Od 14. storočia mala na lexiku slovenčiny vplyv reč valašského etnika. Z lexiky tejto reči prenikli do slovenčiny slová najmä z ovčiarskej a salašníckej terminológie. Také sú napríklad slová bača, fujara, kľag, putera, urda, redígať a podobne. Veľa slov do lexiky starej slovenčiny preniklo z latinčiny, lebo latinčina bola jazykom kráľovských kancelárií, cirkevných inštitúcií, ale i rozličných vyšších alebo nižších právnych ustanovizní, škôl, vedy aj beletrie. Medzi staršie slová latinského pôvodu patria napríklad tehla, škatuľa, komora, ďábel, oplatka a iné, medzi mladšie patria nátura, móres, notár, apatieka (nárečovo aj apatejka), árenda, interes, feruľa, bakuľa, kalendár, porcia. Napokon od 15. storočia sa slovenčina dostala do tesnejšieho kontaktu s kultúrnou formou súvekej češtiny. Za staršie slová českého pôvodu sa pokladajú slová knieža, koleda, tisíc, spôsob a ďalšie. Väčší počet slov českého pôvodu sa do slovenčiny dostal po 16. storočí, najmä však od 18. storočia, keď sa na Slovensku začali budovať a rozvíjať rozličné vedné disciplíny.
Doterajšie výskumy ukazujú, že lexika starej slovenčiny bola sémanticky primerane diferencovaná. Napríklad v starej slovenskej toponymii sa petrifikovali slová, ktoré odrážajú rozličné prírodné javy, reliéf krajiny, jej rastlinstvo, živočíšstvo a podobne (debra – strž, úval, údol, pole, laz, bor, dub, vrch, zubor, sokol), prácu človeka, jeho sociálne postavenie, zamestnanie (napríklad hrnčiar, štitár, kováč, tesár, zlatník, kráľ, kňažic, špán), výsledky činnosti človeka, výrobky, obchod (med, mech – kožušina, smola, decht, železo a iné), súveké právo, kult, kultúru, vojenstvo (právo, kostol, igrec, bojná, hrad a iné). Mnohé slová, ktoré označovali súveké reálie, sú doložené v lexike domácich písomností z 15.—18. storočia, napríklad boženík, božba – prísaha, istiník, záloh, vidiek, rokovať, plachty, sadlo, ručníky, taniere, tĺk. Areálny výskum slovnej zásoby slovenských nárečí podáva zasa svedectvo o značnej zemepisnej diferenciácii lexiky starej slovenčiny. Niektoré staré slová sa vyskytujú na celom území slovenčiny, iné len v základných areáloch slovenských nárečí alebo na menšom území týchto areálov.
Predspisovné obdobie kultivovania slovenčiny.
Predspisovné obdobie kultivovania slovenčiny možno je vymedzené začiatkom 11. storočia a koncom 18. storočia, od vzniku najstaršej kultúrnej formy slovenčiny až po vznik jeho prvého kodifikovaného útvaru – bernolákovčiny.
Staršie predspisovné obdobie.
Ľudová slovenčina.
Pre staršiu etapu tohto obdobia (11.—15. storočie) je charakteristické, že slovenčina sa kultivovala v ústnej podobe, a to v ľudovom prostredí tvorbou folklórnych prejavov (piesní, rozprávok, legiend a podobne), neskôr v prostredí domácej nižšej a strednej šľachty, domáceho meštianstva a duchovenstva pestovaním ústnych pastoračných, verejnoprávnych a iných žánrov. Súvislé písané slovenské texty z 11.—13. storočia nie sú známe. Zachovali sa len záznamy domácich názvov sídlisk, riek, vrchov, domácich osobných mien a podobne v latinských textoch. Napríklad v známej listine kráľa Kolomana z roku 1113 sú okrem iného záznamy Bollerat, Golguz, Pescan, Scitar, Zubur, Olesca, t. j. Boľeradz, Glogovec, Péščany, Ščitár, Zubr alebo Zubor, Oleška (dnes Boleráz, Hlohovec, Piešťany, Štitáre (časť Nitry), vrch Zobor, potok Holeška od olša). V 14. a 15. storočí sa okrem takýchto záznamov objavujú aj slová, nadriadkové glosy, rozličné prípisky vo forme viet alebo aj veršov. Napríklad za slovenský možno pokladať prípisok v latinskom kódexe zo 14. storočia: Pôjdem na huby do lesa (Poyde[mJ na huby do lessa). Z 15. storočia je známy text v podobe verša Ó, milá panna, čo ty máš, quod mi dáš, nevéš raz (O myla panna czo thy mas quod mu das neves ras). Pravopis starších záznamov je jednoduchý, spravidla bez diakritických znamienok, pravopis mladších záznamov, glos, viet má už prvky zložkového pravopisu (ss = š, cz = č a iné).
Latinčina.
Dominantné postavenie v staršom období na Slovensku mala latinčina. Bol to vyspelý kultúrny jazyk, ktorý mal v stredoveku výsostné postavenie takmer v celej Európe. V Uhorsku sa používal v kráľovských a šľachtických kanceláriách, v cirkevných inštitúciách, v školách, ba aj vo vyšších i nižších úradoch. Pre vznik a rozvoj písanej podoby predspisovnej slovenčiny malo osobitný význam pestovanie latinčiny u nás v humanistickom období v 15.—16. storočí, pretože vtedy sa požadovalo osvojovať si latinčinu na základe živého materinského jazyka.
Čeština.
V 14., najmä však v 15. storočí pribudol na Slovensku ďalší kultúrny útvar jazyka v písanej podobe – stará čeština, ktorá k nám začala prenikať v súvislosti s pôsobením českého duchovenstva v kapitulských a iných školách. Preto ju reprezentuje najmä staročeská spisba prinesená z Čiech alebo z Moravy s náboženským alebo didaktickým obsahom. Z českých písomností používaných na Slovensku v tomto období najdôležitejší je latinsko-český Prešporský slovník. Je to odpis asi zo začiatku 15. storočia staršieho Klaretovho latinsko-českého vokabulára zvaného Glosár (Klaretom sa nazýval magister Bartolomej), ktorý obsahuje český preklad latinských termínov a výrazov potrebných pre vtedajšie všeobecné vzdelanie. České písomnosti na Slovensku mali v 15. storočí už iný charakter a boli aj žánrovo pestrejšie. Ich obsah naznačuje, že vznikli z kultúrno-spoločenských potrieb meštianstva i strednej šľachty slovenského pôvodu. Okrem glos, prípiskov a vysvetliviek latinských výrazov známy je už väčší počet českých súvislých textov, najmä korešpondencie, záznamov v mestských knihách a podobne. Autormi týchto písomností boli pisári povolaní z Čiech alebo Moravy, ale aj vzdelanci domáceho pôvodu, ktorí si súvekú podobu kultúrnej češtiny osvojili na štúdiu v Čechách (pražská univerzita bola založená roku 1348).
Zo zachovaných písomností spomenieme aspoň známu rukopisnú Žilinskú mestskú knihu. Kniha okrem záznamov právneho významu zapisovaných od roku 1451 v češtine alebo v slovakizovanej češtine obsahuje aj český preklad verejnoprávneho poriadku mesta Magdeburg (spravovalo sa ním aj mesto Krupina), vyhotovený roku 1473 v Žiline. Text prekladu je významný tým, že sú v ňom početné lexikálne slovakizmy, ktoré mali funkciu termínov (napr. boženík, božba, opytovati, oslovenie, pôžička, rokovati, vidiek, špán, chotár, dlh).
O prenikaní češtiny na Slovensko a jej ustaľovaní pred 15. storočím a po ňom rozhodli viaceré činitele. Pred 15. storočím to bol rozvoj miest, vznik a aktivita nižšej a strednej šľachty slovenského pôvodu. S tým súviselo zosilnenie národnostného uvedomovacieho procesu slovenského etnika, ktorý sa začal už od 10. storočia. Potom to boli faktory kultúrne (štúdium Slovákov v Čechách) a vojenské (pobyt husitov, pôsobenie bratríkov a Jiskrových vojsk na Slovensku). V druhej polovici 15. storočia ku kultúrno-spoločenským faktorom pribudli zvýšené hospodársko-spoločenské styky vládnucej vrstvy vtedajšieho Uhorska s Čechami a Moravou (najmä za vlády Mateja Korvína). Písaná podoba češtiny používanej v 15. storočí na Slovensku nebola jednotná. V niektorých písomnostiach mala pôvodnú, t. j. neslovakizovanú alebo minimálne slovakizovanú podobu, v iných mala podobu slovakizovanú, pravda, v nerovnakom rozsahu.
Mladšie predspisovné obdobie.
Mladšia etapa predspisovného obdobia kultivovania slovenčiny je (16.—18. storočie). Bolo to najmä obdobie kráľovského Uhorska, protireformácie, protistavovských habsburských povstaní a bojov s Turkami, no na druhej strane sa slovenské mestá rozmáhali a súčasne slovakizovali, v niektorých priemyselných odvetviach sa zdokonaľovala výroba, produktívnejším sa stalo ťaženie nerastov na Slovensku, rozrastal sa obchod, vyššiu úroveň nadobudlo školstvo (napríklad v rokoch 1635 – 1777 bola v Trnave univerzita) i kultúrny život. Vysoký stupeň dosiahlo aj slovenské národnostné uvedomenie. Podstatne sa zmenila aj jazyková situácia. Popredné miesto na Slovensku naďalej patrilo latinčine, no sféry jej používania sa zúžili. Osobitný vývin na Slovensku zaznamenala čeština.
Čeština.
Od konca 16. storočia, keď vyšiel v Bardejove preklad Lutherovho Katechizmu (1581), začala čeština na Slovensku nadobúdať dve formy: oficiálnu (biblickú) a neoficiálnu, t. j. slovakizovanú. Táto polarizačná tendencia sa stala skutočnosťou na začiatku 17. storočia po rozhodnutí evanjelických synôd stanoviť biblickú formu češtiny za sakrálny a úradný jazyk. V podstate to bola kultúrna čeština z konca 16. storočia použitá v Kralickej biblii (odtiaľ biblická čeština). Pre potreby slovenských evanjelikov i evanjelických exulantov ju vydal v pôvodnom normalizovanom jazyku D. Krman (Biblie, 1722), a tým biblickú formu češtiny na Slovensku natrvalo uzákonil. Jazykovedným postupom túto oficiálnu češtinu opísal a kodifikoval P. Doležal v tlačenom spise Grammatica Slavico-Bohemica (1746). Je zaujímavé, že to urobil na pozadí neoficiálnej, t. j. slovakizovanej formy češtiny. Pravopisom biblickej formy češtiny na Slovensku bol českobratský pravopis. Bol to pravopis v zásade diakritický, budovaný na princípe fonetickom, etymologickom (uplatňoval sa rozdiel i: y), funkčnom (napríklad funkciou znaku é bolo mäkčiť) a morfologickom (písalo sa dub so zreteľom na tvary dub-a, dub-u atď.). V katolíckom protireformačnom prostredí vznikol z biblickej formy češtiny normalizovaný slovakizovaný variant. V ňom napríklad české hlásky ě, au, ř sa nahradili domácimi hláskami e, ú, r (pena, twár, swú za pena, twář, swau). Neoficiálna slovakizovaná čeština sa najčastejšie používala pri vybavovaní svetskej úradnej agendy. Charakterizuje ju nepravidelný výskyt slovakizmov a konzervatívny pravopis.
Kultúrna slovenčina.
Kultivovanie slovenčiny zaznamenalo v mladšej etape predspisovného obdobia vývin v pozitívnom smere. Pre toto obdobie je charakteristické, že sa v ňom od 16. storočia popri latinčine a češtine začala používať aj písomná forma kultúrnej slovenčiny, ktorá sa v 17. a 18. storočí zdokonaľovala, no stále niesla stopy základných areálov slovenských nárečí, s ktorými geneticky súvisela a s ktorými bola v kontakte. Hlavnou príčinou takého stavu bola skutočnosť, že Slovensko v starom Uhorsku, ale ani v Rakúsko-Uhorsku nemalo väčšie centrum, v ktorom by sa bol sústreďoval hospodársky a spoločensko-kultúrny život slovenskej pospolitosti a ktoré by súčasne bolo pôsobilo integrujúco i v procese kultivovania jazyka slovenskej národnosti. Ústna i písaná forma kultúrnej slovenčiny v 16.—18. storočí však bola faktom. V písanej forme sa kultúrna predspisovná slovenčina realizovala v zásade v troch variantoch, ktoré odrážali jazykové zvláštnosti troch hlavných areálov slovenských nárečí. Preto sa hovorí o kultúrnej západoslovenčine, kultúrnej stredoslovenčine a kultúrnej východoslovenčine.
Prvé pokusy o normalizáciu slovenčiny.
Na konci predspisovného obdobia vzniklo niekoľko pokusov o normalizáciu písaných i tlačených prejavov v kultúrnej slovenčine. Medzi ne patrí tzv. kamaldulská slovenčina – pokus (možno R. Hadbavného) o normalizáciu jazyka, do ktorého kamaldulskí rehoľníci prekladali Písmo (zachoval sa odpis z rokov 1756 – 1759). Krátky prehľad pravopisných a gramatických pravidiel jazyka, do ktorého sa prekladalo, je v úvode latinsko-slovenského slovníka Syllabus dictionarii latino-slavonicus (1763). Jazyk prekladu je blízky kultúrnej západoslovenčine, pravda, stopy češtiny sú v ňom výraznejšie.
Ďalším normalizovaným textom v kultúrnej slovenčine sú kalvínske tlače. Texty sú vytlačené v kultúrnej východoslovenčine zemplínskeho typu. Niekoľko normatívnych poučiek je v knihe Radosc serca pobožnoho (1758). Pravopis sa opiera o ortografiu súdobej kultúrnej maďarčiny s úpravami (s = š, dy, ty, ny = ď, ť, ň, 's = ž, ts = č, tz = c a iné).
Napokon medzi pokusy o normalizáciu slovenského textu patrí aj úsilie J. I. Bajzu. Jazyk jeho literárnej tvorby síce neodráža všeobecnejšie rozšírený úzus, no jeho stavba je relatívne jednotná a sústava grafém a ich používanie sú ustálené. Pravopis pripomína už pravopis bernolákovčiny (w = v, g = j, označovanie ď, ť, ň, ľ, obmedzovanie y a iné).
Od 1787 dodnes (spisovné obdobie slovenčiny).
Spisovné obdobie slovenčiny sa začína od konca 18. storočia. Vtedy sa totiž do života uviedla prvá kodifikovaná forma slovenčiny s nárokom na celospoločenskú platnosť, podrobne opísaná v normatívnych príručkách.
Bernolákovské obdobie (1787 – 1844).
Obdobie bernolákovskej kodifikácie spisovnej slovenčiny súviselo s vystupňovaným národnouvedomovacím procesom na územiach Rakúskej monarchie. V hospodárskej sfére sa prejavilo toto vystúpenie ako boj domáceho meštianstva presadiť nové formy výroby a obchodu a dosiahnuť spoločensko-politické vymoženosti. V kultúrno-spoločenskej sfére sa do centra dostalo úsilie vzdelancov uvoľniť priestor v Rakúskej monarchii osvietenským ideám a vzdelanosť sprístupniť širším vrstvám. Ďalší krok vpred mohla urobiť aj slovenská pospolitosť, pretože do tohto pokrokového zápasu sa zapojili aj slovenskí vzdelanci (M. Bel, J. Papánek, M. Kollár a iní). Viedenský dvor nemienil zasiahnuť radikálne, odhodlal sa však urobiť aspoň reformy. Známe sú napríklad tereziánske reformy, no život na Slovensku pozitívnejšie ovplyvnili reformy Jozefa II. (1780 – 1790). Osobitný význam malo jeho rozhodnutie zriadiť na Bratislavskom hrade seminár pre výchovu kňazov, ktorí mali v duchu reforiem pôsobiť medzi slovenským ľudom. Tento novozriadený seminár sa stal ideovou i organizačnou základňou bernolákovského hnutia. Jadrom tohto hnutia bola skupina vlasteneckých filológov (tak sa sama nazývala), ktorá pochopila, že šíriť vzdelanie a osvetu medzi pospolitým ľudom a strednými vrstvami možno len zrozumiteľným a kultivovaným jazykom. Z tohto presvedčenia potom vznikla prvá spisovná forma slovenčiny – bernolákovčina, založená na kultúrnej západoslovenčine a čiastočne stredoslovenských nárečiach.
Preskúmať vtedajší stav a schopnosť slovenčiny plniť funkciu spisovného jazyka a súčasne sformulovať kodifikačné pravidlá v jej hovorenej i písanej podobe sa podujal A. Bernolák (1762 – 1813). Pravopis bernolákovčiny je diakritický, uplatňuje sa v ňom princíp foneticko-fonologický a morfologický.
Celonárodné uplatnenie bernolákovčina nedosiahla. Rozsah jej rozšírenia sa menil. V staršej fáze negatívne pôsobila napätá situácia, ktorá v Uhorsku vznikla po Francúzskej revolúcii a po odhalení revolučnej činnosti jakobínov (1795). Okrem toho Towarišstwo litterného umeňá, ktoré malo šíriť bernolákovčinu, zakrátko zaniklo. V mladšom období, keď sa záujem o bernolákovčinu oživil, začali sa črtať nové perspektívy riešenia otázky spisovného jazyka pre Slovákov. Jednu z perspektív naznačili vydania stredoslovenských folklórnych textov (J. Čaplovič, P. J. Šafárik, J. Kollár). Súčasne sa ponúkalo aj iné riešenie. Na strane evanjelických vzdelancov oživlo úsilie presadiť za spisovný jazyk Slovákov češtinu. Pôvodne to mala byť jej oficiálna biblická podoba (B. Tablic, J. Palkovič), neskôr jej minimálne poslovenčená forma (J. Kollár – staroslovenčina) alebo jej živá podoba pestovaná v Čechách (mladí štúrovci). No bernolákovčina z verejného života natrvalo ustúpila až po dohode roku 1851.
Obdobie štúrovskej kodifikácie (1844 – 1852).
Obdobie štúrovskej kodifikácie spisovnej slovenčiny sa vymedzuje rokom 1844, keď bola štúrovská spisovná slovenčina oficiálne uznaná, a rokom 1852, keď vyšla príručka s novou kodifikáciou pravopisu. Zo spoločenského hľadiska toto obdobie charakterizuje kulminovanie národnouvedomovacieho procesu, ktoré úzko súviselo so spoločenskou a politickou aktivitou mladšieho pokolenia slovenských vzdelancov. Náplňou tejto aktivity bol zápas proti zvyšku uhorského feudalizmu na Slovensku, boj za odstránenie urbárnych poriadkov, za rozvoj priemyselnej výroby a za demokratizáciu školstva i vzdelanosti. Tieto vymoženosti sa žiadali pre celú slovenskú národnú pospolitosť vrátane širokých ľudových vrstiev. S tým súvisela požiadavka prijať a kodifikovať takú formu spisovnej reči, ktorá by bola živá, perspektívna a ktorá by národ zjednocovala a reprezentovala jeho svojbytnosť. Za takúto reč mladí vzdelanci v štúrovskom období pokladali súdobú kultivovanú stredoslovenčinu. Tá sa im zdala najviac rozšírená, všetkým Slovákom najbližšia, a teda schopná zjednocovať a reprezentovať národnú svojbytnosť. Jej podoba bola už verejnosti známa najmä z Kollárovho diela Narodnie zpiewanky (1834). Neoficiálne sa o zavedení novej spisovnej slovenčiny rozhodlo na porade 14. februára 1843 a po stretnutí s J. Hollým v júni toho istého roku, oficiálne na prvom zasadaní Tatrína v Martine 26.-28. augusta 1844.
Zdôvodniť zavedenie novej spisovnej slovenčiny a sformulovať jej kodifikačné pravidlá pripadlo ústrednej osobnosti štúrovského hnutia Ľ. Štúrovi (18151856). Rozhodnutie prijať za spisovnú reč živú formu kultúrnej stredoslovenčiny zdôvodnil v diele Nárečja slovenskuo a potreba písaňja v tomto nárečí (1846). Kodifikačné pravidlá novej spisovnej reči podal v spise Náuka reči slovenskej (1846). Uzákonenie štúrovskej spisovnej slovenčiny odráža súvekú podobu kultúrnej stredoslovenčiny, ktorá geneticky súvisela s ľudovou stredoslovenčinou v severozápadnej časti centrálneho Slovenska v Oravskej, Turčianskej, Liptovskej a Zvolenskej župe. Ľ. Štúr kodifikoval už netradičné písmená (v, j, g, v bernolákovčine w, g, ǧ). Veľké písmená boli kodifikované približne ako dnes (voda, zima, v bernolákovčine Woda, Zima). V samohláskovom systéme boli v štúrovskej spisovnej slovenčine dvojhlásky ie, ia, ô, ktoré sa zapisovali ako je, ja, uo. Samohlásky mohli byť krátke alebo dlhé. Dôsledne sa rešpektovalo stredoslovenské rytmické krátenie (krúťa, dnes krútia a podobne). Medzi krátkymi samohláskami nebolo ä (vezeň, zavazuje), medzi dlhými nebolo é, ó (ale céra). Pre samohlásky i, í boli len písmená i, /, písmená y, ý sa nepoužívali. Z toho vyplynulo dôsledné označovanie mäkkosti spoluhlások (ďeťi, ňemá, ňjesov). Kodifikované boli len mäkkostné páry d—ď, t—ť, n—ň, mäkké ľ kodifikované nebolo (ťeplo, deň, ťahať, ale leto, lipa, lahkí, král). Medzi spoluhláskami boli domáce páry k—g, dz—dž. Stredoslovenské obojperné v sa v prvej fáze Štúrovskej slovenčiny veľmi často zapisovalo ako u (dáuno, genitív chlapou, ale spev), neskôr spravidla ako v (dávno, pravda, ale inštrumentál ženou). V morfológii prevažovali tvary charakteristické pre strednú slovenčinu. V inštrumentáli singuláru feminína bol tvar na -ou (ženou), v nominatíve—akuzatíve singuláru neutier bol najprv kodifikovaný tvar typu znameňje, neskôr však znameňja, v adjektívnom skloňovaní tvary dobruo, dobrjeho, dobrjemu, o dobrom atď. Tvary /-ového (?) particípia pôvodne mali podobu padov, ňjesov, neskôr padol, ňjesol. Stavba vety v štúrovskej spisovnej slovenčine v zásade zodpovedala stavbe vety ľudového jazyka. No časté sú aj archaické typy viet so slovesom na konci. Aj lexika sa opierala o domáci fond. V terminológii sa často uplatňovali slová z latinčiny a češtiny. Zo štylistického hľadiska sa štúrovská spisovná slovenčina pomerne rýchlo zdokonaľovala. K tradičným štýlom v čase jej trvania pribudol relatívne vypracovaný publicistický a náučný štýl. Vysokú úroveň dosiahli slovesné umelecké žánre.
Kodifikácia novej spisovnej slovenčiny sa štúrovcom nepresadzovala ľahko. Okrem prekonávania ťažkostí, ktoré vyplývali z ich spoločenskej, kultúrnej a politickej angažovanosti (literárna tvorba, vydávanie novín a časopisov, príprava povstania a účasť na ňom a podobne), museli ju brániť proti kritikom z vlastných radov, z mladšieho pokolenia bernolákovcov, ale aj proti výpadom zástancov „upravenej" (slovakizovanej) češtiny. Najaktívnejším kritikom z vlastných radov bol M. M. Hodža. Osteň svojej kritiky zacielil najmä na pravopis. Pokladal ho za „zbavený slovanstva". Presvedčený o správnosti hypotézy, že slovenčina je matkou slovanských jazykov, žiadal zaviesť do jej pravopisu i stavby také javy, ktoré ju spájajú s inými slovanskými jazykmi. Podľa neho takým bolo písmeno i hláska ä (podľa ruského я), písmeno y, mäkké ľ', pôvodne myslel aj na ě (meněj), respektíve aj na w (w Uhriech, Slovákov/, ale prvobyt a podobne). Okrem toho žiadal rozšíriť dvojhlásky (napríklad o iä, iě, iü, öi), ba chcel zaviesť aj trojhlásky a štvorhlásky (napríklad ieu, iéôu a iné). Svoju kritiku a návrhy na opravu pravopisu podal v dielach Epigenes Slovenicus (1846) a Vétín o slovenčine (1848).
Takmer súbežne s kritikou štúrovcov a odmietnutím ich spisovnej slovenčiny vystúpil J. Kollár, hoci predtým o prednostiach slovenčiny a potrebe jej kultivovania sám uvažoval. Odmietavé stanovisko neobyčajne ostro formuloval v článku uverejnenom v zborníku Hlasowé o potrebe jednoty spisowného jazyka pro Čechy, Morawany a Slowáky, ktorý vyšiel v Prahe (1846). V zborníku sú odmietavé príspevky aj iných českých a slovenských činiteľov, pravda, napísané miernejšie. Po týchto vystúpeniach proti štúrovskej slovenčine, respektíve proti jej pravopisu sa ozval M. Hattala za skupinu mladých bernolákovcov. Svoju kritiku však nezacielil na stavbu štúrovskej slovenčiny, lež iba na pravopis. Postavil sa za uplatnenie etymologického princípu a za slavizáciu slovenského pravopisu, t. j. za zavedenie ä, y, mäkkého /', za písanie dvojhlások ie, ia, za zavedenie dlhého ó (s možnou výslovnosťou uo, ú, ó). Tvary dobruo, dobrjeho, dobrjemu žiadal nahradiť tvarmi dobré, dobrého, dobrému a podobne. Kodifikačné pravidlá a opis tejto „upravenej" slovenčiny M. Hattala podal v spise Grammatica linguae slovenicae (1850). Jej podobu v praxi mali verejnosti priblížiť prvé dva zväzky zborníka Poklady kazateľského rečníctva I —II (1849), ktoré redigoval A. Radlinský.
V prvých dvoch rokoch po porážke revolúcie v meruôsmych rokoch sa o Hattalovom kompromise uvažovať nemohlo, a to jednak preto, že viedenský dvor v tomto čase diskriminoval popredných štúrovcov, a jednak preto, že J. Kollár už roku 1849 dosiahol súhlas Bachovej vlády zaviesť na Slovensku staroslovenčinu. V podstate to bola čeština upravená niekoľkými slovakizmami. Napríklad za české ou, nej-, co, tvrdé -d, -t, -n v niektorých podstatných menách malo byť ú, naj-, čo a mäkké -ď, -ť, -ň (kosť, oheň a iné). Táto umelá úprava češtiny sa opierala o mylnú hypotézu, že totiž slovenčina predstavuje len zachované staršie štádium češtiny. A. Radlinský sa zo začiatku rozhodol pre Kollárovu staroslovenčinu a sám v spise Prawopis slowenský s krátkou mluwnicí (1850) podal jej kodifikačné pravidlá. Takto po revolúcii k bernolákovskej a štúrovskej spisovnej slovenčine (používala sa aj biblická forma češtiny) pribudla oficiálna „opravená" čeština.
Hodžovsko-hattalovská reforma.
Ďalší vývin pozitívne ovplyvnila skutočnosť, že nepriaznivú situáciu, ktorá vznikla na Slovensku po zavedení Kollárovej staroslovenčiny, si uvedomili aj poprední predstavitelia slovenskej národnej pospolitosti. Zišli sa na porade v októbri roku 1851 s cieľom nájsť východisko. Na porade sa zúčastnil Ľ. Štúr, J. M. Hurban, M. M. Hodža, A. Radlinský, J. Palárik a Š. Závodník. Výsledkom bol kompromis: reforma pravopisu štúrovskej spisovnej reči s dôrazom na etymologický princíp. To znamenalo zavedenie y, ý, hlások ä, ľ, tvarov dobré, dobrého, dobrému atď. Pravidlá novej kodifikácie spisovnej slovenčiny zhŕňa príručka "Krátka mluvnica slovenská" (1852), ktorej autorstvo sa pripisuje M. Hattalovi.
Na porade z októbra 1851 sa všetko nevyriešilo. Zostali odlišné postoje k novému kodifikovanému útvaru. Jedni ho pokladali za „skoro číročistú češtinu" (takto aj v úvode príručky), druhí zasa za „opravenú" slovenčinu. A práve týmito odlišnými postojmi bol poznačený začiatok novej etapy vývinu spisovnej slovenčiny. Pre prehľadnosť ju členíme na obdobie upravenej kodifikácie spisovnej slovenčiny, na obdobie martinského spisovného úzu a na obdobie matičného spisovného úzu.
Obdobie upravenej štúrovskej kodifikácie (1852 – 1887).
Obdobie upravenej kodifikácie spisovnej slovenčiny sa začína rokom 1852 po vyjdení novej kodifikačnej príručky a končí sa rokom 1887, keď vystúpil S. Czambel s návrhom na konsolidáciu kodifikácie spisovnej slovenčiny. Toto obdobie charakterizuje zložitý zápas o podobu spisovnej slovenčiny, o jednotné, respektíve o inštitučné regulovanie jej kodifikácie v teoretickom i praktickom zmysle a napokon aj o jej širšie uplatnenie v živote slovenského etnika v ťažkých podmienkach maďarizácie.
Už začiatky tohto obdobia naznačili, že kodifikácia a norma spisovnej slovenčiny sa budú konsolidovať len pomaly, nerovnomerne. Tí, čo vychádzali z predpokladu, že slovenčina predstavuje len staršie štádium češtiny, do praxe uvádzali rozličné pravopisné i jazykové javy zo staršej i novšej češtiny (písmená é, w, tvary ruce, nože, od sluhy a podobne). Túto tendenciu odráža prvé vydanie gramatiky J. K. Viktorina Grammatik der slowakischen Sprache (1. vydanie, 1860) a príručka M. Hattalu Mluvnica jazyka slovenského (1864). Tí, čo poslednú reformu pokladali len za úpravu (opravu) slovenčiny, v praxi rešpektovali nový pravopis i menšie tvaroslovné úpravy, v zásade sa však držali normy štúrovskej spisovnej slovenčiny. Táto tendencia je evidentná vo vydaniach literárnej a publicistickej tvorby žijúcich štúrovcov a ich nasledovníkov. Priaznivejšie podmienky na príklon spisovnej slovenčiny k živej domácej jazykovej realite vznikli roku 1859 po porážke rakúsko-uhorských vojsk, po ktorej viedenský dvor v snahe zabezpečiť si vnútornú stabilitu moci prisľúbil národnostiam isté politické slobody a vymoženosti. Je pravda, že toto počínanie viedenskej vlády zosilnilo maďarizačný tlak, no súčasne vyvolalo jeho paralyzáciu tým, že sa zaktivizoval politický život na Slovensku (vznikli noviny Pešťbudínske vedomosti, uskutočnilo sa národné zhromaždenie v Martine, vyhlásilo sa Memorandum a iné). Súčasťou tejto aktivity sa stal zápas o spisovnú slovenčinu, o jej širšie uplatnenie v národnom živote, v školách a v tlači. Priaznivá atmosféra tohto obdobia sa odzrkadlila už v 2. a 3. vydaní Viktorinovej gramatiky (1862, 1865), v ktorých je zrejmý príklon k slovenskej jazykovej realite (napríklad za který, se, byl v 1. vydaní je v nich už ktorý, sa, bol a podobne).
Po založení Matice slovenskej roku 1863 sa naskytla možnosť spisovnú slovenčinu regulovať inštitučne a hlbšie ju poznávať výskumom. Matica slovenská sa tejto možnosti chopila. O zjednotenie a ustálenie kodifikácie a normy spisovnej slovenčiny sa mal starať jazykovedný odbor, ktorý mal súčasne pripraviť rukopis slovníka spisovnej slovenčiny. Toto prekazilo tzv. rakúsko-uhorské vyrovnanie.
Obdobie martinského spisovného úzu (1887 – 1919).
Roku 1867 sa uskutočnilo tzv. rakúsko-uhorské vyrovnanie, ktoré znamenalo pre nemaďarské národnosti v Uhorsku koniec sľubným perspektívam. Na Slovensku sa po tejto politickej zmene dokorán otvorili brány maďarizácii. Matica slovenská nestačila splniť svoj program, pretože ju roku 1875 zatvorili. Ešte predtým zrušili slovenské gymnáziá. Tieto násilné zásahy mali, pochopiteľne, negatívny vplyv na ďalší rozvoj spisovnej slovenčiny. Jej posledná kodifikácia i norma sa značne rozkolísali. Nerovnomerne sa začalo používať napríklad ä (hlädať, zemän), písmená y, ý (ližica, blískať sa, kryk, pytvať a iné), nedôsledne sa označovala mäkkosť ď, ť, ň, ľ (Jeleň, popoľ a podobne). V tvarosloví bola nejednotnosť, v lexike sa nadmieru začali objavovať rusizmy. Ba v niektorých tlačených dielach sa začali uplatňovať nekodifikované pravopisné pravidlá (napríklad vo vydaniach tvorby S. Chalupku). Prirodzene, takáto prax sa čoraz viac stávala predmetom kritiky. Odborne fundovaná bola najmä kritika slovenského jazykovedca S. Czambela. Jeho vystúpením v prospech konsolidácie spisovnej slovenčiny sa začalo nové obdobie vývinu spisovnej slovenčiny – obdobie martinského spisovného úzu.
Toto obdobie možno ohraničiť rokmi 1887 – 1919. Je to teda etapa vývinu spisovnej slovenčiny od vystúpenia S. Czambla po obnovenie Matice slovenskej krátko po vzniku ČSR. Z hľadiska kultúrno-spoločenského vývinu je obdobím zosilneného maďarizačného útlaku, ktorý zužoval priestor používania spisovnej slovenčiny a obmedzoval jej cieľavedomé kultivovanie.
Na začiatku obdobia martinského spisovného úzu pôsobilo na Slovensku niekoľko ustanovizní (vydavateľstiev, redakcií, spolkov aj individuálnych pracovísk a podobne), ktoré vlastne nahrádzali inštitúcie regulovania a v istom zmysle aj zjednocovania spisovnej slovenčiny. Robilo sa to redakčnou prácou, úpravou rukopisov, ale aj publikovaním článkov o slovenčine, o jej kultivovaní, o jej dejinách a napokon aj tvorbou písaných textov, pestovaním tradičných štýlov a podobne. Najvýznamnejšie centrum s takými ustanovizňami bol Martin (okrem neho Trnava, Liptovský Mikuláš a iné mestá). V Martine boli redakcie slovenských časopisov (Slovenské pohľady, Národnie noviny), tu sa vydávali a tlačili slovenské literárne diela, pôsobili tu spolky, v ktorých sa pestovalo slovenské hovorené slovo, a konečne pôsobili tu aj významné osobnosti slovenského národného života (S. Hurban Vajanský, J. Škultéty a iní).
Pre vývin spisovnej slovenčiny v tomto období bolo dôležité, že s poprednými osobnosťami martinského centra, najmä s J. Škultétym, spolupracoval jazykovedec S. Czambel (1856 – 1909). Bol vysokým vládnym úradníkom v Pešti, no uvedomelé sa hlásil k svojmu slovenskému pôvodu. Prednosťou jeho kodifikačnej práce bolo, že postupoval podľa vedecky zdôvodnenej koncepcie, a pritom sa opieral o súveké jazykovedné teórie a fakty živého jazyka. Je pravda, že ku kodifikácii a skúmaniu normy pristupoval ako historik jazyka (mal slavistické mladogramatické vzdelanie), ale na rozdiel od analogického, z hľadiska spisovnej slovenčiny umelého historizmu svojho učiteľa M. Hattalu budoval na kontinuite a autochtónnosti jazykového vývinu. Živú jazykovú realitu chápal ako výsledok vývinu. Najprv sa venoval kritike vtedajšej jazykovej praxe a starších foriem slovenského pravopisu. Poznatky zhrnul v spisoch Príspevky k dejinám jazyka slovenského (1887) a Slovenský pravopis (1890). V pravopise sa zastával etymologického princípu, no písanie y, ý, hlások ä, ď, ť, ň, ľ spresňoval (?) a zdôvodňoval. Presvedčený o dôležitosti kontinuity vo vývine jazyka odstraňoval „neživé" historizmy a kodifikoval im zodpovedajúce „živé" historizmy. Napríklad Hattalove tvary ruce, nože, od siuhy nahrádzal tvarmi ruke, nohe, od sluhu a podobne. Svoju kodifikáciu i normu v podobe pravidiel zhrnul v príručke Rukoväť spisovnej reči slovenskej (1902). Ešte za svojho života súhlasil so zavedením živých javov v martinskom úze (napríklad vidieť, mlieť, koniec, beriem, berieš, voľba, čo vo funkcii ktorý a iné), ktoré potom uplatnil J. Škultéty v 2. a 3. vydaní Rukoväti (1916, 1919). Oprávnenosť kodifikácie opretej o kontinuitu jazykového vývinu chcel S. Czambel dokázať skúmaním vývinu slovenčiny a výsledkov tohto vývinu – slovenských nárečí. Svoje názory publikoval v diele Slováci a ich reč (1903) a nárečový materiál v knihe Slovenská reč a jej miesto v rodine slovanských jazykov I (1906). V tejto knihe stačil spracovať iba materiál východoslovenských nárečí, pretože roku 1909 zomrel. S. Czambel bol presvedčený, že slovenčina vznikla z praslovanského južnoslovanského základu a že jej dnešný západoslovanský ráz nadobudla asi od 14. storočia počeštením a sčasti popoľštením. Táto teória o pôvode slovenčiny je dnes v zásade prekonaná.
Obdobie matičného spisovného úzu (1919 – 1945).
Obdobie matičného spisovného úzu trvalo od obnovenia Matice slovenskej roku 1919 do skončenia druhej svetovej vojny roku 1945. V tomto období sa spisovná slovenčina vyvíjala v nových podmienkach. Už rok totiž jestvovala Československá republika, ktorá pre ďalší rozvoj slovenského národa zabezpečovala omnoho priaznivejšie podmienky ako predtým polofeudálne Rakúsko-Uhorsko. Pre rozvoj spisovnej slovenčiny bolo obzvlášť dôležité, že v tomto období k tradičným formám regulovania a ustaľovania jej kodifikácie i normy pristúpila inštitučná a neskôr aj vedeckovýskumná forma. Zabezpečovať a plniť úlohy spojené s týmito formami pripadlo obnovenej Matici slovenskej. V tomto období prevládalo v jazykovej praxi úsilie presadiť zásady matičného spisovného úzu. Spočiatku išlo o Czamblovu kodifikáciu s úpravami J. Škultétyho v 3. vydaní Rukoväti (1919). V praxi však táto snaha už od začiatku narážala na ťažkosti. Moc v štáte si upevnili centralisticky orientovaní politici aj verejní činitelia, ktorí sa usilovali uviesť do života ideológiu čechoslovakizmu. Jazyková otázka, najmä v súvislosti s neujasneným pomerom češtiny a slovenčiny, sa v ČSR vyhrotila vnucovaním idey o jednotnom československom národe s jedinou rečou v dvoch spisovných formách. Obavy zo zneužitia jazykovej otázky boli vo vtedajších politických kruhoch o to väčšie, že na Slovensku sa súčasne aktivizovalo politicky organizované autonomistické hnutie. Jazykovú situáciu komplikovala aj skutočnosť, že po príchode väčšieho počtu českých pracovníkov z rozličných odborov a učiteľov na Slovensko neúmerne vzrastal vplyv češtiny na spisovnú slovenčinu, ktorej norma i kodifikácia boli aj tak rozkolísané. V jazykovej praxi nastala neistota a v kodifikácii dvojkoľajnosť (tzv. kodifikačný paralelizmus).
Začiatky dvojkoľajnosti v kodifikácii spisovnej slovenčiny po prvej svetovej vojne možno pozorovať už v prvom decéniu existencie ČSR. Okrem 3. vydania Czamblovej Rukoväti (1919) s úpravou J. Škultétyho, ktorá v podstate reprezentovala matičný spisovný úzus, bola oficiálne ako učebnica schválená aj gramatika J. Damborského Krátka mluvnica slovenská so zvláštnym zreteľom na pravopis (1927). Táto príručka pri historickom pohľade na javy vychádzala z výkladov o vývine češtiny v prácach J. Gebauera a pri kodifikácii sa opierala o staršiu Czamblovu kodifikáciu, t. j. bez úprav J. Škultétyho (kodifikovali sa formy typu videť, mleť, konec, berem, bereš atď.).
Výraznejší paralelizmus v zavádzaní kodifikácie spisovnej slovenčiny do praxe vznikol po vyjdení Pravidiel slovenského pravopisu roku 1931. Aj táto prvá príručka slovenského pravopisu rámcovo vychádzala zo staršieho variantu Czamblovej kodifikácie, no príklon k češtine, respektíve k bohemizmom, ktoré v danom období prenikali do slovenčiny, je v nej väčší, systematickejší. Pri kodifikácii sa spravidla dávala prednosť javom spoločným češtine a slovenčine (vedeť, mleť, bereš), niekedy sa kodifikovalo české znenie (mučedlník, tlumiť, ohrožený) alebo sa pripúšťalo slovenské i české znenie (napríklad prášok : prášek, lakeť: lokeť, rakyta : rokyta, sloboda : svoboda a podobne). V lexike sa okrem domácej slovnej zásoby niekedy presadzovali len české slová (mluviť, nabídka, proťajší, zedník) alebo české a slovenské slová popri sebe (typ kozel: cap). V niektorých prípadoch sa žiadalo českými slovami nahrádzať hungarizmy a germanizmy (napríklad namiesto fľaša, faloš, kefa má byť láhva, klam, kartáč).
O Pravidlách, o ich kodifikácii a cieľoch sa rozprúdila diskusia. Námietky vznikli aj v časti českej inteligencie. Na Slovensku väčšia časť inteligencie vydanie Pravidiel chápala ako čin namierený proti svojbytnosti slovenského národa a dovolávala sa nápravy. Roku 1932 vznikol časopis Slovenská reč, ktorý sa stal orgánom Matice slovenskej. Program činnosti redakcie bol formulovaný ako starostlivosť o zachovanie osobitosti (svojskosti) spisovnej slovenčiny. Podľa neho v hláskosloví a tvarosloví sa treba držať matičného spisovného úzu, v syntaxi a frazeológii vzorom má byť ľudová reč a jazyk v dielach významných spisovateľov, slovník sa má budovať z domáceho fondu, slovám českého a germánskeho pôvodu sa podľa možností treba vyhýbať. Pre jazykovú prax to znamenalo dodržiavať pravopis podľa martinského spisovného úzu (prášok, lakeť, rakyta, vidieť, mlieť, koniec, beriem, berieš atď.). V lexike sa mali používať slová zaužívané v slovenčine a zavádzať slová z nárečí alebo z diel dobrých spisovateľov. No v tomto bode plnenie programu narazilo na ťažkosti, ktoré vyplývali z teoretickej a výskumnej nepripravenosti riešiť lexikologické otázky spisovného jazyka. Početné články v Slovenskej reči v jej najstarších ročníkoch prezrádzajú, že tento nedostatok nahrádzali zásady puristickej praxe. Často sa neodporúčali slová v slovenčine už skôr zaužívané a za „neodporúčané" slová (za české alebo nemecké, ba aj domáce) sa niekedy presadzovali menej známe nárečové slová, respektíve exkluzívne regionalizmy. Osudy odporúčaných i neodporúčaných slov boli rozličné. Z odporúčaných slov v spisovnej lexike natrvalo zostali predovšetkým slová, ktoré už predtým mali pevné miesto v spisovnej slovnej zásobe (napríklad hovoriť, reč, oznámiť, úroda, šošovica, vidiek, cintorín za mluviť, mluva, sdeliť, skľúdzeň, čočka, vonkov, hrobitov). Niektoré neodporúčané slová zostali synonymami odporúčaných slov (napríklad rôzny : rozličný, niečo : dačo, mzda : pláca), iné sa pociťujú ako hovorové alebo knižné (spústa, započať a iné). Viaceré neodporúčané slová zanikli (napríklad nabídka, otázať sa, válka, ložnica, dnes ponuka, opýtať sa, vojna, spálňa).
V druhej polovici obdobia matičného spisovného úzu pribudla k možnostiam regulovania a ustaľovania kodifikácie spisovnej slovenčiny vedeckovýskumná forma. Práca sa sústreďovala v jazykovednom odbore Matice slovenskej. Cieľom bolo preskúmanie možnosti pravopisnej reformy, príprava novej pravopisnej príručky a reprezentatívneho slovníka spisovnej slovenčiny. Z úvah o pravopisnej reforme pozornosť verejnosti upútal návrh vrátiť sa k štúrovskému pravopisu, t. j. bez ypsilonu s označovaním mäkkosti ď, ť, ň, ľ. V nových Pravidlách slovenského pravopisu (1940) sa však návrh nerealizoval. Tieto Pravidlá v zásade kodifikovali matičný spisovný úzus s menšou revíziou starších puristických zásahov do spisovnej lexiky. Realizovali sa aj práce na slovníku spisovnej slovenčiny, ale pre vojnové a povojnové udalosti vyšiel len jeden zväzok

</doc>
<doc id="126571" url="https://sk.wikipedia.org/wiki?curid=126571" title="Jozef Ráž">
Jozef Ráž

Jozef „Jožo“ Ráž (* 24. október 1954, Bratislava) je slovenský hudobník a spevák, známy predovšetkým z pôsobenia v populárnej skupine Elán.
Životopis.
Jožo Ráž chodil do Ľudovej školy umenia, kde študoval hru na klavír. Do tej istej školy chodil v tom čase na klavír k inému učiteľovi aj, od neho o dva týždne starší, Vašo Patejdl. Obidvaja sa stretávali na spoločných hodinách hudobnej teórie. Vašo mal vtedy kapelu, v ktorej hrával na gitaru. Potom, ako ich bubeník spolu s rodičmi emigroval na Západ, jeho kapela sa rozpadla. Vašo oslovil vtedy Joža Ráža, ktorý zohnal Ďura Farkaša, a Ďuro priviedol Zdena Baláža. Takto v roku 1968 vznikla skupina Elán. Prvé verejné vystúpenie mali dňa 22. apríla 1970 pre bratislavských strojvodcov.
Počas 70. rokov si kapela zarábala na aparatúru. Hrali vo vinárňach v Bratislave, v Kremnici, v hoteli Partizán na Táľoch, hrali aj v Bulharsku a v zime v roku 1973 v bare v Tunisku. V roku 1977 hrali vo Švédsku, kde stretli aj svoj idol, americkú skupinu Chicago.
V júni 1979 na 14. ročníku Bratislavskej lýry získala skupina Elán cenu za aranžmán skladby „Bláznivé hry“. Jej autorom bol Vašo Patejdl. O rok nato získali striebornú lýru za pesničku „Kaskadér“. Do povedomia verejnosti sa skupina Elán dostala v októbri 1981 aj svojím debutovým albumom "Ôsmy svetadiel". Album bol úspešný; druhý, nazvaný "Nie sme zlí", dosiahol nový rekord v predaji albumov hudobného vydavateľstva Opus. Skupina Elán nahrala pätnásť štúdiových albumov, päť anglických coververzií svojich skladieb a albumov a skoro dve desiatky oficiálnych kompilácií.
V rokoch 19841985 v období svojho prvého veľkého vrcholu odohrali v Česko-Slovensku a v okolitých krajinách približne 500 koncertov. Počas rokov 1984 až 1987 získali štyrikrát po sebe československého Zlatého slávika, po osamostatnení Slovenska sa v rokoch 1998 až 2005 vyhrali zlatého Slávika na Slovensku. Jožo Ráž má za roky 2000 a 2001 dvoch zlatých Slávikov ako spevák. Dňa 20. septembra 2003 mali koncert v Prahe na Letnej, na ktorý prišlo 85-tisíc divákov. Dňa 21. septembra 2007 koncertovali v newyorskej Carnegie Hall. V januári 2016 Jožo Ráž prevzal ocenenie Krištáľové krídlo. K 50. výročiu založenia kapely mali turné Elán 50 rokov Tour.
Jožo Ráž bol 20. júna 1999 účastníkom dopravnej nehody, ktorú však nezavinil. Utrpel vážny úraz hlavy spojený s vysunutím časti mozgu, z ďalších zranení mal zlomený nos, pravé predkolenie a ľavé zápästie. V noci z pondelka na utorok mu bola zoperovaná zlomená noha a o deň neskôr podstúpil takmer deväťhodinovú operáciu hlavy, keď sa podarilo spevákov stav stabilizovať. Z kómy po nehode sa prebral po dvoch mesiacoch.
Jožo Ráž má ukončenú Filozofickú fakultu UK v Bratislave. Ešte aj dnes koncertuje, nahráva pesničky a donedávna podnikal s motorkami.
V ankete RTVS Najväčší Slovák v roku 2019 bol vyhodnotený na 16. mieste.
Kritika.
Ráž na seba nedávno upozornil aj svojimi kontroverznými vyhláseniami ako napríklad: „"Nie som žiadny rasista, ale Číňanov sa bojím – je ich veľmi veľa. Preto tiež mám doma dve búchačky, keď sem dorazí táto ázijská vlna, tak prvých štyridsaťpäť Číňanov zastrelím a posledné tri guľky si nechám pre seba a svoju rodinu"“.
Netají sa tiež nostalgiou za česko-slovenským socializmom a sympatiami k výrazným vodcovským osobnostiam, ako Gustáv Husák, Vladimír Mečiar, Robert Fico, Fidel Castro alebo Vladimir Putin.

</doc>
<doc id="126574" url="https://sk.wikipedia.org/wiki?curid=126574" title="Arión">
Arión

Arión (Arión z Méthymny) na Lesbose, bol legendárny básnik a spevák starovekého Grécka. 
Žil v Korinte u Peryandra a živil sa ako spevák s doprovodom kithary. Jeho dielo sa nedochovalo. V jeho vystúpeniach so satyrským zborom pozoroval Aristoteles počiatky tragédie.
Často býva zobrazovaný na chrbáte delfína. Ten podľa povesti básnika zachránil, keď sa vracal po mori z ciest, pred posádkou, ktorá sa ho chystala okradnúť a zavraždiť. Arión sám skočil do mora a tu ho vzal na chrbát delfín, ktorý bol prilákaný jeho hudbou. Bezpečne ho dopravil na breh. Vďačný básnik dal na mieste, kde vystúpil z mora postaviť na pamiatku pomník.
V Rusku vychádza poetický časopis Arion, ktorý nesie meno tohto básnika.
V Olomouci bola v roku 2002 pred radnicou dokončená Arionova kašna, ktorá doplnila koncept barokových rezervoárov spojených s mytologickými námetmi.

</doc>
<doc id="126576" url="https://sk.wikipedia.org/wiki?curid=126576" title="Gama funkcia">
Gama funkcia

Gama funkcia (iné názvy: funkcia gama, formula_1-funkcia, Eulerov integrál druhého druhu) je zovšeobecnenie faktoriálu na obore komplexných čísiel. 
Funkcia faktoriál je pre prirodzené čísla definovaná nasledovným súčinom:
formula_2
Gama funkcia nahrádza túto funkciu pre reálne a komplexné čísla:
formula_3
Pretože hodnoty funkcie faktoriál a gama rastú veľmi rýchlo, pri počítaní sa používa prirodzený logaritmus gama funkcie formula_4: hodnoty rastú oveľa pomalšie a pri počítaní dovoľujú sčítavanie a odčítavanie namiesto násobenia a delenia.
Definícia.
Funkciu definovanú pre formula_5 nasledovným predpisom: 
formula_6
nazývame gama funkciou (alebo tiež Eulerovým integrálom druhého druhu).
Tieto vzťahy definujú gama funkciu v oblasti formula_7. Gamma funkcia má rozšírenie do komplexnej roviny pomocou analytického predĺženia. Potom je definovaná v každom komplexnom čísle okrem formula_8, kde má póly.
Dôležité vzťahy.
Niektoré dôležité vzťahy, ktoré platia pre gama funkciu:
Špeciálne pre prirodzené čísla formula_12 budeme mať:
formula_13
Nasledujúca definícia gama funkcie obsahujúca nekonečný súčin platí pre všetky komplexné čísla formula_18, ktoré nie sú reálne záponé alebo nula.
formula_19
kde formula_20 je Eulerova-Mascheroniova konštanta .
Niektoré hodnoty.
V nasledujúcej kapitole sú uvedené niektoré konkrétne hodnoty, ktoré funkcia gama nadobúda:

</doc>
<doc id="126577" url="https://sk.wikipedia.org/wiki?curid=126577" title="Gamma funkcia">
Gamma funkcia



</doc>
<doc id="126578" url="https://sk.wikipedia.org/wiki?curid=126578" title="Albin Julius">
Albin Julius

Albin Julius, celým menom Albin Julius Martinek (* 16. október 1967† 4. máj 2022) bol rakúsky vojenský a industriálny hudobník. Jeho hlavný hudobný projekt nesie názov "Der Blutharsch".
V roku 1992 založil folkovú skupinu zameranú na históriu "The Moon Lay Hidden Beneath a Cloud" a pracoval s Douglasom P. z "Death In June" na albumoch "Operation Hummingbird" a "Take Care &amp; Control". Jeho prvé vystúpenie pod názvom "Der Blutharsch" bolo albumom, ktorý mal len 250 kópií. Tiež spolupracoval s Douglasom P. a Boydeom Riceom na albume "Boyd Rice and Friends Wolfpact".
Vydal všetku hudbu "Der Blutharsch" pod svojím vlastným hudobným vydavateľstvom "Wir Kapitulieren Niemals" (Nikdy sa nevzdáme). Založil tiež vydavateľstvo "Hau Ruck!", ktoré vydáva albumy niekoľkých neofolkových a industriálnych skupín.

</doc>
<doc id="126579" url="https://sk.wikipedia.org/wiki?curid=126579" title="Eulerova-Mascheroniova konštanta">
Eulerova-Mascheroniova konštanta

Eulerova-Mascheroniova konštanta je matematická konštanta používaná najmä v teórii čísel. Je definovaná ako limita rozdielov medzi harmonickými číslami a hodnotou prirodzeného logaritmu:
formula_1
Jej približná hodnota je 0.57721 56649 01532 86060 65120 90082 40243 10421 59335.
Často sa označuje ako malé grécke písmeno formula_2 (gama). Niekedy sa jej hovorí "Eulerova konštanta", hoci by sme si ju mohli popliesť s "Eulerovým číslom", ktoré označujeme "e".
Vlastnosti.
O čísle γ nie je známe, či je algebrické alebo transcendentné, dokonca nie je známe, či je racionálne alebo iracionálne. 

</doc>
<doc id="126581" url="https://sk.wikipedia.org/wiki?curid=126581" title="Eulerovo-Mascheroniova konštanta">
Eulerovo-Mascheroniova konštanta



</doc>
<doc id="126582" url="https://sk.wikipedia.org/wiki?curid=126582" title="Logograf (história)">
Logograf (história)

Logografi alebo logografici boli prví (t.j. z 5.-6. stor. pred Kr. pochádzajúci) grécki prozaici - dejepisci a geografi.
Boli autormi geografických opisov ciest - gés periodos, v ktorých informovali o skutočnostiach, ktoré na vlastné oči videli, o javoch, ktorých svedkami sa stali, ale aj o tom, čo poznali z počutia od iných. Ku svojim prameňom (zdrojom) často pristupovali kriticky. V ich opisoch väčšinou chýbal systém. 
Prvým významným logografom v histórii geografie bol Hekataios z Milétu.

</doc>
<doc id="126587" url="https://sk.wikipedia.org/wiki?curid=126587" title="Veterná energia">
Veterná energia

Veterná energia alebo energia vetra je kinetická energia prúdiaceho vzduchu (vetra) v atmosfére. 
Je to energia, ktorá ponúka možnosti centralizovanej ako aj decentralizovanej výroby. V EÚ majú najväčší potenciál oblasti v blízkosti Atlantického pobrežia, na Slovensku v horských oblastiach, ale aj na Podunajskej nížine (potenciál v nových štátoch EÚ nie je dostatočne zmapovaný).
Moderná veterná turbína.
Moderná veterná turbína vyrába elektrickú energiu, na rozdiel od jej predkov – veterných mlynov – používaných najčastejšie na mletie obilia, čerpanie vody, atď.
V roku 1939 bola v štáte Vermont, USA, postavená veterná turbína s výkonom 1.25 MW. Technológie prešli odvtedy vývojom až ku dnešným turbínam, ktoré majú rôzne tvary a výkony od niekoľko wattov (na nabíjanie akumulátorov) až po prototyp s výkonom 5 MW (pre použitie v príbrežnej "šelfovej zóne", tzv. "offshore"), ktorý je schopný produkovať elektrinu pre tisícky domov.
V súčasnosti sa inštalujú na pobreží veterné elektrárne o výkone 8 MW, v blízkej budúcnosti sa pripravujú elektrárne o výkone 12 MW a o čosi vzdialenejšej budúcnosti až 20 MW. 
Konštrukčne sú najbežnejšie trojlistové typy s horizontálnou osou. Väčšina turbín je schopná meniť orientáciu listovej časti v závislosti od smeru vetra. Veľké veterné turbíny (s výkonom 100 kW a viac) zvyčajne generujú trojfázový striedavý prúd, ktorý prechádza transformátorom umiestneným pri alebo priamo vo veži turbíny, a zvyšuje napätie na hodnoty okolo 10 000 – 30 000 V (v závislosti od potrieb siete). Odtiaľ je elektrina prenášaná v sieti rovnakým spôsobom ako elektrina z iných zdrojov. V súčasnosti najvýkonnejšie veterné turbíny majú výkon 8 000 kW (rok 2014).
Predpokladaná životnosť turbín je 20 až 25 rokov. Počas tohto obdobia má byť schopná pracovať približne 120 tisíc hodín.

</doc>
<doc id="126589" url="https://sk.wikipedia.org/wiki?curid=126589" title="Chalkogén">
Chalkogén

Chalkogény je súhrnný názov pre chemické prvky zaradené do 16. skupiny periodickej tabuľky prvkov – teda kyslík (O), síra (S), selén (Se), telúr (Te) polónium (Po) a livermórium (Lv). Názov chalkogény znamená "rudotvorné", čím je vystihnuté to, že tieto prvky sa vyskytujú prevažne v rudách.
Chalkogény patria medzi neprechodné prvky. Vo svoje valenčnej vrstve majú 6 elektrónov a teda im chýbajú 2 elektróny do vytvorenia elektrónového oktetu. Preto tvoria buď anióny, alebo dve väzby s inými atómami. Z hľadiska elektrónovej konfigurácie sa im taktiež hovorí p4 prvky, pretože majú štyri valenčné elektróny v orbitáloch typu p (ich celková elektrónová konfigurácia sa dá zapísať ako ns2 np4). Významné oxidačné čísla väčšiny týchto prvkov sú teda -II, +II, +IV, +VI, výnimkou je kyslík, ktorý nadobúda primárne oxidačné čísla -II (v oxidoch) a -I (v peroxidoch), výnimočne +I (v zlúčeninách s fluórom).
Z hľadiska vlastností je významný rozdiel medzi prvým prvkom, kyslíkom, a ostatnými nasledujúcimi prvkami, ktoré sú si v určitých charakteristikách podobné. Polónium je rádioaktívne, používa sa na liečebné účely (uránová ruda smolinec). Biogénne sú O, S a Se. Síra je žltá pevná látka, nerozpustná vo vode, rozpustná v nepolárnych rozpúšťadlách, zlý vodič tepla i elektriny. Selén má protirakovinové účinky. Selén a telúr sú pevné kryštalické jedovaté látky.

</doc>
<doc id="126590" url="https://sk.wikipedia.org/wiki?curid=126590" title="John Arden">
John Arden

John Arden (* 26. október 1930, Barnsley, Spojené kráľovstvo – † 28. marec 2012, Galway, Írsko) bol anglický dramatik. 
Tvorba.
Jeho práce smerujú k odkrytiu sociálnych problémov osobných vzťahov. Prvý raz vzbudil pozornosť rozhlasovou hrou "The Life of Man" v roku 1956 po tom, čo ukončil University of Cambridge. 
Jeho hra "Serjeant Musgrave's Dance" z roku 1959, ktorá pojednáva o protestoch proti vojne a ich realite, je považovaná za jeho najlepšiu prácu. Arden má povesť jedného z najväčších dramatikov od vzniku hry "Look Back in Anger". Jeho práca je silne ovplyvnená dramatikmi ako Bertolt Brecht a epickým divadlom. Jeho ďalšie hry sú "Live Like Pigs", "The Workhouse Donkey" a "Armstrong's Last Goodnight", pričom posledná bola uvedená na javisku národného divadla (v hlavnej úlohe Albert Finney).
Vynikal množstvom verejných hádok s divadelným vedením - so svojou manželkou a spoluautorkou Margarettou D'Arcy demonštroval premiéru svojej hry "The Island of the Mighty"; a napísali niekoľko hier, ktoré vysoko kritizujú prítomnosť Britov v Írsku a vojensko-priemyselný komplex.
Napísal tiež viacero románov, ako napr. "Silence Among the Weapons" a "Books of Bale" o protestantskom obhajcovi Johnovi Baleovi.

</doc>
<doc id="126591" url="https://sk.wikipedia.org/wiki?curid=126591" title="Rytierstvo">
Rytierstvo

Rytierstvo označuje životný štýl, názory na svet a etický kódex európskych rytierov počas stredoveku.
Počas dvoch storočí, keď západné kresťanstvo dosiahlo svoj vrchol, sa napriek všetkým trvajúcim násilnostiam v spoločnosti vyvinuli isté hodnoty, ktorých dodržiavanie zlepšovalo ľuďom život.
Na sklonku 10. storočia sa objavuje slovo „rytier“. Títo profesionálni bojovníci žili, s výnimkou chudobných rytierov, na hradoch. Na konci 11. storočia sa rytiersky stav stal dedičným a presadil sa lénny systém. Vznikol nový typ šľachty. Vyvinuli sa isté rituály, ako pasovanie za rytiera, očistný kúpeľ, požehnávanie zbraní na oltári, nočná vigília pred pasovaním.
Pokiaľ ide o povinnosti rytiera, veľmi dobre nás o nich informuje dielo Boniza zo Sutri nazvané "Liber de vita Christiana" (Kniha o kresťanskom živote). Rytier musel byť verný svojmu lénnemu pánovi s jednou výnimkou - keby ho pán nútil zúčastniť sa na nespravodlivej vojne. Bol povinný bojovať za svoju krajinu a zastávať sa chudobných, vdov a sirôt. Nesmel plieniť. Mal prenasledovať heretikov a schizmatikov, ale nadovšetko musel dodržiavať prísahu. Takto pôsobil v službách cirkvi a štátu. Z toho hľadiska sa rytierstvo javí ako inštitúcia, ktorá zabezpečovala mier.
Medzi rokmi 11201128 vznikol francúzsky epos "Le chanson de Roland" (Pieseň o Rolandovi). A španielsky rytier, ktorý je opisovaný v "Cantar de Mio Cid" (Pieseň o mojom Cidovi), je úplne podobný tomu, o ktorom sa píše v spomínanom francúzskom románe. V britskom korpuse stredovekej literatúry predstavujú ideály rytierstva rytieri okrúhleho stola z artušovských legiend. Medzi najdôležitejšie diela sa v tomto prípade zaraďujú mýty od Geoffreyho z Monmouthu, Chrétiena de Troyes, alebo Thomasa Maloryho.

</doc>
<doc id="126596" url="https://sk.wikipedia.org/wiki?curid=126596" title="William Allingham">
William Allingham

William Allingham (* 19. marec 1824, Ballyshannon, Írsko† 18. november 1889, Londýn, Spojené kráľovstvo) bol írsky básnik.
Životopis.
Narodil sa v rodine manažéra miestnej banky anglického pôvodu. Získal úrad vo svojom rodnom meste a do roku 1870, kedy odišiel do dôchodku, si udržal tiež niekoľko postov v Írsku a Anglicku. Potom sa stal šéfredaktorom "Fraser's Magazine", ktorý redigoval v rokoch 18741879. V roku 1874 sa oženil s Helen Patersonovou, ktorá je známou pod menom po manželovi ako maliarka akvarelov. 
Tvorba.
V roku 1850 vydal zväzok básní "Poems", po ktorom nasledoval "Day and Night Songs", zväzok obsahujúci mnoho čarokrásnych básní, ktorý vyšiel v roku 1855. Allingham bol blízkym priateľom Dante Gabriela Rossettiho, ktorý doplnil jeho zbierku básní "Songs" ilustráciami. Jeho "Letters to Allingham (18541870)" boli v roku 1897 redigované Georgeom Birkbeckom Hillom. "Lawrence Bloomfield in Ireland", jeho najambicióznejšie, hoci nie najúspešnejšie dielo, epická báseň opisujúca írske sociálne otázky, vyšla v roku 1864. V roku 1864 tiež vydal dielo "The Ballad Book". Hoci jeho dielo nie je veľmi početné, vytvoril mnoho vynikajúcich lyrických a opisných básní. Jeho verše sú čisté, svieže a pôvabné. 
V roku 1907 vyšla kniha "William Allingham: a Diary", redigovaná Allinghamovou manželkou a D. Radfordom, ktorá obsahovala mnoho zaujímavých spomienok na Alfreda Tennysona, Thomasa Carlylea a ďalších známych súčasníkov. Ulsterský básnik John Hewitt sa cíti silne ovplyvnený Allinghamom, a medzi jeho pokusy, ako oživiť Allinghamovu reputáciu, patrí i redigovanie a napísanie úvodu ku knihe "The Poems of William Allingham " (Oxford University Press/ Dolmen Press, 1967)

</doc>
<doc id="126601" url="https://sk.wikipedia.org/wiki?curid=126601" title="Jacques Brel">
Jacques Brel

Jacques Brel (* 8. apríl 1929, Schaerbeek, Belgicko – † 9. október 1978, Bobigny, Francúzsko) bol belgický šansoniér, pesničkár, básnik, herec a režisér, ktorý prevažnú časť svojho života žil a tvoril vo Francúzsku.
Životopis.
Jacques Brel sa narodil v Schaerbeeku na Diamantovej ulici 138. Škola ho veľmi nezaujímala, s výnimkou francúzštiny, radšej hral amatérske divadlo vo "Franche Cordée". Otec ho uviedol do rodinnej firmy, ale práca sa mu veľmi nepáčila. Veľmi vážne uvažoval nad zmenou povolania, chcel sa venovať chovu sliepok, alebo spevu. Vybral si druhú možnosť.
V roku 1951 sa oženil s Terezou Michielsenovou, zvanou "Miche". 6. decembra 1951 sa im narodila prvá dcéra Chantal, 12. júla 1953 Izabela, pre ktorú Jacques Brel napísal eponymickú pieseň.
Kariéra.
Začiatkom roku 1952 zložil svoje prvé piesne, ktoré spieval v rodinnom kruhu, alebo v bruselských kabaretoch. Postupne si začal byť už tak istý lyrickou mocou svojich textov ako aj interpretácie, že sa nenechal odradiť ani svojou rodinou, ktorá ho nepodporovala v hudobnej kariére.
V roku 1953 opustil belgické hlavné mesto a prišiel sám do Paríža, kam ho zavolal Jacques Canetti, hľadač talentov, pracujúci u Phillipsa a vlastník kabaretu "Traja somári". Jeho rodina ho zavrhla, novú existenciu si teda budoval vo Francúzsku, no boli to pre neho roky vyhnanstva.
V januári 1955 sa staral o predprogram Bobbejaana Schoepena v Starom Belgicku. V tom roku prišla jeho manželka s deťmi a usadili sa v Montreuil. Keďže spieval pre kresťanské organizácie, Georges Brassens ho prezýval "farár Brel".
V roku 1956 stretol klaviristu Franciosa Raubera, ktorý sa stal výhradným hudobníkom doprevádzajúcim všetky jeho pesničky. V roku 1957 stretol ďalšieho pianistu Gérarda Jouannesta, ktorý sa stal jeho výlučným javiskovým partnerom, zatiaľ čo Rauber s ním pracoval v štúdiu.
Postupne si získal svoje publikum a počas vystúpení sa stretával s úspechom. Na konci roku 1958 mal úspech v Olympii. Odvtedy bol neustále na turné, niekedy odohral viac koncertov ako je dní v roku. V roku 1966 sa Brel rozhodol vzdať speváckej kariéry a 16. mája 1967 sa v Roubaix konal jeho posledný koncert.
Napriek svojmu rozhodnutiu Brel nezostal nečinný, počas leta v roku 1967 natočil film Andrého Cayatta "Riziko povolania". V roku 1969 hral vo filme Môj strýko Benjamin v réžii Édouarda Molinara. Neskôr natáčal a sám aj produkoval niekoľko ďalších filmov: "Franz" (1971), "Ďaleký Západ" (1973), ktorý bol ale prepadákom.
Úspech mal aj v USA a Anglicku. Anglické preklady jeho piesní sa stali veľmi obľúbené a spieval ich David Bowie, Scott Walker, Terry Jacks, Alex Harvey či Marc Almond. "Jacques Brel žije v Paríži" je americká hudobná komédia, ktorá obletela svet počas niekoľkých rokov. V roku 1974 predstavenie dostalo aj filmovú podobu.
Neskôr Brel získal francúzske občianstvo a vo Francúzsku aj zomrel. Bol pochovaný na cintoríne "d'Atuona à Hiva Oa" na súostroví Marquiskych ostrovov po boku Paula Gauguina.
V decembri 2005 bol zvolený za najväčšieho Belgičana všetkých čias frankofónnymi divákmi belgickej televízie.

</doc>
<doc id="126609" url="https://sk.wikipedia.org/wiki?curid=126609" title="Harmonické číslo">
Harmonické číslo

Harmonické číslo alebo presnejšie formula_1-té harmonické číslo je hodnota súčtu obrátených hodnôt všetkých prirodzených čisel menších alebo rovných formula_1. Bežne sa označuje symbolom formula_3. Presne je definované vzťahom
formula_4.
Harmonické čísla a ich vlastnosti študovali už antickí matematici. Dnes zohrávajú dôležitú úlohu v rozmanitých odvetviach teórie čísel. O harmonických číslach sa niekedy nesprávne hovorí ako o harmonickom rade. V skutočnosti sú iba čiastkovými súčtami harmonického radu. Tesne súvisia s Riemannovou zeta funkciou a vyskytujú sa v predpisoch niektorých špeciálnych funkcií.
Vytvárajúca funkcia.
Vytvárajúca funkcia harmonických čísel je
formula_7
Zdroj.
 (harmonic divisor number, Ore's harmonic number)

</doc>
<doc id="126610" url="https://sk.wikipedia.org/wiki?curid=126610" title="Horný šípový splav">
Horný šípový splav

Horný šípový splav alebo predný šípový splav (lat. "sinus sagittalis superior") je jeden z vnútrolebečných prítokov vnútornej hrdlovej žily.
Začína sa pri slepom otvore čelovej kosti ("foramen caecum ossis frontalis"), pred kohútím hrebeňom ("crista galli"); prebieha približne v stredovej čiare po vnútornej ploche čelovej šupiny, po šípovom šve ("sutura sagittalis") temennej kosti a po vnútornej ploche záhlavnej šupiny, na ktorej podmieňuje ryhu, až po vnútornú záhlavnú hrčku ("protuberantia occipitalis interna"). Počas celého priebehu je vo vnútri úpnu duplikatúry tvrdej pleny - kosák mozgu ("falx cerebri"). 
Horný šípový splav je na priereze trojcípy, spredu dozadu má väčšiu svetlosť, pretože postupne priberá horné mozgové žily ("venae cerebrales superiores") z mozgových polgúľ, ako aj drobné prítoky z lebečných kostí. Cez temenné otvory ("foramina parietalia") má spojky do mimolebečných žíl; často je zdvojený.
Pretože ľavá mozgová pologuľa je spravidla väčšia ako pravá, býva horný šípový splav vychýlený mierne doprava. Do svetlosti splavu vydáva malé kĺkaté výbežky - lebkovitá pavúčnicová zrnitosť ("granulationes arachnoidales"). Pri vnútornej záhlavnej hrčke (protuberantia occipitalis interna) priberá tzv. rovný splav ("sinus rectus"). Toto miesto sa nazýva sútok splavov ("confluens sinuum"). Odtiaľ odteká krv laterálne do priečneho splavu ("sinus transversus").

</doc>
<doc id="126612" url="https://sk.wikipedia.org/wiki?curid=126612" title="Dolný šípový splav">
Dolný šípový splav

Dolný šípový splav (lat. "sinus sagittalis inferior") je jeden z vnútrolebečných prítokov vnútornej hrdlovej žily.
Prebieha spredu dozadu v konkávnom okraji kosáka mozgu ("falx cerabri") až po miesto, kde sa kosák spája s mozočkovým šiatrom ("tentorium cerebelli"; to je tvrdá plena rozpätá medzi "margo superior partis petrosae" oboch strán a prekrývajúci zhora mozoček). 
Dolný šípový splav zbiera drobné žily z mediálnej plochy mozgových pologúľ.

</doc>
<doc id="126613" url="https://sk.wikipedia.org/wiki?curid=126613" title="Rovný splav">
Rovný splav

Rovný splav alebo priamy splav (lat. "sinus rectus") je jeden z vnútrolebečných prítokov vnútornej hrdlovej žily.
Prebieha v mieste, kde sa kosák mozgu ("falx cerebri") upína na mozočkový šiator ("tentorium cerebelli"). Rovný splav je pokračovaním dolného šípového splavu ("sinus sagittalis inferior") a veľkej mozgovej žily ("vena magna cerebri"). Vedie krv do sútoku splavov ("confluens sinuum").

</doc>
<doc id="126614" url="https://sk.wikipedia.org/wiki?curid=126614" title="Záhlavový splav">
Záhlavový splav

Záhlavový splav alebo záhlavný splav (lat. "sinus occipitalis") je jeden z vnútrolebečných prítokov vnútornej hrdlovej žily.
Začína sa zo spletí, ktoré v lebke obklopujú veľký otvor ("foramen magnum") ako tzv. okrajový splav ("sinus marginalis"). Tieto spleti majú spojky do žilových vertebrálnych spletí aj do hornej hľuzy vnútornej hrdlovej žily ("bulbus superior venae jugularis internae"). Záhlavový splav pokračuje nahor po záhlavnej kosti do sútoku splavov ("confluens sinuum").

</doc>
<doc id="126615" url="https://sk.wikipedia.org/wiki?curid=126615" title="Záhlavný splav">
Záhlavný splav

Záhlavný alebo záhlavový splav (lat. "sinus occipitalis") sa začína zo spletí, ktoré v lebke obklopujú foramen magnum ako tzv. sinus marginalis. Tieto splete majú spojky do žilových vertebrálnych spletí aj do bulbus superior venae jugularis internae. Sinus occipitalis pokačuje nahor po záhlavnej kosti do confluens sinuum.

</doc>
<doc id="126616" url="https://sk.wikipedia.org/wiki?curid=126616" title="William Oughtred">
William Oughtred

William Oughtred (* 5. marec 1574, Eton, Spojené kráľovstvo – † 30. jún 1660, Albury) bol anglický matematik.
V roku 1622 (podľa niektorých zdrojov v roku 1621) zostrojil posuvné pravítko.

</doc>
<doc id="126618" url="https://sk.wikipedia.org/wiki?curid=126618" title="Advent">
Advent

Advent alebo adventné obdobie (z lat. "adventus" príchod) je prvá časť liturgického roka v západnej liturgickej tradícii vymedzená 4 nedeľami pred sviatkom narodenia Ježiša Krista a obdobie duchovnej prípravy na Vianoce. V teologickom zmysle sa advent vyznačuje dvojakým očakávaním – sviatku narodenia Ježiša Krista a jeho druhého (eschatologického) príchodu na konci času (parúzia), ale taktiež sa nezabúda na osobitnú úctu Ježišovej Matky napríklad tzv. rorátnou sv. omšou v dňoch do 16. decembra.
Liturgickou farbou pre advent je fialová (na tretiu adventnú nedeľu je možné použiť ružovú farbu) .
Čítania liturgických textov.
Čítania evanjelií počas adventu sa vzťahujú na:
Čítania zo Starého zákona tvoria proroctvá (túžba po očakávaní) o Mesiášovi od proroka Izaiáša.
Čítania od apoštolov počas adventu obsahujú povzbudenia.
Dejiny adventu.
Pôvodne pochádza pojem advent z gréckeho pojmu ἐπιφανεία ("epifaneia" – zjavenie), ktorý označoval príchod božstva do chrámu alebo návštevu kráľa.
Adventné obdobie má kajúci charakter, ale nechápe sa ako čas pokánia v tom zmysle, ako je to vo Veľkom pôste (napr. stále sa spieva Aleluja). Obdobie prípravy na slávenie Narodenia Pána sa dostalo v 4. storočí z kresťanského Východu do Galie a Španielska. Odtiaľ pochádza zvyk spájať advent s eschatologickým očakávaním Krista na konci časov. V Galii sa od 5. storočia advent začínal už na sv. Martina a v Španielsku 24. novembra. V rímskej liturgii trvalo obdobie adventu dva týždne a malo charakter očakávania či prípravy na vtelenie Božieho Syna.
Vianočná doba (= vianočné obdobie v širšom zmysle, t. j. advent + Vianoce) sa od 4. storočia pohybovala medzi 11. novembrom a 6. januárom, na ktorý pôvodne pripadala oslava narodenia Ježiša Krista (dnes slávnosť Zjavenia Pána čiže Epifaneia). Týchto osem týždňov predstavovalo (s výnimkou nedieľ, ktorými si kresťania stále pripomínajú vzkriesenie) spolu 40 dní.
Začiatky adventu siahajú do 4. storočia, kedy sa oslavoval určitý počet (2 až 6) adventných nedieľ. Až rímsky pápež Gregor Veľký († 604) stanovil adventný čas na 4 týždne.
V ľudovej kultúre Slovenska má advent magický charakter začiatku, kedy môžu pozitívne či negatívne ovplyvniť budúcnosť nadprirodzené sily (stridžie dni). S tým súvisia rôzne ľudové obyčaje a povery, ako veštenie, vinšovanie, zatváranie dvier pri rannom zvonení a podobne.
Advent v cirkevnom kalendári.
Advent sa začína 1. adventnou nedeľou, teda nedeľou medzi 27. novembrom a 3. decembrom a je zároveň začiatkom cirkevného roka. Končí sa po západe slnka na Štedrý večer (vigília Sviatku Narodenia Pána). 3. adventná nedeľa sa nazýva "Gaudete" a oproti ostatným adventným dňom tu liturgickou farbou môže byť ružová. Advent trvá do prvých vešpier Narodenia Pána.
Nakoľko advent sa vyznačuje dvojakým očakávaním (narodenie a druhý príchod), je rozdelený na dve časti, kde hranicu tvorí 17. december. Prvá časť dáva dôraz na očakávanie druhého príchodu Krista a druhá časť je prípravou veriacich na stretnutie s Kristom pri jasliach. Toto delenie je veľmi dobre vidieť v liturgických textoch a modlitbách.
Pravoslávna cirkev aj gréckokatolícka cirkev má dodnes šesťtýždňové prípravné obdobie pred sviatkom Narodenia Pána. Toto obdobie sa tradične nazýva Filipovka, trvá od 15. novembra do 24. decembra a zachovalo si charakter pôstu. Zároveň Filipovka nepredstavuje začiatok cirkevného roka, ktorý sa na Východe začína 1. septembra.
V západnej tradícii je advent aj obdobím upokojenia, ktoré zodpovedalo životnému štýlu našich predkov, prispôsobenému dlhým decembrovým nociam. Dnes sa však advent využíva komerčne, a preto o ňom ako o období upokojenia nemožno hovoriť.
Advent sprevádza adventný veniec ozdobený štyrmi sviecami, ktoré zodpovedajú počtu adventných nedieľ. Tento zvyk patrí skôr do mestského prostredia a jeho pôvod je v krajinách hovoriacich germánskymi jazykmi.
Deti často otvárajú adventný kalendár.

</doc>
<doc id="126619" url="https://sk.wikipedia.org/wiki?curid=126619" title="Priečny splav">
Priečny splav

Priečny splav (lat. "Sinus transversus (dexter, sinister)") je jeden z dvoch (pravý, ľavý) vnútrolebečných prítokov vnútornej hrdlovej žily.
Je to hlavová žila, ktorá sa začína zo sútoku splavov (confluens sinuum) a prebieha laterálne po záhlavnej kosti v úpone mozočkového šiatra (tentorium cerebelli), pričom na kosti podmieňuje sulcus sinus transversi. Pokračuje laterálne až k hlávkovému výbežku spánkovej kosti (processus mastoideus ossis temporalis), kde zahýba do esovitého splavu (sinus sigmoideus). Priečny splav je dosť široký (6 až 10 mm), širší obyčajne na pravej strane; na priereze je trojcípy. Na povrch lebky sa premieta do spojnice vonkajšej záhlavnej hrčky (protuberantia occipitalis externa) - základňa hlávkového výbežku (processus mastoideus). Do priečneho splavu sa vlieva časť dolných mozgových žíl (venae cerebri inferiores) a dolných mozočkových žíl (venae cerebelli inferiores) a spojky zo záhlavných medziplošných žíl (venae diploicae occipitales). Horné mozočkové žily (venae cerebelli superiores) vtekajú do drobných párových splavov v mozočkovom šiatri (tentorium cerebelli) a nimi do priečneho splavu.

</doc>
<doc id="126620" url="https://sk.wikipedia.org/wiki?curid=126620" title="Liturgický rok">
Liturgický rok

Liturgický rok alebo cirkevný rok () je časový sled sviatkov a liturgických období v niektorých kresťanských cirkvách.
Rímskokatolícka cirkev.
Začína adventom, prvou adventnou nedeľou. Pokračuje vianočným obdobím, nasleduje prvá časť cezročného obdobia , pôstne obdobie, potom veľkonočné obdobie a nasleduje druhá časť cezročného obdobia. Obdobia sa staršie nazývajú aj cykly. Liturgický rok končí Slávnosťou Krista Kráľa 
V rímskokatolíckej cirkvi sa cezročné nedele opakujú v troch cykloch, tieto cykly sa nazývajú písmenom A, B, alebo C. Férie cezročného obdobia sa zasa opakujú v dvoch cykloch (Lekcionár III a IV). Liturgické obdobie adventu, vianoc, pôstu a veľkej noci sa opakujú každoročne.
Evanjelická cirkev augsburského vyznania.
V evanjelickej cirkvi a.v. sa začína adventom, prvou adventnou nedeľou. Pokračuje vianočným obdobím, nasleduje prvá časť cezročného obdobia, pôstne obdobie, potom veľkonočné obdobie a nasleduje druhá časť cezročného obdobia. Obdobia sa staršie nazývajú aj cykly. Liturgický rok končí Slávnosťou Krista Kráľa 
Byzantský obrad.
V gréckokatolíckej cirkvi a pravoslávnej cirkvi teda v cirkvách byzantského obradu) sa začína 1. septembra. Má dve konštitutívne zložky - okruh pohyblivých sviatkov, ktorý sa odvíja od Paschy, a okruh nepohyblivých sviatkov (majú pevný dátum slávenia). Sviatky sa delia na tri základné kategórie (veľké, polyjelejné a malé), pričom niektoré veľké sviatky majú aj obdobie predprazdenstva a poprazdenstva (predsviatku a posviatku). Najväčším sviatkom liturgického roka je Pascha (Veľká noc). Významné sú aj štyri pôstne obdobia (Filipovka, Veľký pôst, Petro-pavlovský pôst, Uspenský pôst).

</doc>
<doc id="126622" url="https://sk.wikipedia.org/wiki?curid=126622" title="Esovitý splav">
Esovitý splav

Esovitý splav (lat. "sinus sigmoideus") je jeden z vnútrolebečných prítokov vnútornej hrdlovej žily.
Je priamym pokračovaním priečneho splavu ("sinus transversus"). Na "pars mastoidea ossis temporalis" a na okraji záhlavnej kosti ("os occipitale") podmieňuje hlbokú ryhu tvaru S a otvára sa do hornej hľuzy vnútornej hrdlovej žily ("bulbus superior venae jugularis internae"). Na priereze je polkruhovitý. Na "pars mastoidea" je od hlávkových dutiniek (cellulae mastoideae) a od bubienkovej dutiny (antrum tympanicum) oddelený iba tenkou kostnou lamelou, čo je dôležité pri operáciách ucha. Esovitý splav má často spojku (emissarium) cez hlávkový otvor (foramen mastoideum) do záhlavnej žily (vena occipitalis).

</doc>
<doc id="126624" url="https://sk.wikipedia.org/wiki?curid=126624" title="Horný skalný splav">
Horný skalný splav

Horný skalný splav (lat. "sinus petrosus superior") je jeden z vnútrolebečných prítokov vnútornej hrdlovej žily.
Nachádza sa na "margo superior partis petrosae", medzi ňou a okrajom záhlavnej kosti ("os occipitale"). Začína sa z dutinového splavu (sinus cavernosus) a esovitého splavu (sinus sigmoideus).

</doc>
<doc id="126625" url="https://sk.wikipedia.org/wiki?curid=126625" title="Dolný skalný splav">
Dolný skalný splav

Dolný skalný splav (lat. "sinus petrosus inferior") je jeden z vnútrolebečných prítokov vnútornej hrdlovej žily.
Prebieha pozdĺž zadného okraja "pars petrosa", medzi ňou a okrajom záhlavnej kosti ("os occipitale"). Začína sa z dutinového splavu (sinus cavernosus) a smeruje do jarmového otvoru ("foramen jugulare"), kde sa otvára do hornej hľuzy vnútornej hrdlovej žily ("bulbus superior venae jugularis internae").

</doc>
<doc id="126626" url="https://sk.wikipedia.org/wiki?curid=126626" title="Dutinový splav">
Dutinový splav

Dutinový splav (lat. "sinus cavernosus") je jeden z vnútrolebečných prítokov vnútornej hrdlovej žily.
Dutinový splav je uložený na boku tureckého sedla ("sella turcica") na odstupe veľkých krídel klinovej kosti. Ventrálne prebieha až k hornej očnicovej štrbine ("fissura orbitalis superior"), dorzálne až k hrotu skalnej časti ("pars petrosa"). V dutinovom splave sa nachádza veľa trámcov, medzi ktorými prebieha a ohýba sa vnútorná krčnica ("arteria carotis interna"); šikmo ním prebieha odťahujúci nerv ("nervus abducens"). V jeho bočnej stene sa nachádzajú: okohybný nerv ("nervus oculomotorius"), kladkový nerv ("nervus trochlearis") a 1. vetva trojklaného nervu ("nervus trigeminus; nervus ophthalmicus"), v zadnom dolnom okraji tejto steny splavu prebieha aj 2. vetva čeľustného nervu ("nervus maxillaris"). Do dutinového splavu ústi z každej strany horná očná žila (vena ophthalmica superior). Okrem toho je dutinový splav spojený s ďalšími splavmi, a to s klinovotemenným splavom (sinus sphenoparietalis), predným medzidutinovým splavom ("sinus intercavernosus anterior"), zadným medzidutinovým splavom ("sinus intercavernosus posterior"), dolným skalným splavom ("sinus petrosus inferior"), horným skalným splavom ("sinus petrosus superior"), spodinovou spleťou ("plexus basilaris"); cez oválny otvor ("foramen ovale") súvisí s oválnou spleťou ("plexus pterygoideus"), cez krčnicový kanál ("canalis caroticus"; pozdĺž vnútornej krčnice) pokračuje do vnútornej krčnicovej žilovej splete ("plexus venosus caroticus internus"), ktorá smeruje do oblasti vnútornej hrdlovej žily (vena jugularis interna).

</doc>
<doc id="126627" url="https://sk.wikipedia.org/wiki?curid=126627" title="David Gilmour">
David Gilmour

David Jon Gilmour (* 6. marec 1946, Cambridge, Anglicko, Spojené kráľovstvo) je anglický gitarista, spevák a skladateľ, ktorý je známy ako člen skupiny Pink Floyd.
Ku skupine Pink Floyd sa David Gilmour pripojil v roku 1967, krátko pred odchodom zakladajúceho člena, Syda Barretta. Začiatkom 80. rokov sa kapela stala jednou z najpredávanejších a najuznávanejších v hudobnej histórii. Po odchode Rogera Watersa v roku 1985 skupina Pink Floyd pokračovala pod Gilmourovým vedením a vydala ďalšie tri štúdiové albumy. 
David Gilmour produkoval množstvo ďalších hudobných umelcov. Medzi nimi napríklad skupinu Dream Academy. Pomohol tiež pri zviditeľňovaní speváčky a skladateľky Kate Bushovej. Zaplatil jej prvé profesionálne nahrávky a pomohol jej uzatváraní nahrávacej zmluvy. David Gilmour vydal štyri sólové štúdiové albumy: "David Gilmour" (1978), "About Face" (1984), "On an Island" (2006) a "Rattle That Lock" (2015). Jeho piaty sólový album "Luck and Strange" je naplánovaný na september 2024.
Ako člen kapely Pink Floyd bol David Gilmour uvedený v roku 1996 do americkej rokenrolovej siene slávy a v roku 2005 do britskej hudobnej siene slávy. V roku 2003 sa Gilmour stal nositeľom Rádu britského impéria (CBE). Za výnimočný prínos pre hudbu je David Gilmour držiteľom ceny Q Awards. Vo februári 2006 bol v magazíne "Guitarist" (UK) David Gilmour zvolený na prvé miesto v hlasovaní o najlepšieho hráča na gitare Fender. V roku 2023 ho časopis "Rolling Stone" dal na 28. miesto svojho zoznamu najlepších gitaristov všetkých čias. V roku 2009 ho poslucháči digitálnej stanice Planet Rock dali na 36. miesto zoznamu najlepších rockových spevákov.
Gilmour sa podieľal aj na projektoch súvisiacich s ochranou zvierat, environmentalizmu, bezdomovectva, chudoby a ľudských práv. Je druhýkrát ženatý a je otcom ôsmich detí. Jeho súčasná manželka, spisovateľka Polly Samsonová, mu otextovala viacero piesní.
Pôvod a hudobné začiatky.
David Jon Gilmour sa narodil a vyrastal v Grantchester Meadows neďaleko Cambridge, v Anglicku.. Má troch súrodencov: Petra, Marka a Catharine. Jeho otec, Douglas Gilmour, bol docentom zoológie na univerzite v Cambridge, jeho matka Sylvia, (rod. Wilsonová), vyštudovala pedagogiku, neskôr pracovala ako filmová redaktorka pre BBC. V čase Gilmourovho narodenia žili v Trumpingtone, v grófstve Cambridgeshire. V roku 1956 sa po niekoľkých presunoch presťahovali do neďalekého Grantchestra.
Gilmourovi rodičia syna Davida povzbudzovali, aby sa venoval svojmu záujmu o hudbu, V roku 1954 si kúpil svoj prvý singel, „Rock Around the Clock“ od Billa Haleyho. Nadšenie pre hudbu u neho v nasledujúcom roku vystupňovala skladba Elvisa Presleyho „Heartbreak Hotel“. Neskôr, potom ako počul nahrávku „Bye Bye Love“ od Everly Brothers, začal sa zaujímať o hru gitaru. Od suseda si požičal prvú gitaru, ktorú mu už nevrátil. Čoskoro nato sa Gilmour začal učiť hrať pomocou knihy a nahrávok od Peta Seegera. Vo veku 11 rokov začal Gilmour navštevovať súkromnú školu Perse School na Hills Road v Cambridge, ale štúdium ho nebavilo. Stretol sa tam aj s budúcimi členmi Pink Floyd, Sydom Barrettom a Rogerom Watersom, ktorí vtedy navštevovali chlapčenskú strednú školu Cambridgeshire na Hills Road.
V roku 1962 začal Gilmour na vysokej škole Cambridgeshire College of Arts and Technology študovať v prvom stupni moderné jazyky. Napriek tomu, že štúdium nedokončil, naučil sa aspom hovoriť plynule po francúzsky. Študentom na tejto vysokej škole bol aj Syd Barrett, s ktorý v tom čase spolu travili poludnia cvičením hry na gitaru. 
Koncom roka 1962 sa Gilmour pripojil k bluesrockovej skupine Jokers Wild. Nahrali vtedy spolu v Regent Sound Studio na Denmark Street v západnom Londýne jednostranný album a singel, z ktorých bolo vtedy vyrobených len po 50 kópií. V roku 1965 Gilmour šiel stopom do Saint-Tropez vo Francúzsku. Barrett s jeho kamarátmi tam tiež jazdil, stretli sa tam aj s Gilmourom. Vo Francúzsku boli zatknutí za nepovolené pouličné vystupovanie. Neskôr sa s Barrettom vybrali do Paríža, kde na týždeň usadili mimo mesta a navštívili Louvre. Počas tejto doby Gilmour pracoval na rôznych miestach, no najmä ako vodič a asistent módneho návrhára Ossieho Clarka.
V polovici roku 1967 Gilmour cestoval po Francúzsku s anglickým basgitaristom Rickom Willsom a bubeníkom Williem Wilsonom, ktorí predtým hrávali v kapele Jokers Wild. Trio vystupovalo pod názvom Flowers, potom Bullitt, ale nebolo komerčne úspešné. Keď si majitelia klubov vypočuli ich interpretácie coververzií hitparádových hitov, zdráhali sa zamestnať. Napokon, krátko po ich príchode do Paríža, im zlodeji ukradli aparatúru. Vo Francúzsku Gilmour naspieval vokály k dvom skladbám na soundtracku k filmu "Two Weeks in September", v ktorom hrala hlavnú úlohu herečka Brigitte Bardotová. 
Keď sa Bullitt neskôr toho roku vrátil do Anglicka, boli takí chudobní, že ich dodávka mala úplne prázdnu nádrž a oni ju museli z trajektu do prístaviska vytlačiť ručne.
Hudobná kariéra.
Pink Floyd.
V roku 1967 skupina Pink Floyd, ktorú spolu s Nickom Masonom a Richardom Wrightom založili z Gilmourovi spolužiaci z Cambridge, Barrett a Waters, vydala svoj debutový štúdiový album "The Piper at the Gates of Dawn". V máji sa Gilmour nakrátko vrátil do Londýna, aby si zohnal novú aparatúru. Počas svojho pobytu sledoval ako skupina Pink Floyd nahráva „See Emily Play“. Zostal vtedy šokovaný, keď zistil, že Barrett, ktorý začínal trpieť psychickými problémami, ho už očividne nespoznával.
V decembri 1967, keď sa Gilmour vrátil do Anglicka, ho Nick Mason pozval, aby sa k skupine Pink Floyd pripojil. Potrebovali človeka, ktorý by nahrádzal čoraz viac nevyspytateľného Syda Barretta. Gilmour ponuku prijal. V kapele pôvodne zamýšľali pokračovať s Barrettom ako nehrajúcim skladateľom piesní. Jeden z obchodných partnerov skupiny, Peter Jenner, povedal, že plánom bolo mať Davida Gilmoura aby „kryl Barrettove výstrednosti“. 
V marci 1968 prestávala byť práca s Barrettom únosná a on súhlasil že z kapely odíde. Mason to neskôr komentoval: „Po Sydovi bol Dave rozdielom medzi svetlom a tmou. Bol v absolútnej forme a zviedol ju do lepších výkonov. Myslím, že toto riešenie bolo pre nás na prežitie oveľa menej náročné."
Pri komponovaní albumu "Dark Side of the Moon" sa začal autorsky presadzovať Roger Waters, ktorého dominancia sa pri nasledujúcich albumoch "Wish You Were Here", "Animals," "The Wall" a "The Final Cut" stala absolútnou. David a Rick svoje kompozičné nápady pre albumy vydávali väčšinou iba na svojich sólových projektoch. Postupne vznikalo napätie medzi členmi skupiny. Počas nahrávania albumu "The Wall" bol zo skupiny vylúčený Richard Wright. Rogerove ego sa naplno prejavilo pri nahrávaní jeho posledného albumu so skupinou Pink Floyd s názvom "The Final Cut."
V polovici roku 1985 sa rozhodol Waters zrušiť spoluprácu s manažérom skupiny Stevem O’Rourkem. Ukončenie tejto spolupráce znamenalo pre Steva mať pre projekty skupiny súhlas od Davida a Nicka. David Gilmour s Nickom Masonom zrušenie spolupráce so Stevem nepotvrdili. Roger sa v tom čase rozhodol, že oficiálne od skupiny Pink Floyd odíde, mysliac, že tým vlastne neoficiálne ukončí jej existenciu. V decembri oznámil nahrávacím štúdiám svoj odchod zo skupiny Pink Floyd. Zároveň sa Nick Mason v jeseni 1985 vyjadril, že by chcel so skupinou znovu koncertovať a že by on a David mali záujem o obnovu spolupráce, „že oni s definitívnym koncom nesúhlasia“.
Prvé sólové nahrávky.
Koncom 70. rokov si mal David Gilmour niekoľko hudobných nápadov, ktoré sa na album kapely Pink Floyd nedostali. V roku 1978 preto vydal svoj prvý sólový album "David Gilmour", na ktorom sa plnohodnotne autorsky podieľal. Z tohto nahrávania zostali niektoré nápady, ktoré boli potom neskôr zrealizované v skladbe „Comfortably Numb“ z albumu skupiny Pink Floyd "The Wall" (1979).
V skupine postupne narastalo napätie. Wrighta z nej vyhodili v priebehu nahrávania albumu "The Wall". Počas nakrúcania filmu "The Wall" sa zhoršoval aj vzťah medzi Gilmourom a Watersom, napätie vyvrcholilo pri výrobe albumu "The Final Cut" (1983). V tejto negatívnej atmosfére sa Gilmour rozhodol k nahratiu jeho druhého sólového štúdiového albumu, ktorý v roku 1984 vyšiel pod názvom "About Face". V ňom sa snažil vyjadriť svoje pocity na množstvo aktuálne prežitých tém, od vzťahu s Watersom až po vraždu Johna Lennona. Po vydaní albumu Gilmour absolvoval turné po Európe. Na britskej časti tohto turné hosťoval aj Nick Mason. Napriek tomu, že niektoré koncerty boli zrušené, turné skončilo so ziskom. 
Keď sa vrátil z turné, David Gilmour hral na gitare s radom umelcov a produkoval nahrávanie debutového albumu skupiny The Dream Academy, vrátane ich amerického Top-10 hitu „Life in a Northern Town“ (1986).
Gilmour je aj spoluautorom piatich piesní na albume Roya Harpera "The Unknown Soldier" (1980). Na tomto albume je aj skladba „Short and Sweet“, ktorú Gilmur prvýkrát nahral na svoj debutový album z roku 1978. V apríli 1984 Roy Harper prekvapivo hosťoval na Gilmourovom koncerte, ktorý sa konal lodýnskej sále Hammersmith Odeon, kde zaspieval skladbu „Short and Sweet“. Táto verzia skladby sa nachádza aj na Gilmourovom koncertnom DVD "David Gilmour Live 1984". Harperove vokály sú aj na štúdiovej verzii na albume "About Face" (1984).
Líder kapely Pink Floyd.
V roku 1985 sa Roger Waters pokúsil kapelu Pink Floyd rozpustiť. V roku 1986 David Gilmour pracoval na projekte o ktorom verejne hovoril, že by to mohol byť ďalším albumom vydaným skupinou Pink Floyd, alebo aj jeho sólový projekt. Na jeho kompozíciu použil nápady, ktoré nemohol zrealizovať pri nahrávaní albumu "The Final Cut". V strede roku 1986 sa Steve O’Rourke začal súdiť s Watersom o obnovenie jeho zmluvných nárokov. Týmto nedosiahol nič iné, iba to, že zhoršil vzťahy medzi Watersom a ostatnými členmi skupiny (s ktorými sa Steve v tom čase spojil). Gilmour s Masonom, Wrightom, Bobom Ezrinom a s ďalšími členmi produkcie sa vtedy rozhodli, že to na čom teraz David pracuje bude nový album skupiny Pink Floyd a že skupina bude ďalej pokračovať bez Rogera Watersa. Vďaka tomuto vývoju situácie sa stal David Gilmour novým lídrom skupiny a v septembri 1987 vyšiel tento projekt pod názvom "A Momentary Lapse of Reason." Nick Mason a Richard Wright sa na tomto albume zvlášť významne nepodieľali. 
David Gilmour veril, že Pink Floyd sa pod Watersovým vedením až príliš riadili textami a pokúsil sa prejsť na „obnovu rovnováhy“ hudby a textov."" Album "A Momentary Lapse of Reason" nahrávali väčšinou najatí štúdioví hudobníci. Oficiálne sa Richard Wright pripojil k skupine ako riadny člen až počas nasledujúcej koncertnej šnúry, ktorá prebiehala pod názvom "Delicate Sound of Thunder" V roku 1986 Gilmour a Mason oznámili, že majú v úmysle pokračovať bez Watersa. Waters odstúpil v roku 1987 a David Gilmour sa stal lídrom kapely. 
V roku 1986 si Gilmour kúpil hausboat "Astoria", ktorý je ukotvený na Temži blízko Hampton Court a prerobil ho na nahrávacie štúdio. Väčšina nahrávok posledných albumov skupiny Pink Floyd a jeho sólové projekty po albume "About Face" boli nahrávané na tejto lodi. 
Druhý štúdiový album kapely Pink Floyd pod Gilmourovým vedením, "The Division Bell", skupina nahrala v štúdiu na hausboate Astoria a vydala v roku 1994.
Ďalšie projekty.
Pokiaľ nespolupracoval so skupinou Pink Floyd, zaoberal sa David Gilmour produkciou, prípadne pôsobil ako zvukový technik pre rôznych umelcov ako bol napríklad jeho bývalý kolega zo skupiny Syd Barrett. Gilmour spolupracoval aj s Kate Bush, Grace Jones, Tomom Jonesom, Eltonom Johnom, B. B. Kingom, Paulom McCartneyom, Johnom Lennonom, Samom Brownom, Joolsom Hollandom, Bobom Dylanom, Petem Townshendom, Levonom Helmom, Robbie Robertsonom, Alanom Parsonsom, so skupinami The Who, Supertramp a s ďalšími. 
David Gilmour vystupoval aj na rôznych charitatívnych akciách a festivaloch. V roku 1970 sa zúčastnil festivalu Isle of Wight a účinkoval aj pri nahrávaní koncertného albumu "Isle of Wight," ktorý pochádza z tohto vystúpenia Jimiho Hendrixa..
V 70. rokoch dostal David Gilmour od spoločného známeho, Rickyho Hoppera, kópiu demo kazety tínedžerskej skladateľky Kate Bushovej. Gilmoura demo zaujalo zaplatil vtedy tomuto 16-ročnému dievčaťu za nahratie troch profesionálnych demonahrávok, ktoré ktoré boli potom prezentované nahrávacím spoločnostiam. Nahrávanie produkoval Gilmourov priateľ Andrew Powell, ktorý bol potom producentom prvých dvoch štúdiových albumov Kate Bush. Zvukovým inžinierom výroby nahrávok bol Geoff Emerick. Gilmour zariadil aj to, aby si pásku vypočul vtedajší výkonný riaditeľ EMI, Terry Slater a aby so speváčkou podpísal nahrávaciu zmluvu. Gilmour je označený ako výkonný producent dvoch skladieb na Bushovej debutovom štúdiovom albume, "The Kick Inside" (1978), vrátane jej druhého singla „The Man with the Child in His Eyes“. Naspieval aj vokály v skladbe „Pull Out the Pin“, ktorá je na jej štvrtom štúdiovom albume "The Dreaming" (1982), a nahral gitarové party v skladbách „Love and Anger“ a „Rocket's Tail“, ktoré sú na šiestom albume Kate Bushovej, "The Sensual World" (1989). V roku 1975 hral Gilmour aj na albume Roya Harpera "HQ" (1975). V marci 1987 hral Gilmour na gitare pri vystúpení Kate Bushovej „Running Up That Hill" na benefičnej akcii "The Secret Policeman's Ball".
V roku 1985 Gilmour hral na šiestom sólovom štúdiovom albume Bryana Ferryho "Boys and Girls", ako aj v piesni „Is Your Love Strong Enough“ pre americké vydanie filmu Ridleya Scotta a Toma Cruisea "Legend" (1985). Vo videoklipe k skladbe „Is Your Love Strong Enough“ boli Ferry a Gilmour zakomponovaní aj do záberov z filmu. V júli toho istého roku hral Gilmour s Ferrym na koncerte Live Aid na štadióne Wembley v Londýne. David Gilmour sa podieľal aj na albume Peta Townshenda (1985), vrátane singla „Give Blood“. Jamajskej speváčke Grace Jonesovej produkoval David Gilmour album "Slave to the Rhythm" z roku 1985.
S Nickom Masonom a manažérom skupiny Pink Floyd, Stevem O’Rourkem, sa v októbri 1991 vybrali na cestu aby nahrali časť scénického filmu "La Carrera Panamericana", ktorý sa zaoberal témou o legendárnej ceste naprieč Mexikom zo začiatku roku 1950. K filmu, ktorý vysielala v decembri 1991 televízia BBC bol vydaný soundtrack na ktorom boli nové a niektoré už predtým vydané skladby od skupiny Pink Floyd. Spracované video bolo nasledovný rok vydané na VHS a LD.
V decembri 1999 hral Gilmour spolu s Mickom Greenom, Ianom Paiceom, Petom Wingfieldom a Chrisom Hallom na koncerte Paula McCartneyho, ktorý sa konal v Cavern Clube v Liverpoole v Anglicku. V réžii Geoffa Wonfora vznikol z tohto podujatia koncertný film "Live at the Cavern Club".
Po roku 2000: Pink Floyd na Live 8 a album "On an Island".
V rokoch 2001 a 2002 Gilmour odohral spolu s malou kapelou a s vokálnym zborom šesť akustických sólových koncertov v Londýne a v Paríž. Záznamy z týchto koncertov vyšli aj na DVD "David Gilmour in Concert". Dňa 24. septembra 2004 Gilmour odohral trojpiesňový set na koncerte The Strat Pack, ktorý sa konal pri príležitosti 50. výročia uvedenia gitary Fender Stratocaster v londýnskej Wembley Arene.
Dňa 2. júla 2005 kapela Pink Floyd spolu s Rogerom Watersom vystúpila na benefičnom podujatí Live 8. Toto vystúpenie spôsobilo, že predaj výberového albumu skupiny Pink Floyd ' (z r. 2001) stúpol na 1 343 %. David Gilmour vtedy sľúbil, že svoj podiel na zisku z predaja tohoto albumu dá na charitu, na ktorú bola zameraná akcia Live 8. Dodal k tomu že: „Aj keď hlavným cieľom bolo zvýšiť povedomie a vyvinúť tlak na lídrov G8, z tohto koncertu nebudem profitovať. Sú to peniaze, ktoré by sa mali použiť na záchranu životov." Zároveň vyzval všetkých umelcov, ktorí na akcii účinkovali, aby svoje mimoriadne príjmy venovali pre zbierku Live 8. Po koncerte skupina Pink Floyd odmietla ponuku na turné po USA, za ktoré by mohla zinkasovať 150 miliónov libier.
V roku 2006 Gilmour povedal, že Pink Floyd už pravdepodobne nikdy nebudú spolu koncertovať ani komponovať hudobný materiál. Komentoval to slovami, že: „Myslím si, že už toho bolo dosť. Mám 60 rokov. Už nemám vôľu veľa pracovať. Pink Floyd boli dôležitou súčasťou môjho života. Zažil som s touto kapelou nádherné obdobie. Pre mňa je teraz omnoho menej komplikované pracovať sám."
Dňa 6. marca 2006, v deň svojich 60. narodením, vydal David Gilmour svoj tretí štúdiový album, "On an Island". Produkoval ho spolu s Philom Manzanerom (ktorý s ním spolupracoval aj na albume "A Momentary Lapse of Reason)" a Chrisom Thomasom. Na albume sú aj orchestrálne nahrávky renomovaného poľského skladateľa Zbigniewa Preisnera. Na harmóniu hrajú David Crosby a Graham Nash, Robert Wyatt hrá na trúbku a perkusie a Richard Wright spieva a hrá na organe Hammond. Album nahrávali aj Georgie Fame, Andy Newmark, B. J. Cole, Chris Stainton, Willie Wilson, Rado ‘Bob’ Klose (gitarista a predchodca Syda Barretta v skupine Tea Set) a Leszek Możdżer (klavír). David Gilmour mal pri nahrávaní svoj debut v hre na saxofón. Texty piesní napísala Gilmourova manželka, spisovateľka Polly Samsonová. V britskom hudobnom rebríčku, UK Albums Chart, album debutoval na prvej pozícii a bol prvým sólovým štúdiovým albumom Davida Gilmoura, ktorý sa dostal do Top-10 (na 6. miesto) v americkom rebríčku "Billboard" 200. V Kanade album získal platinovú platňu (predaj nad 100 000 kópií). 
V máji v roku 2006 David Gilmour cestoval na turné po Európe, USA a Kanade s kapelou, v ktorej účinkoval Rick Wright, Dick Parry, Guy Pratt a Jon Carin. 17. septembra 2007 vyšlo DVD s názvom "Remember That Night – Live at Royal Albert Hall". Na záverečnom vystúpení Gilmour vystúpil s 38-člennou sláčikovou sekciou poľského Baltského filharmonického orchestra. Nahrávka z tohto koncertu vyšla pod názvom "Live in Gdańsk" (2008).
V decembri 2006 vzdal Gilmour poctu Sydovi Barrettovi, ktorý v tomto roku zomrel, nahraním vlastnej verzie prvého a prelomového singla kapely Pink Floyd, „Arnold Layne“. Nahrávaný bol naživo v londýnskej Royal Albert Hall. Obsahoval verzie piesne v podaní Wrighta a Davida Bowieho. V rebríčku UK Singles Chart dosiahol tento singel 19. miesto. 
Dňa 25. mája 2009 sa Gilmour zúčastnil na koncerte v Union Chapel v Islingtone v Londýne s hudobníkmi z Mali: Amadou &amp; Mariam. Koncert bol súčasťou kampane Hidden Gigs, zameranej proti skrytému bezdomovstvu. Kampaň organizovala charitatívna organizácia Crisis. 
Dňa 4. júla sa Gilmour na pódiu v Royal Albert Hall v Londýne pripojil k svojmu priateľovi Jeffovi Beckovi. Gilmour a Beck si vymenili sóla v skladbe „Jeruzalem" a show uzavreli piesňou „Hi Ho Silver Lining". V auguste 2009 Gilmour vydal online singel „Chicago – Change the World“, aby podporil Garyho McKinnona, ktorý bol obvinený z počítačového hackingu. V premenovanej coververzii piesne Grahama Nasha „Chicago“ účinkoval MicKinon, Chrissie Hynde a Bob Geldof. Produkoval ho dlhoročný spolupracovník Pink Floyd, Chris Thomas.
Po roku 2010: Stretnutia s Watersom a "Rattle that Lock".
Dňa 11. júla 2010 vystúpil David Gilmour s Rogerom Watersom pre charitatívnu nadáciu Hoping Foundation v Oxfordshire v Anglicku. Predstavenie uviedli novinárky Jemima Goldsmithová a Nigella Lawsonová. Diváci btedy podľahli dojmu, že Gilmour a Waters svoj dlhoročný spor ukončili. Predtým rozhádaná dvojica sa smiala a navzájom spolu žartovali. Dňa 12. mája 2011 v londýnskej O2 aréne Gilmour zahral skladbu „Comfortably Numb“ a potom spolu s Nickom Masonom so zvyškom vystupujúcej kapely si zahral v skladbe „Outside the Wall“, ktorou sa uzatvárala vtedajšia Watersova koncertná show The Wall Live.
V októbri 2010 vydal Gilmour spolu s elektronickým duom The Orb album "Metallic Spheres""."
Dňa 7. novembra 2014 skupina Pink Floyd vydala štúdiový album "The Endless River." Gilmour ho okomentoval, že to je posledný štúdiový album kapely Pink Floyd a dodal: „Myslím, že sme úspešne disiahli všetko to, čo sa dalo... Je to smutné, ale toto je koniec." K albumu sa nekonalo žiadne sprievodné koncertné turné, pretože Gilmour mal pocit, že bez Wrighta by to aj tak možné nebolo.". V auguste 2015 Gilmour iba zopakoval, že Pink Floyd je „zakončený“ a že spájať sa bez Wrighta by bolo nesprávne..
V septembri 2015 David Gilmour vydal svoj štvrtý sólový štúdiový album, "Rattle That Lock". Dňa 14. novembra 2015 bol na stanici BBC Two o Gilmourovi dokumentárny film, "David Gilmour: Wider Horizons", ktorý bol uvedený ako „intímny portrét jedného z najväčších gitaristov a spevákov všetkých čias. Film sa zaoberal jeho minulosťou a súčasnosťou“.
Dňa 13. septembra 2017 bol vo vybraných kinách uvedený Gilmourov koncertný film "Live at Pompeii", ktorý je z dvoch vystúpení, ktoré odohral 7. a 8. júla 2016 v Amfiteátri v Pompejách. Koncertný album vyšiel dňa 29. septembra 2017 a v britskom rebríčku UK Albums Chart dosiahol tretiu priečku. Na oslavu tejto udalosti starosta Ferdinando Uliano vymenoval Gilmoura za čestného občana mesta Pompeje. 
Aj v tejto dekáde Waters a Gilmour naďalej pokračujú vo vzájomných sporoch na témy ako sú reedície albumov, používania oficiálnej webovej stránky Pink Floyd, či príslušných kanálov sociálnych médií. Mason v roku 2018 povedal, že Waters Gilmoura nerešpektoval, preto lebo Waters „má pocit, že písanie je všetko a že hra na gitare a spev je niečo, čo môže robiť ktokoľvek a že všetko by sa malo posudzovať podľa písania, nie podľa hrania".
Po roku 2020: „Hey, Hey, Rise Up!“ a "Luck and Strange".
V roku 2020 začal byť David Gilmour aktívnejší na sociálnych sieťach. Od apríla sa predstavil spolu so svojou rodinou v sérii livestreamov. Hral niektoré Barrettove skladby a piesne Leonarda Cohena. V júli 2020 zverejnil, „Yes, I Have Ghosts“. Bol to jeho prvý singel od roku 2015. V skladbe, ktorú otextovala Polly Samsonová, účinkuje aj jeho dcéra, Romany. Nahrala do nej vokály a hru na harfe.
V roku 2021 v časopise "Rolling Stone" poznamenali, že sa vzťahy Gilmoura a Watersa „priblížili k bodu mrazu“. Začiatkom roku 2023 Gilmourova manželka Polly Samsonová na Twitteri písala, že Waters je antisemitský a „klamársky, zlodejský, pokrytecký, vyhýbajúci sa daniam, pohŕda ženami, že je chorý závisťou“. Gilmour ne tejto sieti k tomuto tweetu len dodal: „Každé jej slovo je preukázateľné a pravdivé."
V apríli 2022 Gilmour a Mason obnovili kapelu Pink Floyd, aby pod jej menom vydali pieseň „Hey, Hey, Rise Up!“, ktorá bola nahratá ako protestsong proti aktuálne vzniknutej rusko-ukrajinskej vojne. Gilmour povedal, že pieseň bola pre kapelu Pink Floyd „jednorazovou akciou“. V roku 2024 Gilmour prispel hrou na gitaru do obnovenej verzii skladby Marka Knopflera „Going Home: Theme of the Local Hero“. Nahrávka bola venovaná na pomoc pre britskú charitatívnu nadáciu Teenage Cancer Trust.
Dňa 24. apríla David Gilmour oznámil, že má pripravený svoj piaty sólový album "Luck and Strange", ktorý by mal vyjsť 6. septembra 2024 (t.j. presne v deň 81. narodenín Rogera Watersa). Album sa nahrával päť mesiacov v Brightone a Londýne. Producent nahrávania bol Charlie Andrew. Gilmour povedal, že Andrew ho hudobne vyhecoval, nakoľko „má až úžasný nedostatok vedomostí alebo rešpektu k tejto jeho (Gilmourovej) minulosti“, nepodriaďoval sa mu, čo bolo Gilmourovi sympatické. Väčšinu textov na albume, ktorý sa podľa autorky zaoberá témami starnutia a smrteľnosti, napísala Polly Samsonová. V skladbách albumu sa nachádzajú aj nahrávky klávesových nástrojov, ktoré Richard Wright nahral ešte v roku 2007, sú tam aj texty Gilmourovho syna, Charlieho, a hra na harfu a vokály od Gilmourovej dcéry Romany. Prvý singel albumu "Luck and Strange", „The Piper’s Call“, vyšiel dňa 25. apríla 2024.
Hudobný štýl.
Gilmour za svoje vzory označuje mnohých gitaristov od Peta Seegera, bluesmena Leada Bellyho, Jeffa Becka, Erica Claptona, Jimiho Hendrixa, ale aj mená ako sú Joni Mitchell, americký gitarista John Fahey, bluesman Roy Buchanan, či Hank Marvin z kapely The Shadows. Gilmour raz na túto tému povedall, že „Najprv som niečo skopíroval, kopírovať sa nebojte, no a nakoniec sa z toho rozvinulo niečo, čo by som mohol nazvať svojím vlastným."
Jordan Potter, ktorý v roku 2022 písal pre časopis "Far Out", opísal Gilmoura ako osobu s „jedinečným a neustále sa rozvíjajúcim gitarovým štýlom“ a dodal, že „vychádzajúc zo zdravého zdroja vplyvu, si dokázal rozvinúť svoj vlastný charakteristický štýl, uznávaný pre jeho zvučnú gravitáciu a perfektné vychýlenia v sólach, ktoré si uprednostňovali presnosť pred rýchlosťou." Gilmourov spôsob hrania na sólovú gitaru sa vyznačuje frázovaním, ktoré je ovplyvnené bluesovým hudobným štýlom, výrazným ohybaním nôt a ich udržaním. V rozhovore z roku 1985 povedal: „Nemôžem hrať ako Eddie Van Halen, prial by som si, aby som mohol [...] Niekedy si myslím, že by som na gitare mal viac pracovať. Hrám každý deň, ale vedome necvičím stupnice, či čokoľvek konkrétne." V roku 2006 Gilmour povedal: „[Moje] prsty na hmatníku vytvárajú charakteristický zvuk... [nie sú] veľmi rýchle, no myslím, že som okamžite rozpoznateľný." Technik kapely Pink Floyd, Phil Taylor, k tomu povedal: „Skutočne sú to len jeho prsty, jeho vibrato, jeho výber nôt a spôsob, akým svoje efekty nastavuje... V skutočnosti, bez ohľadu na to, ako dobre duplikujete vybavenie, nikdy nebudete schopní duplikovať. osobnosť."
Gilmour tiež hráva aj na basovú gitaru, klávesové nástroje, bendžo, lap steel gitaru, mandolínu, harmoniku, na bicie a na saxofón. Gilmour povedal, že hral na basovú gitaru v niekoľkých skladbách skupiny Pink Floyd, ako bola napríklad bezpražcová basgitara v piesni „Hey You“. Šlo mu to totiž rýchlejšie ako Watersovi.
Umelecký vplyv Davida Gimloura.
Podľa vyjadrenia v magazíne "MusicRadar", je Gilmour udomácnenou postavou medzi klasickými rockovými hudobníkmi. Je veľmi vysoko cenený mnohými mladšími fanúšikmi gitarovej hudby. Dávajú Gilmoura na vrchol medzi gitaristami 70. rokov 20. storočia. Je pre nich spojovacím článkom medzi Jimmim Hendrixom a Eddie Van Hallenom. Redaktor Billy Saefong z magazínu "MusicRadar" napísal, že Gilmour „Nie je na pódiu taký okázalý ako bol Jimi Hendrix, či Jimmy Page, no jeho hra na gitare aj tak pôsobí veľmi emotívne."
V roku 1996 Gilmoura ako člena skupiny Pink Floyd uviedli do Rock and Roll Hall of Fame. Rešpektované publikácie vrátane časopisu "Rolling Stone", či "The Daily Telegraph". ho zaraďujú na zoznamy medzi najlepších gitaristov všetkých čias V januári 2007 čitatelia časopisu "Guitar World" zaradili Gilmourove sóla v skladbách „Comfortably Numb“, „Time“ a „Money“ do zoznamu stovky najlepších gitarových sól. V roku 2011 časopis "Rolling Stone" označil Gilmoura za 14. najlepšieho gitaristu všetkých čias.
Za jedného z troch svojich najväčších vzorov menoval Davida Gilmoura Steve Rothery z britskej neo-progresívnej kapely Marillion. Írsky hudobník, John Mitchell, ktorý hrá na gitaru v kapelách It Bites a Arena, tiež označuje Gilmoura za svoj hudobný vzor. V roku 2013, Gary Kemp, gitarista a hudobný skladateľ v skupine Spandau Ballet, a v súčasnosti člen zoskupenia Nick Mason's Saucerful of Secrets, tvrdí, že si Gilmour za prácu, ktorú odviedol pri nahrávaní legendárneho albumu "The Dark Side of the Moon" zaslúži označenie za najlepšieho gitaristu novodobej hudobnej histórie.
Hudobné nástroje.
David Gilmour je známy nielen ako hráč na sólovú gitaru. Hráva aj na basovú gitaru, klávesové nástroje, ako aj bicie. Na svojom sólovom albume, "On an Island," hrá aj na saxofón.
Gitary.
For Gilmour's 21st birthday, in March 1967, his parents gave him his first Fender guitar, a white Telecaster with a white pickguard and a rosewood fretboard. He used this guitar when he joined Pink Floyd in 1968, with one of Barrett's Telecasters as a spare.
The Black Strat.
Gilmour, svoj Fender Stratocaster, známy ako Black Strat používal na väčšine koncertov kapely Pink Floyd a na každý štúdiový album, ktorý nahrali v rokoch 1970 až 1983. Túto gitaru kúpil v roku 1970 v americkom obchodne s hudobnými nástrojmi, Manny's Music, v New Yorku. Bolo to po tom, čo z dôvodu krádeže ich aparatúry v New Orleanse museli turné kapely po USA zrušiť. Táto gitara, ktorá mala pôvodne palisandrový hmatník a biely chránič na tele, prešla niekoľkými úpravami. V konečnej podobe zostala sčiernym chráničom a s krkom vyrobeným z javora. V roku 2019 bola gitara na charitatívnej dražbe predaná za 3,9milióna dolárov. Stala sa tak jednou z najdrahších gitár predaných na aukcii.
Fender Black Strat Signature Stratocaster.
V novembri 2006 divízia Fender Musical Instruments Corporation sídliaca v komplexe jej ústredia v Corone, Riverside County, Kalifornia, Fender Custom Shop, oznámila, že dňa 22. septembra 2008 vydá dve reprodukcie Gilmourových gitár Black Strat. Phil Taylor, Gilmourov gitarový technik, dohliadal na toto vydanie a napísal knihu o histórii tejto gitary. Dátum vydania týchto gitár bol zvolený tak, aby sa zhodoval s vydaním Gilmourovho albumu "Live in Gdańsk". Obe gitary sú založené na rozsiahlych meraniach pôvodného nástroja, pričom každá má rôzny stupeň opotrebenia. Najdrahší je David Gilmour Relic Stratocaster, ktorý sa vyznačuje najpresnejšou kópiou opotrebenia na pôvodnej gitare. Je vyrobená aj originálna kópia gitary, David Gilmour NOS Stratocaster.
The 0001 Strat.
The 0001 Strat je Fender Stratocaster má biele telo, javorovým krkom, s trojcestným voličom snímania zvuku, zlatým eloxovaným ochranným krytom a zlátenými kovovými prvkami. Gilmour ho kúpil od gitarového technika Phila Taylora, ktorý ho kúpil od Seymoura W. Duncana. Duncan uvádza, že túto gitaru nazýval „partcaster“, pretože ju poskladal z dvoch rôznych gitár. Gilmour použil gitaru v roku 2004 počas akcie nazvanej Strat Pack, ktorá sa konala vo Wembley Arene a bola pripomienkou na 50. výročie Stratocastera. Použil ju spolu s jedným z jeho Stratocasterov, Candy Apple Red, ktorý je známy z vystúpení v rokoch 1987 až 2004. Má sériové číslo 0001. Nie je ale prorotypom, prototypy boli konštruované ešte pred touto gitarou. Model bol v ďalších rokoch používaný ako náhradná a ako slide gitara. V roku 2019 bol 0001 Strat predaný v aukcii za 1 815 000 dolárov, čím sa vytvoril nový svetový aukčný rekord pre Stratocaster.. Gilmour tiež vlastní Stratocaster zo začiatku roku 1954, pri ktorom je predpoklad, že predchádzal komerčnému uvedeniu modelu Fender.
Iné elektrické gitary.
Spolu s modelmi Fender Gilmour počas nahrávania albumov "The Wall" a "A Momentary Lapse of Reason" použil aj zlatú verziu modelu gitary Gibson Les Paul, ktorú mal osadenú snímačmi P-90. Tento model gitary bol použitý pre gitarové sólo v skladbe „Another Brick in the Wall, Part 2“.
Gilmour tiež hrá na gitary značky Gretsch: Gretsch Duo-Jet, Gretsch White Falcon a „White Penguin". Počas nahrávania albumov "Meddle" a "Dark Side of the Moon" hral na 24 pražcovej gitare Bill Lewis a na modeli Steinberger GL, ktorý bol jeho hlavnou gitarou počas nahrávania albumu "A Momentary Lapse of Reason".
Akustické gitary.
Gilmour použil mnoho akustických gitár, vrátane klasického modelu Gibson Chet Atkins a Gibson J-200 Celebrity, ktoré mal od Johna Illsleyho z kapely Dire Straits. Pri hraní používal aj niekoľko modelov Ovation. Boli to modely Custom Legend 1619-4 a Custom Legend 1613-4 s nylonovými strunami. Obidve tieto gitary mal pri nahrávaní albumu "The Wall". Z gitár značky Martin použil model D-35, zakúpený v New Yorku v roku 1971 a dvanástrunovú gitaru D12-28.
Steel gitary.
Gilmour na začiatku sedemdesiatych rokov často používal dvojo steel gitár Jedson a pedálový Steel Fender 1000. Gitary boli pôvodne zakúpené v záložni, keď bol Gilmour v roku 1970 v Seattli. Gitara Jedson bola použitá pri nahrávaní „One of These Days“ z albumu "Meddle" a v nahrávkach piesní „Breathe“ a „The Great Gig in the Sky“ z albumu "Dark Side of the Moon". Gilmour tiež vlastní nástroj Fender Deluxe lap steel, ktorý použil v roku 1994 počas turné The Division Bell. Gilmour vlastní aj model Champ lap steel. Spolu s lap steel modelmi od firmy Fender, Gilmour použil aj: Gibson EH150 a dva modely Jedson: jeden červený (v roku 1977 vyladený D-G-D-G-B-E pre „Shine On You Crazy Diamond, Parts 6–9“, 1987–2006: vyladený E-B-E-H-G-B-E pre „High Hopes"). Gilmour na album "Blue Pine Trees" od britskej skupiny Unicorn nahrával aj na pedálovej steel gitare.
Basové gitary.
Gilmour hral na basgitaru v štúdiu aj na pódiu a hral na mnohých basových modeloch vrátane gitár: Ovation Magnum, Fender Bass VI, Fender Precision, ako aj džezové basové modely a bezpražcovú gitaru Charvel (všetky používal pri nahrávaní "The Wall"). Počas koncertu Amnesty International v roku 1991 použil Gilmour basu Music Man Fretless Stingray.
Snímače s Gilmourovou značkou (Signature).
V roku 2004 spoločnosť EMG, Inc. vydala gitarový snímač DG20 Signature, ktorý je určený pre Fender Stratocaster. Sada obsahovala tri aktívne snímače, EXG Guitar Expander pre zvýšenie výškových a basových frekvencií a ovládač prítomnosti SPC pre zvýraznenie spodkov a stredov. Systém bol vopred zapojený na zákazkovom 11-dierovom perleťovom chrániči s bielymi gombíkmi. Súprava bola založená na konfigurácii namontovanej na Gilmourovom červenom Stratocasteri počas turné Momentary Lapse of Reason a Division Bell.
Rodinný život.
Gilmour má štyri deti zo svojho prvého manželstva s manželkou Ginger: Alice (*1976), Clare (*1980), Sara (*1982) a Matthew (*1985). Z druhého manželstva s Polly Samsonovou (ktorá je aj autorkou textov niektorých skladieb skupiny Pink Floyd a Davidových sólových albumov) má štyri deti: jedného adoptívneho syna Charlieho (Polyne dieťa s Heathcote Williamsom) a tri biologické: Joe, Gabriel a Romany. Hlas Charlieho môžeme slabo začuť ako telefonuje so Stevem O’Rourkem na konci albumu "The Division Bell".
Dobročinnosť.
Gilmour predal svoj Londýnsky dom v Little Venice Earlovi Spencerovi (bratovi Lady Diany) a peniaze z predaja (3,6 miliónov Anglických Libier = 5,9 miliónov USD) použil na vybudovanie prístrešia pre bezdomovcov a duševne chorých.
Gilmour podporuje aj ďalšie charitatívne a neziskové organizácie:
V novembri 2003, dostal David Gilmour "Kríž Britského Impéria za dobročinnosť a zásluhy pre hudobnú tvorbu".
Osobné záľuby.
Gilmour je skúseným pilotom. Vo svojej leteckej spoločnosti "Intrepid Aviation" mal peknú zbierku historických lietadiel. Nakoľko mal túto leteckú firmu viac-menej pre zábavu a nechcel sa letectvu venovať profesionálne, rozhodol sa túto spoločnosť v roku 2002 predať.

</doc>
<doc id="126628" url="https://sk.wikipedia.org/wiki?curid=126628" title="Predný medzidutinový splav">
Predný medzidutinový splav

Predný medzidutinový splav (lat. "sinus intercavernosus anterior") je jeden z vnútrolebečných prítokov vnútornej hrdlovej žily.
Spája priečne dutinový splav(sinus cavernosus), a to tesne pred hypofýzou a za ňou. Hypofýza je tak dookola obklopená splavmi (tzv. sinus circularis).

</doc>
<doc id="126630" url="https://sk.wikipedia.org/wiki?curid=126630" title="Zadný medzidutinový splav">
Zadný medzidutinový splav

Zadný medzidutinový splav (lat. "sinus intercavernosus posterior") je jeden z vnútrolebečných prítokov vnútornej hrdlovej žily.
Spája priečne dutinový splav, a to presne pred hypofýzou a za ňou. Hypofýa je tak dookola obklopená splavmi (tzv. sinus circularis).

</doc>
<doc id="126631" url="https://sk.wikipedia.org/wiki?curid=126631" title="Klinovotemenný splav">
Klinovotemenný splav

Klinovotemenný splav (lat. "sinus sphenoparietalis") je jeden z vnútrolebečných prítokov vnútornej hrdlovej žily.
Začína sa pri vencovom šve ("sutura frontoparietalis") a prebieha po dorzálnom okraji mal0ho krídla klinovej kosti ("alae minoris"). Zbiera medziplošné žily ("venae diploicae") a často je spojený s hornou očnou žilou ("vena ophthalmica superior"). Ústi do dutinového splavu ("sinus cavernosus").

</doc>
<doc id="126634" url="https://sk.wikipedia.org/wiki?curid=126634" title="Spodinová spleť">
Spodinová spleť

Spodinová spleť alebo spodinová pleteň (lat. "plexus basilaris") je žilová spleť uložená pod tvrdou plenou ("dura mater") na tele záhlavnej kosti ("corpus ossis occipitalis"). Spája dutinový splav ("sinus cavernosus") a dolný skalný splav ("sinus petrosus inferior"); pri veľkom otvore ("foramen magnum") súvisí s okrajovým splavom ("sinus marginalis") a s nimi s vnútornými chrbticovými žilovým spleťami ("plexus venosi vertebrales interni").

</doc>
<doc id="126635" url="https://sk.wikipedia.org/wiki?curid=126635" title="Plenová žila">
Plenová žila

Plenové žily alebo žily plien (lat. "venae meningeae") sú žily hlavy.
Sú to úzke žily sprevádzajúce podobné tepny. Najhrubšia, spravidla dvojitá, je vena meningea media. Cez tŕňový otvor ("foramen spinosum") ústi do krídlovej splete ("plexus pterygoideus").

</doc>
<doc id="126638" url="https://sk.wikipedia.org/wiki?curid=126638" title="Temenná prietoková žila">
Temenná prietoková žila

Temenná prietoková žila (lat. "vena emissaria parietalis") je hlavová žila, ktorá spája sinus sagittalis superior so žilami mäkkých lebečných plien.

</doc>
<doc id="126639" url="https://sk.wikipedia.org/wiki?curid=126639" title="Hlávková prietoková žila">
Hlávková prietoková žila

Hlávková prietoková žila (lat. "vena emissaria mastoidea") je hlavová žila, ktorá vedie krv z esovitého splavu do záhlavnej žily ("vena occipitalis") alebo do zadnej ušnicovej žily ("vena auricularis posterior").

</doc>
<doc id="126640" url="https://sk.wikipedia.org/wiki?curid=126640" title="Záhlavná prietoková žila">
Záhlavná prietoková žila

Záhlavná prietoková žila (lat. "vena emissaria occipitalis") je hlavová žila. Je pomerne ojedinelá. Spája sútok splavov ("confluens sinuum") s niektorou zo záhlavných žíl a prijíma často záhlavnú medziplošnú žilu ("vena diploica occipitalis").

</doc>
<doc id="126641" url="https://sk.wikipedia.org/wiki?curid=126641" title="Hlavicová prietoková žila">
Hlavicová prietoková žila

Hlavicová prietoková žila (lat. "vena emissaria condylaris") je prietoková žila, ktorá spája esovitý splav ("sinus sigmoideus") cez "canalis condylaris" a chrbticové žilové splete ("plexus venosi vertebrales").

</doc>
<doc id="126643" url="https://sk.wikipedia.org/wiki?curid=126643" title="Mojmír">
Mojmír

Mojmír môže byť:

</doc>
<doc id="126648" url="https://sk.wikipedia.org/wiki?curid=126648" title="Spodinový pleteň">
Spodinový pleteň



</doc>
<doc id="126650" url="https://sk.wikipedia.org/wiki?curid=126650" title="Cirkevný rok">
Cirkevný rok



</doc>
<doc id="126652" url="https://sk.wikipedia.org/wiki?curid=126652" title="Magnézium">
Magnézium



</doc>
<doc id="126653" url="https://sk.wikipedia.org/wiki?curid=126653" title="Nátrium">
Nátrium



</doc>
<doc id="126654" url="https://sk.wikipedia.org/wiki?curid=126654" title="Kálium">
Kálium



</doc>
<doc id="126655" url="https://sk.wikipedia.org/wiki?curid=126655" title="Alumínium">
Alumínium



</doc>
<doc id="126657" url="https://sk.wikipedia.org/wiki?curid=126657" title="Michael Stich">
Michael Stich

Michael Stich (* 18. október 1968) je bývalý profesionálny nemecký tenista.
V roku 1993 bol na 2. mieste medzinárodného rebríčka ATP. Jeho najväčším úspechom je víťazstvo v dvojhre vo Wimbledone v roku 1991. Okrem toho postúpil do finále French Open (1996) a US Open (1994). Patrí mu tiež zlatá olympijská medaila vo štvorhre z roku 1992 z olympijských hier v Barcelone.
Počas svojej kariéry Michael Stich vyhral 18 turnajov ATP v dvojhre:

</doc>
<doc id="126660" url="https://sk.wikipedia.org/wiki?curid=126660" title="Liverpool FC">
Liverpool FC

Liverpool FC je anglický futbalový klub z Liverpoolu hrajúci v Premier League, najvyššej anglickej futbalovej súťaži. Klub vyhral 6x Ligu majstrov, viac ako akýkoľvek anglický klub, 3x Pohár UEFA, 4x Superpohár UEFA, 1x Majstrovstvá klubov FIFA, 20x ligový titul, 8x FA Cup, 16x FA Community Shield a získal rekordných 10 titulov v EFL Cup. S celkovým počtom 70 trofejí je Liverpool historicky najúspešnejším anglickým futbalovým klubom.
Klub hrá od svojho vzniku svoje domáce zápasy na štadióne Anfield. Štadión má kapacitu 61 276 divákov. Anfield považujú mnohí špičkoví tréneri a hráči za štadión s ohromnou atmosférou a miesto, kde je ťažké vyhrať zápas.
Liverpool má výraznú rivalitu s futbalovým klubom Everton, ďalším historickým klubom z Liverpoolu. Zápas medzi týmito dvoma klubmi sa nazýva Merseyside derby. Ďalším významným rivalom klubu je Manchester United. Zápas medzi týmito dvoma klubmi sa označuje ako Northwest derby.
Trénerom klubu je od mája 2024 Holanďan Arne Slot. Kapitánom je od júla 2023 holandský stredný obranca Virgil van Dijk.
Majiteľom klubu je od roku 2010 americká spoločnosť Fenway Sports Group. V roku 2025 časopis Forbes odhadol hodnotu klubu na 5,4 miliardy dolárov, čo ho umiestnilo na štvrté miesto vo svetovom rebríčku najhodnotnejších futbalových klubov.
Priaznivci klubu boli úzko spätí s dvoma veľkými tragédiami. Prvou je tragédia na štadióne Heysel z roku 1985, kde boli unikajúci fanúšikovia pritlačení k rúcajúcej sa stene počas finále Európskeho pohára v Bruseli. Tragédia si vyžiadala 39 mŕtvych. Väčšina z nich boli Taliani a fanúšikovia Juventusu. Liverpool dostal šesťročný zákaz účasti v európskych súťažiach a všetky ostatné anglické kluby päťročný zákaz. Druhou je tragédia v Hillsborough, ktorá sa udiala v roku 1989. V dôsledku zlyhania polície zahynulo 97 fanúšikov Liverpoolu pri tlačenici na obvodovom oplotení na štadióne. Tragédia viedla k odstráneniu oplotených tribún. V dôsledku tejto tragédie sa taktiež na dvoch najvyšších úrovniach anglického futbalu štadióny s tribúnami na státie museli zmeniť na tribúny výlučne na sedenie. Dlhotrvajúca kampaň za spravodlivosť nakoniec fanúšikov zbavila viny za túto tragédiu.
História.
Založenie klubu1923.
Počiatky futbalu v Liverpoole siahajú do roku 1878, keď bol v meste založený futbalový klub St. Domingo FC. O rok neskôr sa klub premenoval na Everton FC. Ten bol v roku 1888 zakladajúcim členom Football League. Everton svoje zápasy hral na štadióne Anfield Road. V roku 1891 sa John Houlding, miestny obchodník a neskôr aj starosta Liverpoolu, rozhodol klubu zvýšiť nájom, s čím akcionári Evertonu nesúhlasili. Po sérii rokovaní sa Everton rozhodol Anfield opustiť a presťahoval sa po 7 rokoch pôsobenia na Anfielde do Goodison Parku. Houlding na to reagoval tým, že 15. marca 1892 založil nový klub menom Liverpool FC, ktorý svoje zápasy hral na Anfield Road. Prvým trénerom klubu sa stal John McKenna, ktorý klub trénoval spoločne s Williamom Barclayom. Do klubu priviedli 13 škótskych profesionálnych futbalistov. Vo svojej prvej sezóne klub vyhral Lancashire League a nasledujúcu sezónu prešiel do Football League Second Division. V prvej sezóne v Second Division Liverpool skončil ako neporazený celok a prešiel do First Division, čo bola najvyššia súťaž v Anglicku. Svoj prvý titul v najvyššej súťaži klub získal v roku 1901 a potom znova v roku 1906. V roku 1914 hral Liverpool svoje prvé finále FA Cupu, ktoré ale prehral s Burnley FC.
Sezóny 19231959.
V roku 1923 a 1924 klub prvýkrát získal dva ligové tituly za sebou, vedený anglickým obrancom Ephraimom Longworthom. Potom ale prišiel ústup a klub musel pretrpieť najdlhšiu sériu v histórii klubu bez zisku ligového titulu, ktorá trvala až do roku 1947, kedy sa klubu pod vedením Georga Kaya podarilo v poslednom hracom kole získať titul. V roku 1954 Liverpool zostúpil do Second Division.
Éra Billa Shanklyho 19591974.
Najväčšiu slávu klubu priniesol práve Bill Shankly. Keď Shankly prišiel v pondelok 14. decembra 1959 na Anfield, Liverpool bol v tom čase klub päť rokov pôsobiaci v druhej divízii a v FA Cupe ho v sezóne 1958/59 porazil amatérsky klub Worcester City. Samotný Anfield bol v havarijnom stave bez akejkoľvek techniky na zavlažovanie ihriska a Shankly trval na tom, aby klub vynaložil 3 000 libier na rekonštrukciu trávnika. Shankly opísal tréningové centrum, ktoré sa nachádzalo v Melwoode ako „bordel“ a na jednom z ihrísk sa opýtal, či ho bombardovali Nemci. Káder Liverpoolu, ktorý zdedil, pozostával prevažne z priemerných hráčov a niekoľkých sľubných náhradníkov.
Napriek ťažkostiam sa Shankly rýchlo cítil vo svojom novom klube ako doma a vytvoril skvelé puto medzi fanúšikmi klubu a svojim tímom. Hoci Shankly veril, že má vynikajúci trénerský štáb, hráčsky káder nebol v jeho očiach až taký pôsobivý. Na prestupovú listinu umiestnil 24 hráčov. Všetci opustili klub v priebehu jedného roka. Podľa Kellyho boli úspechy klubu založené na tréningovom systéme, ktorý Shankly, Paisley, Fagan a Bennett zaviedli v tréningovom centre v Melwoode. Shankly odsúdil beh na dlhé trate po cestách a trval na tom, že okrem zahrievacích cvičení a špeciálnych cvičení potrebných na predchádzaniu zranení budú hráči trénovať na tráve s loptou. Všetko sa robilo systematicky s hráčmi, ktorí sa striedali v cvičebných postupoch v skupinách s cieľom dosiahnuť stanovené výsledky. Tréningy najprv začínali atletickými cvičeniami, ako je skákanie cez švihadlo alebo drepy, a potom sa prešlo k futbalovo špecifickým tréningom, ako je vedenie lopty alebo dribling. Shankly sa v tréningoch zameriaval na rozvoj reflexov, vytrvalosti a rozvoj ovládania lopty na nohe. Aby predchádzal zraneniam, hráči robili cviky na „schladenie sa“ po tréningu. Shankly svoje tréningy plánoval do absolútnych detailov. Dalo by sa argumentovať, že základy moderného trénovania položil práve on.
Vo svojej autobiografií Shankly opísal, že mal veľké ťažkosti presvedčiť majiteľov, aký veľký potenciál tento klub má a aby vedenie míňalo peniaze na prestup kvalitných hráčov. Častokrát bol už na pokraji odchodu. Oporu našiel v Ericovi Sawyerovi – členovi vedenia klubu. Na jednom zasadnutí vedenia klubu v roku 1961 Shankly trval na tom, aby klub kúpil dvoch škótskych hráčov. Prvá odpoveď správnej rady bola, že si ich „nemôžu dovoliť kúpiť“, ale Sawyer zakročil a povedal: „Nemôžeme si dovoliť ich nekúpiť.“ Liverpool v lete týchto dvoch škótskych hráčov kúpil. Boli to Ron Yeats a Ian St John. Po nákupe týchto dvoch hráčov Liverpool okamžite postúpil do prvej ligy a tým sa odštartoval kolotoč Shanklyho éry.
Štart v prvej lige bol ťažší a v prvej sezóne 1962/63 sa tím umiestnil len na ôsmom mieste. Klub sa posilnil o dvoch útočníkov a nasadil do svojho kádra talenty, ktoré vychovali vo svojej akadémií. Tvrdá práca sa Shanklymu konečne oplatila a v nasledujúcej sezóne 1963/64 Liverpool získal ligový titul. Podľa Rogera Hunta bolo tajomstvom úspechu Liverpoolu to, že pod vedením Shanklyho boli klubom s najlepšou fyzickou kondíciou v celom Anglicku.
Shanklyho veľkým snom bolo s klubom vyhrať prvý klubový titul v FA Cupe. V máji roku 1965 Liverpool po prvý raz vyhral túto súťaž víťazstvom nad Leeds United vo Wembley. Shankly vo svojej autobiografii uviedol, že spomedzi jeho mnohých úspechov bolo víťazstvo vo finále FA Cupu v roku 1965 jeho najkrajším dňom vo futbale.
Liverpool debutoval v európskych súťažiach v sezóne 1964/65, súťažil v Európskom pohári a dostal sa do semifinále, kde prehral s Interom Miláno.V sezóne 1965/66 Liverpool opäť získal ligový titul a dostal sa do finále Pohára víťazov pohárov, v ktorom v Hampden Parku podľahol Borussii Dortmund po predĺžení.
Shankly a Paisley sa naučili veľa o európskom futbale. Ich stratégiou bolo zadržiavanie vonku a útok doma. Shankly aplikoval tento princíp v zápase 1. kola Pohára víťazov pohárov v sezóne 1965/66 proti Juventusu. Liverpool hral v prvom zápase vonku. Napriek tomu, že sa Juventus v 81. minúte ujal vedenia, Shankly nariadil svojim hráčom, aby sa postarali o to, aby nedostali už žiadny ďalší gól. Liverpool potom prešiel na úplný útok v druhom zápase na Anfielde a vyhral (celkovo ).
Bill Shankly mal veľmi blízky vzťah s fanúšikmi klubu, zdôrazňoval ich dôležitosť a hovoril o tom, že tribúna The Kop „nasáva loptu do siete,“ a prinútil divákov, aby sa cítili ako účastníci zápasov. Tento koncept je dodnes pilierom klubu. Po finále FA Cupu v roku 1971 (ktoré Liverpool prehral s Arsenalom) Shankly a hráči prišli do mesta, kde ich prišli privítať fanúšikovia klubu. Shankly stojaci na schodoch St George's Hall pred davom viac ako 100 000 fanúšikov Liverpoolu predniesol jeden zo svojich najslávnejších prejavov. „"Odkedy som prišiel sem do Liverpoolu, na Anfield, znovu a znovu som vtĺkal do našich hráčov, že majú tú česť hrať za vás. A ak mi vtedy neverili, veria mi teraz."“
Shankly mal 60 rokov, keď Liverpool vyhral finále FA Cupu v roku 1974 s Newcastlom a vo svojej autobiografii uviedol, že po návrate do šatne na konci zápasu sa cítil unavený zo všetkých tých rokov. Jeho myseľ bola rozhodnutá a vedel, že ide do dôchodku. Jeho manželka Nessie ho požiadala, aby odišiel do dôchodku o rok skôr, ale rozhodol sa, že na to nie je ten správny čas. Tommy Smith povedal, že Shanklyho city k Nessie boli nepochybne hlavným dôvodom jeho rozhodnutia. V roku 1974 sa rozhodol, že môže odísť z Liverpoolu s hrdosťou na dobre vykonanú prácu a ľutuje len jedno, a to že nevyhral Európsky pohár (dnešná Liga majstrov).
Shankly si počas svojho pôsobenia v klube pripísal na konto 3 ligové tituly, 2 triumfy v súťaži FA Cup, a jeden titul v Pohári UEFA. Jeho trofeje sú ale len špičkou jeho vplyvu na Liverpool. Shankly kompletne transformoval celý klub. Klub trápiaci sa v druhej lige a bez infraštruktúry premenil na klub bojujúci o tie najvyššie priečky. Bill Shankly je tá najvýznamnejšia postava v histórii tohto klubu. Na jeho systém po jeho odchode v roku 1974 nadviazal jeho asistent Bob Paisley.
Sezóny 19741983 (Éra Boba Paisleyho).
Po nečakanom odchode Shanklyho z klubu vymenovalo vedenie Liverpoolu Paisleyho ako jeho náhradu v nádeji na zachovanie kontinuity. Hoci sa Paisley spočiatku zdráhal prevziať túto úlohu, stal sa nepochybne jedným z najlepších trénerov v histórií a okrem svojej prvej sezóny vyhral aspoň jednu veľkú trofej v každom z deviatich sezón ako tréner klubu.
V roku 1976, v druhom roku Paisleyho pôsobenia, získal Liverpool ligový titul a znovu triumfoval v Pohári UEFA. V roku 1977 nasledoval ďalší ligový titul, prehra vo finále FA Cupu, ale aj prvá výhra v Pohári majstrov európskych krajín. Finále sa hralo na Stadio Olimpico v Ríme a Liverpool porazil Borussiu Mönchengladbach gólmi McDermotta, Smitha a Neala z penalty. O rok neskôr Liverpool trofej obhájil, keď vo Wembley porazil Club Brugge gólom legendárneho Kennyho Dalglisha.
V roku 1979 Liverpool získal jedenásty ligový titul, ktorým ustanovil ligový rekord, pretože získal celkovo 64 bodov a v 42 zápasoch inkasoval iba 16 gólov. Paisley viedol Liverpool počas obdobia domácej ale aj európskej dominancie, pričom v deviatich sezónach získal dvadsať trofejí: šesť ligových titulov, tri ligové poháre, šesť Charity Shields, tri Európske poháre, jeden Pohár UEFA a jeden Superpohár UEFA. V prepočte získal 2,2 trofejí za sezónu, čo je rýchlosť, ktorú prekonal iba Pep Guardiola. V čase svojho odchodu do dôchodku získal ocenenie Tréner roka rekordne šesťkrát. 
Paisley bol dlhý čas jediným trénerom, ktorý získal tri európske poháre, až kým ho nedorovnali Carlo Ancelotti a Zinedine Zidane v rokoch 2014 a 2018. Počas svojho obdobia získal dvadsať trofejí a dodnes zostáva najúspešnejším trénerom v histórii klubu a najúspešnejším anglickým trénerom všetkých čias.
V januári 2020 bola pred Anfieldom odhalená socha, ktorá zobrazuje scénu z roku 1968, keď Paisley na chrbte odnášal z ihriska zraneného budúceho kapitána Liverpoolu Emlyna Hughesa. Na podstavci je citát od Paisleyho: „Tento klub bol môj život. Ak by ma o to požiadali, išiel by som von zametať ulicu a bol by som hrdý, že to robím pre Liverpool FC.“ Paisley sa objavuje aj v populárnom liverpoolskom choráli „Allez, Allez, Allez“, ktorý priaznivci Liverpoolu často spievajú, najmä počas európskych zápasov.
Sezóny 19831989 (Tragédie v Hillsborough a Heysel).
Paisley odišiel do dôchodku v roku 1983 a nahradil ho jeho asistent Joe Fagan. Liverpool vyhral v prvej sezóne Fagana ligový titul, Ligový pohár a Pohár majstrov európskych krajín a stal sa prvým anglickým klubom, ktorý získal tri trofeje v sezóne.
Tragédia na štadióne Heysel.
Liverpool sa v roku 1985 dostal opäť do finále európskeho pohára, proti Juventusu na štadióne Heysel. Pred výkopom fanúšikovia Liverpoolu porušili plot, ktorý oddeľoval obe skupiny priaznivcov, a napadli fanúšikov Juventusu. Výsledná váha ľudí spôsobila zrútenie oporného múru, ktorý zabil 39 fanúšikov, väčšinou Talianov. Incident sa stal známym ako tragédia na štadióne Heysel. Zápas sa napriek protestom oboch trénerov odohral a Liverpool v ňom podľahol Juventusu 1:0. V dôsledku tragédie bol anglickým klubom zakázaný vstup do európskych súťaží na päť rokov; Liverpool dostal až desaťročný zákaz, ktorý sa neskôr znížil na šesť rokov. Štrnásť fanúšikov Liverpoolu bolo odsúdených za neúmyselné zabitie.
Fagan odišiel do dôchodku tesne pred katastrofou, keď Kenny Dalglish bol vymenovaný za jeho nástupcu a hrajúceho trénera. Počas jeho pôsobenia získal klub ďalšie tri ligové tituly a dva FA Cupy, vrátane „Double“ v sezóne 1985/86.
Tragédia v Hillsborough.
Úspechy Liverpoolu zatienila jedna z najväčších futbalových tragédií histórie známej ako tragédia v Hillsborough: v semifinále FA Cupu proti Nottinghamu Forest 15. apríla 1989 boli stovky fanúšikov Liverpoolu pritlačené o obvodové oplotenie. V ten deň zomrelo 94 fanúšikov. 95. obeť zomrela v nemocnici na následky zranení o štyri dni neskôr a 96. obeť zomrela po takmer štyroch rokoch v kóme. Odvtedy klub nosil na dresoch číslo 96, ako spomienku na tento incident. V júli v roku 2022 zomrel Andrew Devine, ktorý v osudný deň utrpel život meniace zranenia, ale prežil. Klub ohlásil, že Devinea pridajú do memoriálu ako 97. obeť. Od sezóny 2021/2022 klub na drese vzadu nosí číslo 97 namiesto pôvodných 96. Po katastrofe v Hillsborough prebehla vládna kontrola bezpečnosti štadiónov. Výsledná správa rozhodla, že hlavným dôvodom katastrofy bola nadmerná preplnenosť tribúny z dôvodu zlyhania policajnej kontroly. Správa taktiež navrhla, aby štadióny v Anglicku mali tribúny výhradne len na sedenie namiesto státia. Tento návrh schválila vláda a tribúny v celej krajine sa museli zmeniť výlučne na sedenie.
Sezóny 19892009.
Po tragédií v Hillsborough Dalglish tím opustil a na jeho miesto nastúpil bývalý hráč Graeme Souness. Liverpool bol súčasťou najtesnejšieho konca ligovej sezóny v sezóne 1988/89. Liverpool skončil s Arsenalom s rovnakým počtom bodov a gólov, ale stratil titul vďaka nižšiemu celkovému počtu strelených gólov, keď Arsenal strelil konečný gól v poslednej minúte sezóny. Liverpool zvíťazil vo finále FA Cupu 1992, ale ich ligové výkony klesli, s dvoma po sebe nasledujúcimi šiestymi miestami, čo nakoniec vyústilo do Sounessovej suspendácie v januári 1994.
Roy Evans (19951998).
Sounessa nahradil Roy Evans a Liverpool ďalej zvíťazil vo finále EFL Cupu v sezóne 1995. Pred začiatkom sezóny 1995/1996 sa Evans dostal na titulky tým, že zaplatil britský rekordný prestupový poplatok za útočníka Nottinghamu Forest Stana Collymora. Mnohí experti tipovali, že Liverpool v tejto sezóne získa ligový titul. Bolo to najmä kvôli tomu, že Blackburn povýšil Kennyho Dalglisha na riaditeľa klubu a vymenoval menej úspešného Raya Harforda za nového trénera a druhý Manchester United predal troch kľúčových hráčov a prekvapivo spoliehal na to, že dieru po nich dokážu zaplniť mladí hráči. Hoci Liverpool vyzeral v prvých fázach sezóny ako uchádzač o titul, do Vianoc sa boj o titul v podstate stal súbojom medzi Newcastle United – Manchester United, pričom titul si napokon vybojoval Manchester United. Liverpool sa medzitým musel uspokojiť s tretím miestom v lige. Akékoľvek pretrvávajúce nádeje na zisk titulu boli ukončené koncom apríla šokovou porážkou s Coventry City. Liverpool sa dostal do finále FA Cupu, ale prehral s Manchestrom United. Sezóna 1996/1997 v anglickom futbale sa ukázala byť najbližšie k víťazstvu Evansa v Premier League. Evans posilnil svoj káder, ktorý bol postavený okolo McManamana a Fowlera, akvizíciou českého stredopoliara Patrika Bergera v lete 1996. Veľa pozornosti si vyslúžil aj sedemnásťročný talent Michael Owen, ktorý ukázal veľký potenciál v hŕstke zápasov, ktoré za klub stihol odohrať. Liverpool bol do konca januára niekoľkokrát na čele tabuľky Premier League. V januári mal dokonca päťbodový náskok na čele tabuľky, ale nakoniec skončil až na štvrtom mieste, zatiaľ čo Manchester United si zabezpečil titul náskokom o sedem bodov.
V sezóne 1997/98 sa zdalo, že Liverpool je pripravený opäť zabojovať o ligový titul, avšak zranenie Fowlera, ktoré trvalo väčšinu sezóny, zabránilo tímu využiť svoj potenciál na maximum. Owen vtrhol na scénu s 18 gólmi v 36 zápasoch Premier League. V lige sa museli uspokojiť s tretím miestom. Aj keď sa pod vedením Evansa Liverpool priblížil k titulom, tretie miesta v lige v rokoch 1996 a 1998 boli to najlepšie, čo dokázali.
Houllier a Benítez (19982010).
V sezóne 1998/99 bol za trénera vymenovaný Gérard Houllier. Ten vo svojej druhej sezóne získal s Liverpoolom treble: FA Cup, EFL Cup a Pohár UEFA. Počas sezóny 2001/02 podstúpil Houllier operáciu srdca a Liverpool skončil na druhom mieste v lige, hneď za Arsenalom. V roku 2003 klub vyhral ďalší titul v ligovom pohári, ale v nasledujúcich dvoch sezónach v boji o titul neuspel.
Na konci sezóny 2003/04 Houlliera nahradil Rafael Benítez. V prvej sezóne pod kormidlom Beníteza skončili v Premier League piaty, Liverpool zvíťazil v Lige majstrov 2004/05, keď po penaltovom rozstrele zvíťazil nad AC Miláno 3:2. Zápas sa v riadnom hracom čase skončil . V sezóne 2004/05 skončili Liverpool na treťom mieste v Premier League a taktiež zvíťazil vo finále FA Cupu 2006. Po penaltovom rozstrele porazil West Ham United 3:3. Klub sa rovnako v sezóne 2006/2007 dostal do finále Ligy majstrov UEFA 2007, proti Milánu však prehral 2:1. Počas sezóny 2008/09 dosiahol Liverpool 86 bodov, čo bol v tom čase klubový rekord v počte bodov v Premier League. Liverpool ale v lige skončil iba na druhom mieste za Manchestrom United.
Sezóny 20102015.
Dalglish a Rodgers.
V sezóne 2009/10 skončil Liverpool na siedmom mieste v Premier League a nedokázal sa tak kvalifikovať do Ligy majstrov. Benítez následne po vzájomnej dohode klub opustil a nahradil ho tréner Fulhamu Roy Hodgson. Slabé výsledky na začiatku sezóny 2010/11 viedli k tomu, že Hodgson po vzájomnej dohode opustil klub a kontrolu prevzal bývalý hráč a tréner Kenny Dalglish. V sezóne 2011/12 si Liverpool zaistil rekordný – ôsmy úspech v ligovom pohári a vo FA Cupe sa dostal až do finále. V lige však skončili na ôsmej pozícii, čo bolo najhoršie umiestnenie v lige za posledných 18 rokov; to viedlo k prepusteniu Dalglisha. Na jeho miesto nastúpil Brendan Rodgers. Pod jeho vedením Liverpool v sezóne 2013/14 nečakane bojoval o titul a skončil druhý za Manchestrom City. Sériou 11 víťazstiev v rade bol Liverpool na čele Premier League s náskokom piatich bodov, pričom do konca sezóny zostávali len tri zápasy. 27. apríla však utrpeli domácu porážku s Chelsea. Tento výsledok priniesol Manchestru City výhodu v boji o titul. Vo svojom ďalšom zápase proti Crystal Palace viedol Liverpool a do konca zápasu ostávalo 11 minút, ale zápas sa skončil . Liverpool ukončil sezónu ako vicemajster Premier League, dva body za víťazom Manchestrom City. Liverpool strelil v sezóne 101 ligových gólov, čo je najviac od sezóny 1895/96 a tretí najvyšší počet v histórii Premier League. Neskôr v tom istom mesiaci bol Rodgers vymenovaný za trénera roka LMA a stal sa prvým trénerom Liverpoolu, ktorý získal toto ocenenie v dvadsaťročnej histórii tohto ocenenia. 26. mája 2014 podpísal Rodgers s Liverpoolom novú zmluvu na štyri roky. Po nevydarenej sezóne 2014/15, v ktorej Liverpool skončil šiesty v lige, a po zlom začiatku tej nasledujúcej bol Rodgers v októbri 2015 hodinu po remíze v Merseyside derby prepustený.
Éra Jurgena Kloppa 20152024.
Po odvolaní Rodgersa bolo 8. októbra 2015 oznámené, že Jürgen Klopp sa s klubom dohodol na prestupe a podpísal s ním zmluvu na tri roky. Na svojej prvej tlačovej konferencii Klopp uviedol svoj cieľ a to do štyroch rokoch vyhrať trofej a vtipne sa nazval „"The Normal One"“ v paródii na slávny komentár Josého Mourinha, ktorý sa v roku 2004 nazval „"The Special One"“. Po vymenovaní Kloppa sa Liverpool dostal do finále EFL Cup a Európskej ligy UEFA, pričom prvé finále prehral po penaltovom rozstrele po tom, čo zápas skončil a druhý prehral proti Seville na štadióne v Bazileji. V prvej celej sezóne Liverpoolu pod Kloppom skončili v lige na štvrtom mieste. Štvrté miesto obsadili aj v následujúcej sezóne, v ktorej Klopp doviedol tím do finále Ligy majstrov UEFA 2018, kde prehrali proti Realu Madrid. Klopp následne urobil niekoľko významných prestupov. Do klubu priviedol v januári Virgila van Dijka za prestupový poplatok vo výške 75 miliónov libier. V tom istom prestupovom období bol ofenzívny stredopoliar Philippe Coutinho predaný do Barcelony za prestupovú čiastku 105 miliónov libier, ktorá by sa v prípade splnenia rôznych klauzúl mohla zvýšiť až na 142 miliónov libier. V lete klub podpísal stredopoliarov Nabyho Keïtu, Fabinha, útočníka Xherdana Shaqiriho a brankára Alissona.Liverpool začal sezónu 2018/2019 svojim najlepším štartom v lige, keď vyhral prvých šesť zápasov. Víťazstvom 4:0 proti Newcastlu United na Boxing Day zvýšil Liverpool svoj náskok v tabuľke na šesť bodov v polovici sezóny a stal sa iba štvrtým tímom v histórií Premier League, ktorý v tejto fáze neprehral. Liverpool vyrovnal rekord v počte najmenej inkasovaných gólov v polovici sezóny najvyššej súťaže, keď inkasoval 7 gólov a udržal si 12 čistých kont v 19 zápasoch. Nakoniec Liverpool ukončil bitku o titul ako vicemajster. Na víťazný Manchester City nestačil o jeden bod, pričom Liverpool počas celej sezóny prehral iba jeden zápas, práve proti nim. Liverpool vyhral všetkých svojich posledných deväť zápasov a nazbieral 97 bodov, čo je tretí najvyšší počet bodov v histórii anglickej najvyššej súťaže a najviac bodov, ktoré klub získal a nevyhral ligový titul. Na domácom štadióne ostal Liverpool neporazený už druhú sezónu v rade. Tridsať ligových víťazstiev zodpovedalo klubovému rekordu v počte víťazstiev v sezóne. Liverpool sa dostal do finále Ligy majstrov druhý rok po sebe po tom, čo prekonal deficit z prvého semifinálového zápasu, keď porazil Barcelonu v druhom zápase na Anfielde. Vo finále v roku 2019 Liverpool porazil Tottenham Hotspur a zabezpečil klubu šiesty európsky titul.
Prvým zápasom Liverpoolu v sezóne 2019/20 bol FA Community Shield 2019, kde čelili šampiónovi Premier League Manchestru City, kde prehrali na penalty. Druhá trofej pod Kloppovým vedením prišla v roku 2019 v Superpohári UEFA, kde porazili ligového rivala Chelsea na penalty. Pre Liverpool to bol štvrtý triumf v superpohári, čím sa umiestnil za Barcelonu, Real Madrid a AC Miláno, ktoré majú na konte päť titulov. Po troch predchádzajúcich príležitostiach Liverpool vyhral svoje prvé Majstrovstvá klubov FIFA v roku 2019 po tom, čo vo finále porazil brazílsky klub Flamengo po predĺžení, čím sa stal prvým anglickým tímom, ktorý vyhral súčasne Ligu majstrov UEFA, Superpohár UEFA a Majstrovstvá klubov FIFA. V decembri 2019 Klopp podpísal predĺženie zmluvy, vďaka čomu si zabezpečil svoje pôsobenie v klube až do roku 2024. Liverpool sa dostal na čelo Premier League 2019/20 s náskokom 13 bodov len po 21 zápasoch (s dvoma zápasmi navyše), pričom zaznamenal 61 bodov z prvých 21 zápasov. 13. marca 2020, po odohraní 29 zápasov sezóny a Liverpoolu s bezprecedentným 25-bodovým náskokom pred druhým Manchestrom City, bolo po rozhodnutí Premier League oznámené, že sezóna bude prerušená najmenej do 4. apríla 2020 po tom, čo v dôsledku pandémie koronavírusu ochorelo množstvo hráčov a zamestnancov klubov. Liverpool sa nakoniec vrátil do zápasového tempa 21. júna v zápase proti Evertonu v Merseyside Derby. Zápas sa skončil remízou . 30 ročné čakanie na ich 19. titul v najvyššej súťaži (a prvý v ére Premier League) sa definitívne skončilo 25. júna, keď Chelsea porazila Manchester City, pričom City zaostávalo 23 bodov za Liverpoolom a k dispozícii zostalo už iba 21 bodov. Liverpool vyhral titul s rekordnými siedmimi zápasmi k dobru.
27. februára 2022 vyhral Liverpool rekordný deviaty EFL Cup po víťazstve v penaltovom rozstrele proti Chelsea vo finále. 3. mája 2022 Liverpool porazil Villarreal celkovo v semifinále Ligy majstrov 2021/22 a dostal sa do finále. 14. mája 2022 Liverpool porazil Chelsea na penalty vo finále FA Cupu 2022 po remíze a vyhral svoj ôsmy FA Cup a prvý pod Kloppom, čím skompletizoval double v domácich pohároch pre sezónu 2021/22. Celoročnú bitku o titul však ukončili ako vicemajstri, opäť len o jeden bod za víťazným Manchestrom City. Stalo sa tak po druhýkrát za štyri sezóny, napriek tomu, že v posledný deň Premier League vyhrali nad Wolverhampton Wanderers. 28. mája 2022 Liverpool prehral vo finále Ligy majstrov proti Realu Madrid, čo bola Kloppova druhá finálová prehra v Lige majstrov.
V sezóne 2022/23 Liverpool posilnili útočníci Darwin Núñez, Fábio Carvalho a Cody Gakpo. 30. júla 2022 vyhral Liverpool svoj prvý FA Community Shield pod vedením Kloppa a celkovo 16., keď porazil Manchester City 3:1 a získal titul pre rok 2022. 26. januára 2024 Klopp potvrdil svoj úmysel opustiť Liverpool na konci sezóny 2023/24 Premier League. 25. februára 2024 vyhral Liverpool svoj rekordný 10. titul v EFL Cupe, keď porazil Chelsea na štadióne Wembley po hlavičke kapitána Virgila Van Dijka zo 118. minúty. 
17. mája 2024 Sky Sports Premier League zverejnila na YouTube video, kde bývalí a súčasní hráči Liverpoolu vzdali hold Kloppovi. Steven Gerrard povedal: „Dúfam, že sa mu pripravuje socha“ a Jamie Carragher uviedol, že „Klopp je Shankly tejto doby“. Jeho posledným zápasom bolo víťazstvo proti Wolverhamptonu Wanderers na Anfielde. Klopp počas svojho pôsobenia v Liverpoole získal všetky tituly, ktoré sa v anglickom aj európskom futbale dajú získať. Pracoval s hráčmi v akadémii klubu a dal šancu v seniorskom tíme viac než 40 mladým hráčom Počas jeho vedenia sa hodnota klubu strojnásobila. V roku 2016 bol Liverpool na ôsmom mieste v zozname Football Benchmark s hodnotou 1,2 miliardy eur. Do roku 2023 sa klub vyšplhal na štvrtú pozíciu s odhadovanou hodnotou klubu až 3,9 miliardy eur. 26. apríla 2024 BBC News oznámilo, že Arne Slot, hlavný tréner Feyenoordu, prevezme funkciu hlavného trénera po odchode Kloppa z klubu.
Rivalita.
Najväčšími rivalmi klubu sú kluby Everton a Manchester United.
Rivalita s Evertonom.
Zápas medzi týmito dvoma klubmi je označovaný ako Merseyside derby. Hrá sa od roku 1894 a je to najdlhšie prebiehajúce derby v najvyššej anglickej lige. Hrá sa nepretržite od sezóny 1962/1963. Derby zvykli označovať ako „Friendly derby“ z dôvodu pokojného priebehu medzi tábormi fanúšikov. V súčasnosti je derby považované na ihrisku za veľmi brutálne, čomu svedčí aj fakt, že v ére Premier League bolo v tomto zápase rozdaných najviac červených kariet ako v akomkoľvek inom stretnutí medzi inými klubmi (23 kariet). K októbru 2023 tieto dva kluby medzi sebou odohrali 243 zápasov. Liverpool vyhral 99 zápasov, Everton 67 zápasov a 77 zápasov sa skončilo remízou.
Rivalita s Manchestrom United.
Zápas medzi týmito dvoma klubmi je niekedy označovaný ako Northwest derby. Je považovaný za najväčší zápas v anglickom futbale a za jednu z najväčších a najzúrivejších rivalít vo svetovom futbale. Hráči, fanúšikovia a médiá považujú zápas medzi týmito dvoma klubmi za najväčšiu rivalitu, dokonca aj nad ich vlastným miestnym derby proti Evertonu respektíve Manchestru City. Liverpool a Manchester United sú dva najúspešnejšie kluby v Anglicku, z čoho pramení aj zmysel ich rivality. K septembru 2024 vyhral Liverpool 68 trofejí a Manchester United tiež zhodne 68 trofejí. United vedie v bilancii vzájomných zápasov s 83 výhrami oproti 72 výhram Liverpoolu, zvyšných 60 zápasov sa skončilo remízou.
5. marca 2023 zvíťazil Liverpool doma 7:0 proti Manchestru United,o je najvyššia výhra v histórií vzájomných zápasov medzi týmito dvoma klubmi. Bývalý hráč Liverpoolu Jamie Carragher povedal, „že o tomto výsledku sa bude rozprávať ešte 20 rokov.“ Rivalita je v značnej časti prenesená aj na hráčov obidvoch klubov. Wayne Rooney, produkt akadémie mestského rivala Liverpoolu Everton, ktorý hrával za United v rokoch 2004 až 2017, opisoval, ako počas detstva nenávidel Liverpool. Keď bol u Stevena Gerrarda filmový štáb natáčať prehliadku jeho domu, Steven im ukazoval zbierku futbalových dresov, ktoré si vymenil s hráčmi súpera ako súčasť pozápasovej rutiny. Poukázal na to, že tam nie sú žiadne dresy Manchestru United pretože on by nič také nikdy nechcel mať vo svojom dome. Bývalý brankár Liverpoolu David James povedal: „Nikdy by som nemohol povedať, že by som nenávidel hráča United len za to, že je hráčom United. Ale rivalita sa stala zvykom. Na reprezentačných zrazoch Anglicka Liverpoolčania jedli pri jednom stole, a hráči z United pri druhom. Bolo medzi nami napätie a vyhýbali sme sa jeden druhému“. Obranca Liverpoolu Neil Ruddock raz v zápase rezerv zlomil obe nohy útočníka United Andyho Colea a neskôr povedal: „Nechcel som mu zlomiť obe nohy, chcel som mu zlomiť iba jednu“. Obranca Liverpoolu Trent Alexander-Arnold povedal, že radšej by ukončil svoju futbalovú kariéru, ako keby mal hrať za Manchester United.
Štadión.
Klub od svojho vzniku hrá domáce zápasy na štadióne Anfield, ktorý sa nachádza na ulici Anfield Road. Štadión bol postavený v roku 1884 v oblasti Stanley Park. Pôvodne na ňom hral klub St. Domingo FC. O rok neskôr sa klub premenoval na Everton FC. V roku 1892 pre spory s majiteľom klubu Johnom Houldingom klub zo štadióna odišiel do Goodison Parku. Houldingovi ostal prázdny štadión na ktorom nemal kto hrať a založil si vlastný klub – Liverpool FC. S kapacitou 61 276 miest na sedenie je Anfield piatym najväčším futbalovým štadiónom v Anglicku.
Štadión ma štyri tribúny:
Spion Kop je najuznávanejšou tribúnou na Anfielde medzi priaznivcami. Fanúšikovia, ktorí sú na tejto tribúne, sa označujú ako kopites. Tribúna má takú povesť, že dav v Kope dokáže nasávať loptu do brány. Tradične sa v tomto stánku zhromažďujú najhlasnejší priaznivci Liverpoolu, ktorý počas celého zápasu skandujú.
Rekonštrukcia štadiónu – prvá fáza (20152016), Main Stand.
Po odkúpení klubu v roku 2010 skupinou Fenway Sports Group (FSG) sa premýšľalo o tom, či Liverpool vybuduje nový štadión alebo zrekonštruuje Anfield. Nový majiteľ klubu John W. Henry prehlásil, že preferuje zostať na Anfielde a rozširovať jeho kapacitu. Po návšteve niekoľkých zápasov na Anfielde Henry uviedol, že „tribúna Kop je bezkonkurenčná“ a dodal, „že by bolo ťažké napodobniť túto atmosféru kdekoľvek inde.“
V apríli 2014 Liverpool FC predstavil plány na rozšírenie tribúny Main Stand. Plán zahŕňal pridanie nového tretieho podlažia, čo by tribúne pridalo 8 500 miest na sedenie a zvýšilo by kapacitu štadióna na 54 742 miest. Tribúna bola kompletne dokončená podľa plánu, a to 9. septembra 2016 na prvý domáci zápas sezóny 2016/17 pri víťazstve 4:1 nad Leicesterom City. Ďalšie vnútorné stavebné práce zahŕňali nové šatne a miestnosť pre tlačové konferencie. Tieto stavebné práce pokračovali do apríla 2017.
Rekonštrukcia štadiónu – druhá fáza (20212023), Anfield Road End.
Druhou fázou prestavby štadióna je prestavba tribúny Anfield Road. Klub dostal na prestavbu plánovacie stavebné povolenie v roku 2014, pričom počet miest na sedenie sa má zvýšiť o 4 825, čo by dodalo Anfieldu celkovú kapacitu 58 000 miest. Z tohto plánu ale zišlo, pretože klub mal ambicióznejšie plány.
V auguste 2019 Liverpoolu uplynula platnosť plánovacieho stavebného povolenia spojeného s pôvodnými návrhmi z roku 2014, čím sa potvrdil zámer predložiť „nové ambiciózne plány“ na prestavbu tribúny Anfield Road End. Predpokladalo sa, že klub chce na štadióne namiesto 58 000 miest mať až 61 000 miest.
Prestavba sa zamerala na hornú vrstvu tribúny, pričom spodné podlažie tribúny zostalo nezmenené. Stavebné práce boli dokončené za existujúcou tribúnou. Počas stavebných prác nebola počas zápasov uzatvorená tribúna Anfield Road End.
Klub strávil druhú polovicu roka 2019 finalizáciou plánov a konzultáciami s miestnymi obyvateľmi, plánovacími úradníkmi a ďalšími zainteresovanými stranami s cieľom aby sa do začiatku roka 2020 mohla podať nová žiadosť. V marci 2020 Liverpool odložil predloženie žiadosti vzhľadom na finančnú neistotu spôsobenú pandémiou COVID-19.
V decembri 2020 Liverpool oznámil, že s projektom bude napredovať predložením žiadosti o pláne prestavby, pričom oneskorenie posunulo pôvodný dátum dokončenia prestavby druhej fázy z leta 2022 najskôr na leto 2023. Plány schválila mestská rada Liverpoolu v júni 2021. Cena za rozšírenie tribúny sa odhaduje na 60 miliónov libier a umožnila na tribúne Anfield Road usadiť ďalších 7 000 ľudí, čo znamená, že celková kapacita štadiónu sa zvýšila na 61 000 miest.
Práce na tribúne mali byť ukončené v auguste v roku 2023 teda pred začiatkom sezóny 2023/2024. To sa ale nepodarilo naplniť, pretože stavebná firma, ktorá realizovala rozšírenie tribúny, vyhlásila bankrot. Tribúna bola napokon otvorená až 10. februára 2024 v ligovom zápase proti Burnley.
Súpiska klubu.
Vyradené čísla.
11. júla 2025 Liverpool oznámil ukončenie používania dresu s číslom „20“, ktorý nosil portugalský hráč Diogo Jota, ktorý zomrel 3. júla toho istého roku pri dopravnej nehode spolu so svojím bratom Andrém Silvom.
Kapitáni.
Jediným kapitánom klubu, ktorý nepochádzal z Britských ostrovov, bol Sami Hyypiä. To sa ale zmenilo v roku 2023, keď sa kapitánom klubu stal Holanďan Virgil Van Dijk.
Hráčom, ktorý kapitánsku pásku nosil najdlhšie, bol Steven Gerrad. Kapitánom klubu bol celkom 12 sezón. 
Logo.
Hlavným symbolom klubu je liver bird, mýtický vták, polovičný kormorán a polovičný orol, ktorý je taktiež symbolom mesta Liverpool. Zastúpenie na drese klubu má od roku 1955. Súčasný erb klubu je založený na tradičnom liver birdovi, ktorý je umiestnený vo vnútri štítu. Nad štítom je vyobrazenie Shanklyho brány so slávnou klubovou hymnou: You’ll Never Walk Alone. Plamene na oboch stranách symbolizujú tragédiu v Hillsborough a odkazujú na jej pamätník pred Anfieldom, kde horí večný plameň, na pamiatku 97 obetí, ktoré zomreli pri tejto katastrofe. Číslo 97 je taktiež symbolom klubu.
Dres.
Nie vždy hrali hráči Liverpoolu v dnes už tradičných celočervených dresoch. Za viac ako 100 rokov sa štýl a oblečenie hráčov mnohokrát zmenili. Keď v roku 1892 vznikol Liverpool, majiteľ John Houlding si nemohol dovoliť kúpiť novú súpravu dresov, a preto musel hľadať riešenie inde. Everton (ktorý do roku 1892 hral svoje zápasy na Anfielde) zmenil svoju súpravu dresov na rubínovo červené a svoje staré dresy už nepoužíval. Liverpool si ich teda osvojil a prvé štyri sezóny existencie klubu hral klub v modro-bielom drese. V roku 1896 Liverpool vymenoval Toma Watsona za nového trénera klubu a po tom ako Everton prestal používať svoje rubínovo červené dresy sa Houlding rozhodol, že Liverpool začne hrať svoje zápasy v červených dresoch. Na začiatku nového storočia hráči nosili červené dresy, dlhé biele šortky a červené štulpne. V niektorých ročných obdobiach sa na dresoch objavilo viac bielej, no nikdy nie na dlho. 
Bol to práve tréner Bill Shankly, ktorý vytvoril tradíciu celočervených dresov. Shankly si myslel, že hráči budú vyzerať nebezpečnejšie, ak budú ich dresy, šortky a štulpne celé červené. Shankly tento dres ukázal Ronovi Yeatsovi a povedal mu, aby si ho obliekol. Yeats sa v jeho očiach opticky zväčšil. Po prvýkrát mal celočervený dres premiéru v sezóne 1964/65 v zápase Pohára majstrov európskych krajín proti Anderlechtu.
(1900/01, 1905/06, 1921/22, 1922/23, 1946/47, 1963/64, 1965/66, 1972/73, 1975/76, 1976/77, 1978/79, 1979/80, 1981/82, 1982/83, 1983/84, 1985/86, 1987/88, 1989/90, 2019/20, 2024/25) 
(1964/65, 1973/74, 1985/86, 1988/89, 1991/92, 2000/01, 2005/06, 2021/22)
(1980/81, 1981/82, 1982/83, 1983/84, 1994/95, 2000/01, 2002/03, 2011/12, 2021/22, 2023/24)
(1964*, 1965*, 1966, 1974, 1976, 1977*, 1979, 1980, 1982, 1986*, 1988, 1989, 1990*, 2001, 2006, 2022)
(1976/77, 1977/78, 1980/81, 1983/84, 2004/05, 2018/19)
(1972/73, 1975/76, 2000/01)
(1977, 2001, 2005, 2019)
(2019)
Klubové rekordy.
Hráči s najvyšším počtom gólov.
"Aktuálne ku dňu 4. september 2025"
Najviac zápasov za klub.
"Aktuálne ku dňu 4. september 2025"
Rekordné prestupové poplatky (príchody).
Rekordné prestupové poplatky (odchody)

</doc>
<doc id="126661" url="https://sk.wikipedia.org/wiki?curid=126661" title="Stefan Edberg">
Stefan Edberg

Stefan Edberg (* 19. január 1966) je bývalý profesionálny švédsky tenista. V rokoch 1990 až 1992 bol opakovane na 1. mieste medzinárodného rebríčka ATP. 
Turnajové víťazstvá.
Počas svojej kariéry vyhral 42 turnajov ATP vo dvojhre, z toho 6 grandslamových turnajov:

</doc>
<doc id="126675" url="https://sk.wikipedia.org/wiki?curid=126675" title="Helium">
Helium



</doc>
<doc id="126687" url="https://sk.wikipedia.org/wiki?curid=126687" title="Hidejoši Tojotomi">
Hidejoši Tojotomi

Hidejoši Tojotomi (šindžitai: 豊臣秀吉, kjúdžitai: 豐臣秀吉) (* 1536 - 18. september 1598), známy aj pod menami Hijoši-maru (日吉丸), Tokičiró Kinošita (木下藤吉郎), Tokačiro či Hidejoši Hašiba, celým vznešeným menom Hašiba Čikuzen no Kami Hidejoši (羽柴筑前守秀吉) (1573 - 1597) bol japonský vojvodca a politik, jeden z najvýznamnejších mužov japonských dejín. 
Narodil sa ako poddaný a na sklonku éry Sengoku sa vyšvihol až na najmocnejšieho muža Japonska. V skutočnosti je len málo známe o jeho živote a kariére pred rokom 1570. Tento rok datuje najstaršie dochované dokumenty a listy, ktoré spísal. Autobiografia, ktorú vydal, začína až rokom 1577, teda v dobe jeho autonómneho vedenia armády proti klanu Móri.
Predhovor.
Sám Hidejoši sa pritom len veľmi málo zmieňuje o veciach zo svojej minulosti. Podľa tradície sa narodil v dedine Nakamura v provincii Owari, ako syn pešiaka, roľníka a chudobného samuraja Jaemona Kinošitu. Hidejošiho detské meno bolo podľa záznamov Hijošimaru, čo by sa dalo preložiť ako „dar slnka“. Známy je obraz Hidejošiho ako chlapca, ktorý sa nechal vyhodiť z chrámu len preto, aby sa mohol vrhnúť v ústrety dobrodružstvám. Cestoval do krajov pod správou Jošimota Imagawu, aby tu nejaký čas slúžil a zarobil si trochu peňazí. Hijoši, po obrade dospelosti známy teraz ako Tokičiró (alebo tiež Tokačiró) sa okolo roku 1557 vrátil do Owari a nechal sa zamestnať v službách mladého Nobunagu Odu. Zúčastnil sa prestavby hradu Kijosu, nad ktorou sa mu podarilo prevziať velenie a v neuveriteľne krátkej dobe stavbu dokončil. To samozrejme vyvolalo nevôľu a nenávisť medzi staršími vazalmi Odov, ktorí v ňom videli karieristu, navyše nízkeho pôvodu. Tokičiró potom prijal pozíciu Nobunagovho osobného nosiča sandálov a zúčastnil sa bitky pri Okehazame roku 1560. O štyri roky neskôr mu bolo povolené nosiť meno Hidejoši. Presvedčil mnoho vazalov z Mino, aby sa pridali na stranu Odov a opustili klan Saitó. Tieto prirodzené Tokičirove schopnosti na Nobunagu silne zapôsobili a vďaka tomuto skutku taktiež mohol roku 1567 tak ľahko získať Inabajamu, to keď sa Hidejošimu podarilo nájsť tajný chodník k zadnej časti hradu, ktorý viedol neďaleko pevnosti Sunomata. Neskôr, pravdepodobne okolo roku 1573, Hidejoši prijal priezvisko Hašiba, ktoré vzniklo spojením znakov z mien dvoch významných vazalov klanu Oda, Nagahideho Niwu a Kacuieho Šibatu. V tom čase sa taktiež oženil s dievčaťom menom Nene (niekedy uvádzanej tiež ako Ó-ne). Taktiež jeho matka sa predtým znovu vydala za Čikuamiho, opilca a grobiana. Tí spolu mali syna menom Hidenaga, ktorý tím pádom bol nevlastným bratom Hidejošiho.
Hidejoši bol vnímaný ako zvláštna postavička, zvlášť na pozícii generála a neskôr taktiež ako vládcu. Bol malý a vychudnutý. Keď sa opil, choval sa a tváril vraj ako opica. Taktiež Nobunaga ho bez zvláštneho taktu nazýval Saru, čo znamená „opičiak“, alebo dokonca „vypĺznutou krysou“. Mal vraj vo veľkej obľube pitie a ženy a ľahko si získaval nových priateľov. Mal veľmi vyvinutý cit pre ľudské chovanie, vďaka ktorému ľahko odhadoval povahu iných a ktorý mu umožňoval bez väčších ťažkostí ľuďmi manipulovať. Táto vlastnosť bez pochyby zapríčinila jeho vzostup počas jeho pôsobenia v klane Oda.
Hidejoši Hašiba.
Hidejoši velil vojskám v bitke o Anegawu, v roku 1570, a bol taktiež veľmi činorodý počas Nobunagovho ťaženia proti klanom Asai a Asakura. Významne sa zapísal do histórie roku 1573. Toho roku Nobunaga definitívne zničil klan Asai v provincii Ómi a venoval Hidejošimu tri okresy v severní časti tejto provincie. Zo svojho pôvodného hlavného stanu v Odani, čo bolo bývalé ústredie Asaiov, sa Hidejoši premiestil do Imahamy, prístavu na brehu jazera Biwa. Tu sa venoval domácim záležitostiam, postaral sa o rozšírenie výroby v manufaktúre na strelné zbrane, ktorú založili pár rokov naspäť ešte Asakurovia s Asaimi. Spolu s Nobunagom pokračoval v nekonečnej vojenskej mašinérii, a získaval početné skúsenosti po ďalších niekoľko rokov. Jeho prápory so zlatou tekvicou plápolali nad Nagašimou (1573-1574), Nagašinom (1575) a Tedorigawou (1577).
Západné ťaženie.
Hidejošiho stanovište v Ómi bolo relatívne prechodné. V roku 1576 vyhlásil klan Oda vojnu klanu Móri. Nobunaga nariadil Hidejošimu vytiahnuť proti západným provinciám, aby spoločne s Micuhidom Akečim velil obrovskej armáde. Ten bol zodpovedný za podrobenie okruhu Sanin (ktorý obsahoval provincie Tanba, Tango, Tadžima a Inaba), zatiaľ čo Hidejoši postupoval do okruhu Sanjó (ktorý pozostával zo západných provincií hraničiacich s Vnútorným morom). V skutočnosti obidvaja muži získali za svoje úsilie nezávislosť v rozhodovaní, udelenú Nobunagom. Výnimkou bol Kacuie Šibata, zapletený do podrobovania provincií Ečizen a Kaga. Hidejošiho prvý zisk predstavovali hrad Himedži, hrad Kózuki a hrad Sajó. Himedži bolo získané mierovou cestou za výdatnej pomoci Kanbeia (Jošitaku) Kurodu, s ktorým sa Hidejoši čoskoro spriatelil, keď Kanbei dokázal presvedčiť svojho otca, aby sa vzdal strategicky významného hradu. Kózuki a Sajó, ktoré patrili Kacuhisovi Amakovi, boli dobyté silou. Odpor proti Hidejošiho výprave sa čoskoro stal tuhým. Nagaharu Beššó (Bečušó), ktorý sa vzoprel Hidejošimu, sa uzavrel na hrade Miki. Hidejoši zredukoval satelitní pevnôstky hradu Miki (šlo o satelity Hataja a Ogó) a pustil sa do bitky o Beššóovu pevnosť. Medzitým Naoie Ukita začal s útokmi na pozície Odov a Terumoto Móri poslal silnú armádu do Harimy. Móriho sily obkľúčili Kózuki a keď sa Hidejoši vydal na pochod, aby oslobodil obkľúčenú pevnosť, dostal od Nobunagu rozkaz stiahnuť sa. Kózuki padlo a Hidejoši pokračoval v dobývaní Miki, čo sa ukázalo byť ťažkým orieškom. Miki bolo povzbudzované k pokračujúcej obrane chrámom Išijama Hongandži v Seccu a klanom Móri. Zásobovanie bolo úspešné a Beššó sa húževnato bránil až do roku 1580. Je nutné poznamenať, že Hidejošiho západné ťaženie bolo pomalé a únavné. Veci sa začali zlepšovať až so zbehnutím Naoia Ukitu od Móriov k Hidejošiho vojskám, k čomu došlo práve roku 1580. Po tejto udalosti sa situácia vyvíjala v prospech Hidejošiho. Podarilo sa mu zabezpečiť provinciu Harimu, čo znamenalo výraznú oporu jeho síl v provincii Bizen. Túto výhodu bleskurýchle využil, pretože ešte v tom roku mohol vypraviť sily na sever do provincie Inaba a obkľúčiť Tottori, ďalší z významných bodov obrannej línie klanu Móri. Miestny pán, Tojokuni Jamana, rýchle prisahal vernosť Odom a opustil Tottori. Hradu velil Cuneie Kikkawa a po Jamanovej zrade zostal izolovaný. Hidejoši vydal rozkaz vyhladovať Tottori a po dvesto dňoch sa mu podarilo donútiť obrancov vzdať sa.
Anabáza Takamacu.
V apríli roku 1582 vstúpil Hidejoši do provincie Biččú a obliehal hrad Takamacu. Takamacu bola kľúčová pevnosť, a preto Móriovia dbali o to, aby hrad nepadol. Pokiaľ by sa nepodarilo hrad udržať, provincia Biččú by bola stratená a medzi provinciou Aki, odvekým domovom Móriov a Odov by stála iba chabá prekážka v podobe provincie Bingo. Terumoto Móri bol opatrným veliteľom a nepodnikal nijaké agresívne ťahy proti Hidejošiho postupu. V skutočnosti sa Hidejoši ťažko prepočítal, keď veril, že víťazstvo bude ľahké. počas niekoľkých neúspešných pokusov o dobytie padlo viac ako 15 tisíc mužov na obidvoch stranách a situácia sa vôbec nepohla. Takamacu velil Muneharu Šimizu, nezdolný a oddaný bojovník, ktorý ignoroval všetky ponuky nepriateľa a vyzýval Hidejošiho, že pokiaľ o hrad stojí, bude ho musieť dobyť. Hidejoši v obavách z toho, že nakoniec Móriovia použijú svoju silu, sa rozhodol pre nekonvenčné riešenie. Poznamenal, že Takamacu stojí na planine a nachádza sa pod úrovňou morskej hladiny. Rozkázal teda, aby sa prehradila rieka Ašimórigawa a vyliala sa na planinu, na ktorej stálo Takamacu. Novovzniknuté jazero úplně odrezalo Šimizua a jeho posádku od okolitého sveta. Keď Terumoto dorazil so svojou armádou, nemohol sa kvôli umelému jazeru, ktoré obklopovalo Takamacu, dostať bližšie. Nezostávalo mu teda, než sa s armádou utáboriť na okolitých kopcoch a čakať, ako sa situácia vyvinie. Medzitým Hidejoši neúnavne ohrozoval osadenstvo hradu sústredenou paľbou z kanónov a pušiek ostreľovačov. Nechal taktiež poslať pre posily, a Nobunaga na jeho žiadosť vyslal kontingent pod vedením Micuhideho Akeči, ktorý však na západ nikdy nedorazil.
Jamazaki.
20. júna 1582 bol Nobunaga zabitý Akečiho jednotkami v chráme Honnó v Kjóte. Osud Hidejošiho armády a budúcnosť celej krajiny záležali na tom, ktorá z obidvoch znepriatelených strán, armáda Odov alebo Móriov, sa o incidente dozvie prvá. Samozrejme sa Akeči snažil dostať správu o Nobunagovej smrti k Móriom, aby rozdrvili ich spoločného nepriateľa - Hidejošiho. Posol, ktorý bol s touto správou vyslaný však za necelých 48 hodín padol do Hidejošiho rúk. Medzitým sa o incidente dozvedel Kacuie Šibata. Bol však natoľko zamestnaný klanom Uesugi v provincii Eččú, že bolo nesmierne časovo náročné vyvliecť sa z konfliktu a napadnúť Micuhideho. Hidejoši mal ďaleko lepšiu možnosť dostať sa rýchle do Kjóta. Problém však predstavovali Móriovia. Vedel, že Takamacu balansuje na hranici porážky, avšak dokiaľ nepadne, nie je nádej, že by bolo možné sa s Móriami na čomkoľvek dohodnúť. Podarilo sa mu presvedčiť, s ohľadom na vleklé obliehanie a zbedačený stav posádky hradu, Muneharua, že pokiaľ spácha seppuku, nechá zvyšok osadenstva hradu na pokoji. Pri pohľade na svojich nemocných a vyhladovaných druhov Muneharu Šimizu súhlasil a pred zrakmi obidvoch armád si na loďke, ktorá plávala po zatopenej planine, otvoril brucho. To zaistilo pád Takamacu, ale hlavne umožnilo uzavrieť mierovú dohodu medzi Móriami a Odami, k čomu zásadne pomohlo taktiež priateľstvo generála Móriov Takakageho Kobajakawy a vyslanca Odov, Ekeie Ankokúdžiho. Terumoto súhlasil, že Odom pripadnú provincie Hóki, Mimasaka a Biččú. O pár dní neskôr sa dozvedel o Honnó, ale to už bol Hidejoši na rýchlom postupe ku Kjótu. Neuveriteľnou rýchlosťou sa Hidejoši dostal až do Seccú a porazil Akečiho oddiely (trvalo to necelé štyri dni). Micuhide sa veľmi nešťastne snažil prinútiť ku spojenectvu Nagahideho Niwu a Ukona Takajamu, ktorí by zdvihli počet jeho mužov na 20 tisíc. Po neúspechu v rokovaniach jeho vojsko malo iba 10 tisíc mužov a tí teda boli zapojení do bitky, ktorá vypukla 2. júla pri Jamazaki. Micuhide zaujal pozície južne od hradu Šórjúdži. Pravé krídlo bolo chránené riekou Jodó a ľavé na úpätí 270 metrov vysokej hory Tennózan. Hidejoši dokázal využiť situáciu a rýchle obsadil vrchol Tennózanu jednotkami pod vedením Kanbeia Kurodu, Hidenagu a Masaharua Mikodu. Jeho predvoj sa potom stretol s Akečiho silami na rieke Enmjódži. Bitka začala neúspešným pokusom Micuhideho síl zahnať Kurodu a jeho spoločníkov z Tennózanu. Hidejoši okamžite vyslal Nobuterua Ikedu, aby posilnil pravé krídlo jeho armády, ktorá práve prechádzala Enmjódži, aby sa stretla s jednotkami Nobuharua Cudu. Zároveň jednotky Kijohideho Nakagawu a Ukona Takajamu pokračovali v priamom útoku proti Akečimu. Spôsobili tak v radoch nepriateľa zmätok, ktorý za necelé dve hodiny dal nohy na plecia. Sám Micuhide zomrel počas úteku na hrad Sakamoto. Hidemasa Hori onedlho potom Sakamoto dobyl a Akečiho spolubojovníci boli vyhladení. Hidejoši konečne mohol ukázať Micuhideho hlavu pred Nobunagovým hrobom a stal sa tak ústrednou postavou jeho pohrebu. Bitka bola pojatá ako zádušná omša za zabitého pána, Nobunagu Odu.
Šizugatake.
Hidejošiho znamenitá odpoveď na vraždu v chráme Honnó mu zaistila postavenie hlavnej dôležitosti na niekoľko nasledujúcich mesiacov. Ku škode Kacuie Šibatu teraz zaujímal rovnako vysoký post, ako Nobunagovi starší vazali. V skutočnosti bol Hidejoši od počiatku vnímaný ako kariérista a aj teraz je ťažké vysvetliť jeho rýchly postup v hierarchii Odov. Je jasné, že Hidejošimu dopomohol jeho talent a schopnosti. Viacmenej nepochybne najväčší podiel na jeho vzostupe mala Nobunagova povaha. Zdá sa, že Nobunaga občas pochyboval o svojich starších vazaloch už od nepokojných časov, ktoré vládli v provincii Owari pred rokom 1560. Taktiež Micuhide Akeči bol považovaný za kariéristu, pôvodom z pochybnej rodiny v provincii Mino, ktorý sa pripojil k Odom niekedy po roku 1565. Rovnako ako Hidejoši, aj on veľmi strmo vystúpal na vysoký post. Zároveň sa šuškalo, že sa Nobunaga chystá postupne zbaviť všetkých svojich starých vazalov, k čomu vyložene prispel aj pád Nobumóriho Sakumu, jedného z najstarších vazalov Odov, v roku 1580. Nikto nevedel nič isto a po Nobunagovej smrti sa začali vytvárať dva tábory. Jeden podporoval Hidejošiho, druhý Kacuie Šibatu. Rozdelenosť vyšla najavo počas debát o Nobunagovom nástupcovi. Hidejoši uprednostňoval Nobunagovho vnuka Sambóšiho (neskôr známy ako Hidenobu Oda a žil v rokoch 1582-1602), syna najstaršieho Nobunagovho syna a právoplatného dediča Nobutadu, ktorý bol zabitý v Kjóte počas incidentu v chráme Honnó. Naproti tomu Kacuie podporoval Nobutaku Odu, tretieho syna a účastníka bitky pri Jamazaki. Nagahide Niwa a Nobuteru Ikeda, ktorí sa stali spoluguvernérmi (bugjó) v Kjóte spolu s Kacuiem a Hidejošim. Na konferencii v Kijose, kde bola téma nástupcu horúčkovito diskutovaná, bolo panstvo Odov rozdelené medzi hlavných vazalov. Hidejoši obdržal provincie Jamaširó, Tamba a Kwači, zatiaľ čo Šibata získal provinciu Ečizen a severné okresy provincie Ómi. Kazumasu Takigawa, Hidejošiho oponent v Kijose, sa stal pánom v provincii Ise, kde sa opevnil v očakávaní vojny o nástupníctvo. Konferencia nepriniesla žiadne definitívne riešenie a k zdeseniu Nobutaku Odu ani žiadne výsledky pre neho. Pre Hidejošiho bola celá záležitosť iba formalitou, pretože sa považoval za správcu majetkov Odov s právom postaviť sa každému, kto by mu chcel prekážať. Táto okolnosť tvorila podstatnú časť listu, ktorý bol poslaný počas tohto obdobia jednej z jeho mladých manželiek (a ktorý bol doručený jej otcovi Tošiiemu Maedovi) a stálo v ňom: "Až nastane vhodný čas, vrátim sa do Ósaky a vytvorím tu stanovište pre mojich mužov. Dám im rozkaz, aby zrovnali so zemou všetky hrady a zakročili proti akejkoľvek známke rebélie. A aby strážili národ a mier na ďalších päťdesiat rokov."

</doc>
<doc id="126696" url="https://sk.wikipedia.org/wiki?curid=126696" title="Olympique de Lyon et du Rhône">
Olympique de Lyon et du Rhône



</doc>
<doc id="126701" url="https://sk.wikipedia.org/wiki?curid=126701" title="Radell Faraday Nelson">
Radell Faraday Nelson

Radell Faraday Nelson, alebo len Ray Nelson (* 3. október 1931, Schenectady, New York) je spisovateľ, grafik a vynálezca čiapky s vrtuľou. 

</doc>
<doc id="126703" url="https://sk.wikipedia.org/wiki?curid=126703" title="Osijek">
Osijek

Osijek (, ) je najväčšie mesto v chorvátskom Slavónsku a štvrté najväčšie v Chorvátsku. Má 75 535 (2021) obyvateľov a je správnym strediskom župy Osijek-Baranja.
Dejiny.
Starovek a stredovek.
Mesto založili Rimania ako "Mursa" v 2. storočí. V 6. storočí ho zničili Avari a neskôr obnovili predkovia Chorvátov. V rokoch 1526 až 1687 bolo obsadené Turkami, potom ich vystriedali Habsburgovci.
Novovek.
Od roku 1809 je slobodným kráľovským mestom. V celom 19. storočí prosperovalo, bolo jedným z najväčších v Chorvátsku, veľmi ovplyvnené rakúsko-uhorskými veľkomestami. Za čias Juhoslávie po druhej svetovej vojne sa Osijek rýchlo rozrastal, vznikli nové štvrte ako napríklad "Sjenjak", "Vijenac", "Jug" a "Jug II". Dnes je tu potravinársky a obuvnícky priemysel a vrcholí snaha o obnovu do predvojnového stavu, pretože mesto bolo počas občianskej vojny zničené. V súčasnosti je najnavštevovanejšia pamiatka pevnosť Tvrda, pochádzajúca z roku 1753.

</doc>
<doc id="126706" url="https://sk.wikipedia.org/wiki?curid=126706" title="Ray Nelson">
Ray Nelson



</doc>
<doc id="126707" url="https://sk.wikipedia.org/wiki?curid=126707" title="Rotácia (operátor)">
Rotácia (operátor)

Rotácia je diferenciálny operátor definovaný pre vektorové funkcie "n" premenných, ktorý v každom bode udáva lokálnu mieru rotácie (otáčania) definovaného týmto poľom. Značí sa formula_1, prípadne (hlavne v anglickej literatúre) formula_2. Je definovaný ako formula_3 (kombinácia operátoru nabla a vektorového súčinu), v troch rozmeroch (pre funkciu troch premenných) ho možno zapísať v tvare:
formula_4
Rotáciu využíva napr. Stokesova veta, ktorá prevádza krivkový integrál vektorového poľa po uzavretej krivke na plošný integrál rotácie tohto vektorového poľa cez ľubovolnú plochu ohraničenú touto krivkou. Ak je rotácia vektorového poľa nulová, potom sa toto pole dá vyjadriť ako gradient skalárnej funkcie (tzv. potenciálu) a nazýva sa potenciálnym poľom.
Vlastnosti rotácie.
Ak označíme F, G vektorové polia, "f" skalárne pole, "a", "b" reálne čísla, potom operátor rotácie spĺňa nasledujúce identity:
Je lineárna voči reálnym číslam
formula_5.
Rotácia gradientu je nulová
formula_6.
Rotácia z vektorového poľa násobeného skalárnym poľom (vektora funkcie) je
formula_7.
Rotácia z vektorového súčinu dvoch vektorových polí je 
formula_8,
pre rotáciu z rotácie vektorového poľa F platí
formula_9.
Vyjadrenie v rôznych sústavách súradníc.
Nasledujúce vzťahy udávajú vyjádrenie rotácie v rôznych súradných sústavách v trojrozmernom priestore. Ak je "F" vektorové pole v daných súradniciach, potom platí
formula_10
formula_11
Vo sférických súradniciach.
Ak použijeme všeobecné ortogonálne súradnice "x"1,"x"2,"x"3, ktorej Laméove koeficienty sú v tomto poradí "h"1,"h"2,"h"3
formula_12
formula_13
formula_14
V úplne všeobecných súradniciach pre zložky vektora divergencie platí
 formula_15
kde formula_16 je Levi-Civitov symbol.
Dohoda: Kým v predchádzajúcom texte sme za bázu brali ortonormálnu bázu v daných súradniciach, vo vzorci pre všeobecné súradnice používame bázu vektorov alebo diferenciálnych foriem a explicitne uvedieme ktorú. Rovnako v predchádzajúcom texte nerozlišujeme polohu indexov a všetky indexy (ortonormálnej bázy aj súradníc) píšeme dole, no vo všeobecných súradniciach polohu indexov rozlišujeme.

</doc>
<doc id="126709" url="https://sk.wikipedia.org/wiki?curid=126709" title="Strojárstvo">
Strojárstvo

Strojárstvo (nesprávne "strojárenstvo") alebo strojársky priemysel (nesprávne "strojárenský priemysel") je priemyselné odvetvie, ktoré sa zaoberá aplikáciou fyzikálnych princípov na analýzu, výrobu a údržbu strojných zariadení. Zahrnuje poznatky z mechaniky, kinematiky, termodynamiky a energetiky. Strojní inžinieri využívajú tieto princípy na návrh a analýzu automobilov, lietajúcich strojov, vykurovacích a chladiacich systémov, konštrukcií a mostov, priemyselných nástrojov, vybavenia a podobne.

</doc>
<doc id="126710" url="https://sk.wikipedia.org/wiki?curid=126710" title="Strojníctvo">
Strojníctvo

Strojníctvo alebo teória strojov je technický odbor, ktorý sa zaoberá strojmi, ich funkciou a výrobou.

</doc>
<doc id="126713" url="https://sk.wikipedia.org/wiki?curid=126713" title="Vektorový súčin">
Vektorový súčin

Vektorový súčin je v matematike označenie binárnej operácie medzi dvoma vektormi v trojrozmernom vektorovom priestore. Výsledkom tejto operácie je vektor (na rozdiel od skalárneho súčinu, ktorého výsledkom je pri súčine dvoch vektorov skalár). Výsledný vektor je kolmý na obidva pôvodné vektory.
Označenie.
Vektorový súčin vektorov formula_1 sa zvyčajne označuje jedným z nasledujúcich spôsobov:
Definícia.
Vektorový súčin vektorov a a b je definovaný ako vektor kolmý k vektorom a a b s veľkosťou rovnou ploche kosodĺžnika, ktorý oba vektory spolu tvoria:
formula_6
kde θ je uhol zvieraný vektormi a a b (0° ≤ θ ≤ 180°) a n je jednotkový vektor kolmý k nim. Takéto jednotkové vektory však existujú dva; voľba závisí na tom, či je súradný systém definovaný ako pravotočivý alebo ľavotočivý. V pravotočivom súradnom systéme možno použiť pravidlo pravej ruky: ak sú vektory a a b znázornené ukazovákom a prostredníkom pravej ruky, potom vektorový súčin a × b má smer vztýčeného palca.
Vektorový súčin možno definovať aj bez pomoci uhla, ktorý oba vektory určujú. Ak máme vektorový súčin formula_7, tak zložky vektora c možno určiť ako
formula_8
formula_9
formula_10
Pomocou Levi-Civitovho symbolu možno zložky vektorového súčinu zapísať ako
formula_11
Zložky vektorového súčinu sa dajú chápať ako prvky antisymetrického tenzora druhého stupňa
formula_12
Počet nezávislých zložiek takéhoto antisymetrického tenzora sa rovná číslu tri iba v trojrozmernom priestore, preto možno uskutočniť priradenie
formula_13
formula_14
formula_15
formula_16
Tento tenzorový zápis umožňuje použitie vektorového súčinu aj v priestoroch s dimenziou rôznou od 3.
formula_17
formula_18
formula_19
formula_23
formula_24
formula_25
formula_26
Výpočet.
Súradnice vektorového súčinu dvoch vektorov možno vypočítať bez určovania uhla, ktorý vektory zvierajú: Nech
a = ["a"1, "a"2, "a"3]
a
b = ["b"1, "b"2, "b"3].
Potom
a × b = [a2b3 − a3b2, a3b1 − a1b3, a1b2 − a2b1].
Použitie.
Vektorový súčin sa často využíva v elektromagnetizme, napr. na výpočet Lorentzovej sily. Ďalším príkladom je moment sily formula_27, ktorý je definovaný
formula_28
kde formula_29 je polohový vektor pôsobiska sily.

</doc>
<doc id="126718" url="https://sk.wikipedia.org/wiki?curid=126718" title="Slavónia">
Slavónia



</doc>
<doc id="126719" url="https://sk.wikipedia.org/wiki?curid=126719" title="FA Premier League">
FA Premier League

Premier League alebo EPL je profesionálna futbalová liga v Anglicku a najvyššia úroveň v systéme anglickej futbalovej ligy. Súťaží v nej 20 klubov a funguje na systéme postupu a zostupu s druhou najvyššou ligou (EFL Championship). Sezóny zvyčajne prebiehajú od augusta do mája, pričom každý tím odohrá 38 zápasov: dva proti sebe, jeden doma a jeden vonku. Väčšina zápasov sa hrá cez víkendy popoludní, s občasnými večernými zápasmi v pracovné dni. 
Súťaž bola založená 20. februára 1992 ako FA Premier League po rozhodnutí klubov First Division (najvyššia liga od roku 1888 do roku 1992) odtrhnúť sa od anglickej futbalovej ligy. Premier League je korporácia riadená výkonným riaditeľom, pričom členské kluby konajú ako akcionári spoločnosti. 
Premier League má zmluvu o televíznych právach v hodnote 5 miliárd libier, pričom Sky a BT Group si zabezpečili domáce práva na vysielanie 128 a 32 zápasov. Hodnota tejto zmluvy sa zvýši na 6,7 ​​miliardy libier na štyri sezóny od roku 2025 do roku 2029. Očakáva sa, že liga v rokoch 2022 až 2025 zarobí 7,2 miliardy dolárov na televíznych právach v zahraničí. V sezóne 2016/2017 boli klubom vyplatené príjmy vo výške 2,4 miliardy libier a ďalších 343 miliónov libier bolo vyplatených vo forme solidárnych platieb klubom v nižších úrovniach. Analýza odhaľuje, že v sezóne 2021/22 Premier League vyniesla britskej ekonomike vyše 8 miliárd libier a podporila 90 000 pracovných miest. 
Premier League je najsledovanejšia športová liga na svete, vysiela sa na 212 územiach do 643 miliónov domácností s potenciálnym televíznym publikom až do 4,7 miliardy ľudí. V sezóne 2023–2024 bola priemerná návštevnosť zápasov Premier League 38 375 divákov. Drvivá väčšina zápasov Premier League je takmer vždy vypredaná. Od roku 2024 je Premier League na prvom mieste v rebríčku koeficientov UEFA na základe výkonov v európskych súťažiach za posledných päť sezón. Anglické tímy vyprodukovali druhý najvyšší počet získaných titulov v Európskom pohári / Lige majstrov UEFA, pričom rekordných šesť anglických klubov vyhralo celkovo pätnásť titulov v tejto súťaži. 
Od vzniku v roku 1992 súťažilo v Premier League 51 klubov: 49 z Anglicka a 2 z Walesu. Titul vyhrali siedmi: Manchester United (13), Manchester City (8), Chelsea (5), Arsenal (3), Liverpool (2), Blackburn Rovers (1) a Leicester City(1). Z Premier League nikdy nezostúpilo iba šesť klubov: Arsenal, Chelsea, Everton, Liverpool, Manchester United a Tottenham Hotspur. 
Dejiny.
Pôvod.
Úpadok anglického futbalu.
Napriek významným európskym úspechom v 70. a začiatkom 80. rokov 20. storočia zaznamenal anglický futbal koncom 80. rokov pokles úrovne. Štadióny sa rozpadali, priaznivci znášali zlé zariadenia futbalových štadiónov, chuligánstvo bolo na vzostupe a anglické kluby dostali po katastrofe na štadióne Heysel zákaz účasti v európskych súťažiach na päť rokov. Football League First Division, najvyššia úroveň anglického futbalu od roku 1888, zaostávala za ligami ako talianska Serie A a španielska La Liga a niekoľko špičkových anglických hráčov prestupovalo do zahraničia.
Na prelome 90. rokov začal trend klesať. Na Majstrovstvách sveta v roku 1990 dosiahlo Anglicko semifinále. UEFA, riadiaci orgán európskeho futbalu, zrušil v roku 1990 päťročný zákaz anglických klubov pre európske súťaže, čo viedlo k tomu, že Manchester United získal v roku 1991 Pohár víťazov pohárov UEFA. V januári 1990 bola po tragédií v Hillsborough uverejnená Taylorová správa o bezpečnostných štandardoch na štadiónoch, ktorá navrhla drahé vylepšenia na vytvorenie štadiónov na sedenie namiesto státia.
Transformácia klubov a televízne práva.
V osemdesiatych rokoch sa veľké anglické kluby začali transformovať na obchodné podniky, pričom na správu klubu uplatňovali obchodné princípy s cieľom maximalizovať príjmy. Martin Edwards z Manchestru United, Irving Scholar z Tottenhamu Hotspur a David Dein z Arsenalu boli medzi lídrami v tejto transformácii. Komerčný imperatív viedol k tomu, že špičkové kluby sa snažili zvýšiť svoju moc a príjmy. Kluby v Division One hrozili, že sa odtrhnú od futbalovej ligy, a tak sa im v roku 1986 podarilo zvýšiť svoju hlasovaciu silu a získať priaznivejšiu finančnú dohodu, pričom v roku 1986 získali 50% podiel na všetkých televíznych a sponzorských príjmoch.
Žiadali, aby televízne spoločnosti platili viac za pokrytie futbalových zápasov, a príjmy z televízie narastali. Football League získala dvojročnú dohodu v roku 1986 vo výške 6,3 milióna GBP, ale do roku 1988 sa v dohode dohodnutej s ITV cena zvýšila na 44 miliónov GBP za štyri roky, pričom vedúce kluby získali 75% podiel.
Podľa Scholara, ktorý sa zúčastnil na rokovaniach o televíznych právach, každý z klubov Division One dostal za televízne práva pred rokom 1986 len približne 25 000 GBP ročne, pri vyjednávaní v roku 1986 sa to zvýšilo na približne 50 000 GBP, potom v roku 1988 na 600 000 GBP.
Rokovania z roku 1988 boli vedené pod hrozbou odchodu desiatich klubov do podoby „superligy“, nakoniec sa nechali presvedčiť, aby zostali s najlepšími klubmi, ktoré prevzali leviu časť dohody. Rokovania tiež presvedčili väčšie kluby, že na to, aby získali dostatok hlasov, museli vziať celú Division One so sebou, namiesto menšej „superligy“. Začiatkom deväťdesiatych rokov sa to veľké kluby opäť zamýšľali prelomiť, najmä po tom, keď museli financovať náklady na modernizáciu štadiónov, ako to navrhovala Taylorova správa.
Založenie Premier League.
Odtrhnutie od Football League.
V roku 1990 sa výkonný riaditeľ London Weekend Television (LWT) Greg Dyke stretol so zástupcami „veľkej päťky“ futbalových klubov v Anglicku (Manchester United, Liverpool, Tottenham, Everton a Arsenal) počas večere. Stretnutie malo pripraviť cestu na prestávku od Football League. Dyke veril, že pre LWT by bolo lukratívnejšie, keby sa v celoštátnej televízii objavili iba väčšie kluby v krajine a chcel zistiť, či by sa kluby zaujímali o väčší podiel peňazí z televíznych práv. Päť klubov s návrhom súhlasilo a rozhodli sa s ním pokračovať. Liga by však nemala dôveryhodnosť bez podpory futbalového zväzu, a tak David Dein z Arsenalu rokoval, aby zistil, či FA k tejto myšlienke pristúpi. FA v tom čase nemala priateľský vzťah s Football League a považovala to za spôsob oslabenia postavenia futbalovej ligy. FA vydala v júni 1991 správu "Blueprint for the Future of Football", ktorá podporovala plán Premier League spolu s FA ako najvyššiu autoritu, ktorá by dohliadala na odtrhnutú ligu.
Vytvorenie Premier League.
Na konci sezóny 1990/1991 bol predložený návrh na vytvorenie novej ligy, ktorá by celkovo priniesla do hry viac peňazí. Dohoda zakladajúcich členov, podpísaná 17. júla 1991 top-klubmi, stanovila základné princípy pre založenie FA Premier League. Novovytvorená najvyššia divízia by bola komerčne nezávislá od futbalovej asociácie a futbalovej ligy, čo by udelilo licenciu FA Premier League na rokovanie o svojich vlastných vysielacích a sponzorských dohodách. V tom čase sa argumentovalo tým, že dodatočný príjem by anglickým klubom umožnil konkurovať tímom v celej Európe. Aj keď Dyke zohral významnú úlohu pri vytváraní Premier League, Dyke a ITV pri výbere vysielacích práv stratili význam, pretože Sky vyhralo s ponukou 304 miliónov GBP na päť rokov.
V roku 1992 kluby Divison One masovo odstúpili od Football League a 27. mája 1992 sa vytvorila FA Premier League ako spoločnosť s ručením obmedzeným. To znamenalo rozpad 104-ročnej ligy, ktorá dovtedy fungovala so štyrmi divíziami; Premier League by fungovala s jedinou divíziou a Football League s tromi. Vo formáte súťaže nedošlo k žiadnym zmenám; rovnaký počet tímov súťažil v najvyššej divízii a postup a zostup medzi Premier League a novou prvou divíziou zostali rovnaké ako stará prvá a druhá divízia, pričom tri tímy z ligy zostúpili a tri do ligy postúpili.
Prvého ročníka Premier League v sezóne 1992/1993 sa zúčastnilo 22 klubov. Prvý gól novej súťaže strelil Brian Deane z Sheffieldu United v zápase proti Manchester United (2:1 pre Sheffield United). 22 zakladajúcich klubov novej Premier League boli: Arsenal, Aston Villa, Blackburn Rovers, Chelsea, Coventry City, Crystal Palace, Everton, Ipswich Town, Leeds United, Liverpool, Manchester City, Manchester United, Middlesbrough, Norwich City, Nottingham Forest, Oldham Athletic, Queens Park Rangers, Sheffield United, Sheffield Wednesday, Southampton, Tottenham Hotspur a Wimbledon.
Luton Town, Notts County a West Ham United boli tri tímy, ktoré zostúpili zo starej Division One na konci sezóny 1991/1992 a nezúčastnili sa úvodnej sezóny Premier League.
Dominancia "Top štvorky" (0. roky 21. storočia).
Jednou z významných čŕt Premier League v polovici 0. rokov 21. storočia bola dominancia tzv. „Top štvorky“ klubov: Arsenal, Chelsea, Liverpool a Manchester United. Počas tohto desaťročia ovládali prvé štyri miesta v tabuľke, čím si častokrát získali kvalifikáciu do Ligy majstrov UEFA.
Po sezóne 2003/2004 získal Arsenal prezývku "The Invincibles", pretože sa stal prvým klubom, ktorý dokončil sezónu Premier League bez toho, aby čo i len raz prehral. Do dnešného dňa sa to v Premier League nikomu inému nepodarilo.
Počas 0. rokov 21. storočia sa iba štyri tímy mimo „Veľkej štvorky“ dokázali kvalifikovať do Ligy majstrov: Leeds United (1999/2000), Newcastle United (2001/2002 a 2002/2003), Everton (2004/2005) a Tottenham Hotspur (2009/2010) - každý obsadil posledné miesto v tabuľke na kvalifikovanie sa do Ligy majstrov, s výnimkou Newcastle v sezóne 2002/2003, kedy skončil tretí.
V máji 2008 Kevin Keegan vyhlásil, že dominancia „top štvorky“ ohrozuje divíziu: „Táto liga je v nebezpečenstve, že sa stane jednou z najviac nudných zo všetkých veľkých líg na svete.“ Generálny riaditeľ Premier League Richard Scudamore na obranu uviedol: „Existuje veľa rôznych bitiek, ktoré prebiehajú v Premier League v závislosti od toho, či ste na vrchole, v strede alebo na spodku, čo ju robí zaujímavou.“ 
V rokoch 2005 až 2012 bol zástupca Premier League v siedmich z ôsmich finále Ligy majstrov, pričom do tejto fázy sa dostali iba kluby „Top štvorky“. Liverpool (2004/2005), Manchester United (2007/2008) a Chelsea (2011/2012) zvíťazili v súťaži počas tohto obdobia, pričom Arsenal (2005/2006), Liverpool (2006/2007), Chelsea (2007/2008) a Manchester United (2008/2009 a 2010/2011) prehrali finále Ligy majstrov. Leeds United bol v sezóne 2000/2001 jediným tímom, ktorý nebol medzi „top štvorkou“ a dosiahol semifinále Ligy majstrov.
Medzi sezónami 1999/2000 a 2009/2010 okrem toho štyri tímy Premier League dosiahli finále Pohára UEFA alebo Európskej ligy, pričom v sezóne 2001/2001 iba Liverpool dokázal zvíťaziť v týchto súťažiach. Arsenal (1999/2000), Middlesbrough (2005/2006) a Fulham (2009/2010) prehrali vo finále.
Aj keď dominancia veľkej štvorky sa po tomto období s nástupom Manchestru City a Tottenhamu znížila na určitú mieru, pokiaľ ide o všetky získané body v Premier League, zostávajú jasne v popredí. V počte celkových získaných bodov má Liverpool (2176 bodov) na 4. mieste náskok 329 bodov pred piatym Tottenhamom (1847 bodov).
Vznik „veľkej šestky“ (10. roky 21. storočia).
V nasledujúcich rokoch po roku 2009 došlo k posunu v štruktúre „top štvorky“, keď sa Tottenham Hotspur a Manchester City pravidelne pretláčali na prvé štyri miesta, čím sa „top štvorka“ zmenila na „veľkú šestku“. V sezóne 2009/2010 skončil Tottenham na štvrtom mieste a stal sa prvým tímom, ktorý prelomil prvú štvorku od Evertonu, ktorému sa to podarilo o päť rokov skôr. Kritika priepasti medzi elitnou skupinou „super klubov“ a väčšinou Premier League však pokračovala kvôli ich rastúcej schopnosti utrácať viac peňazí ako ostatné kluby Premier League. Manchester City získal titul v sezóne 2011/2012 a stal sa prvým klubom mimo skupiny "veľkej štvorky", ktorý vyhral od čias Blackburn Rovers v sezóne 1994/1995.
V nasledujúcich piatich sezónach po sezóne 2011/2012 sa Manchester United a Liverpool ocitli mimo najlepších štyroch trikrát, zatiaľ čo Chelsea skončila v sezóne 2015/2016 na 10. mieste. Arsenal skončil na 5. mieste v sezóne 2016/2017 a ukončil rekordný počet 20 po sebe idúcich ukončení sezóny na maximálne štvrtom mieste.
V sezóne 2015/2016 bola "top štvorka" od čias Evertonu v roku 2005 prvýkrát prekonaná tímom mimo "veľkej šestky". Leicester City bol prekvapivým víťaznom ligy, čím sa kvalifikovali do Ligy majstrov. 
Mimo ihriska má „veľká šestka“ významnú finančnú moc a vplyv, pričom tieto kluby tvrdia, že by mali mať nárok na väčší podiel na výnosoch z dôvodu väčšieho postavenia svojich klubov na celom svete a atraktívneho futbalu, ktorý chcú hrať. Odporcovia tvrdia, že rovnostárska štruktúra príjmov v Premier League pomáha udržiavať konkurenčnú ligu, ktorá je nevyhnutná pre jej budúci úspech.
Správa Deloitte Football Money League pre sezónu 2016/2017 poukázala na finančné rozdiely medzi skupinou „veľkej šestky“ a zvyškom ligy. Všetky tímy „veľkej šestky“ mali príjmy vyššie ako 350 miliónov €, pričom Manchester United mal najväčší príjem v lige na úrovni 676,3 milióna €. Leicester City bol z hľadiska výnosov najbližšie k skupine „veľkej šestky“ a zaznamenal v tejto sezóne tržbu 271,1 milióna € - vďaka účasti v Lige majstrov. Ôsmy najväčší generátor výnosov West Ham, ktorý nehral v európskej súťaži, mal tržby 213,3 milióna €, takmer polovicu klubu s piatym najväčším výnosom Liverpoolom (424,2 milióna €). Podstatná časť výnosov klubov do tej doby pochádzala z televíznych vysielacích obchodov, pričom najväčšie kluby z týchto obchodov čerpali od približne 150 miliónov GBP do takmer 200 miliónov GBP v sezóne 2016/2017. V správe Deloitte z roku 2019 boli všetky tímy „veľkej šestky“ v prvej desiatke najbohatších klubov na svete.
20. roky 21. storočia.
26. apríla 2021 bola hra zastavená počas zápasu medzi Leicesterom City a Crystal Palace, aby hráči Wesley Fofana a Cheikhou Kouyaté mohli rýchlo prerušiť hladovanie počas ramadánu. Predpokladá sa, že je to prvýkrát v histórii Premier League, kedy bola hra prerušená, aby moslimskí hráči mohli jesť a piť po západe slnka v súlade s pravidlami viery.
Sezóna 2022/23 bola prvou, ktorá si medzi novembrom a decembrom 2022 dala šesťtýždňovú prestávku, aby sa mohli uskutočniť majstrovstvá sveta s návratom zápasov na Boxing Day.
Táto sezóna bola pozoruhodná tým, že Newcastle United a Brighton &amp; Hove Albion narušili tradičnú „big six“, keďže skončili na štvrtom a šiestom mieste, zatiaľ čo Tottenham a Chelsea skonili na ôsmom a dvanástom. Medzitým, majster zo sezóny 2015/16 Leicester City zostúpil a stal sa druhým ligovým víťazným klubom od roku 1992, ktorý zostúpil z Premier League.
Vývoj.
Počet klubov sa znížil z 22 na 20 v roku 1995, keď z ligy zostúpili štyri tímy a postúpili iba dva tímy. Prvá liga bola rozšírená až na 22 tímov na začiatku sezóny 1991/1992 - rok pred vytvorením Premier League.
8. júna 2006 FIFA požiadala, aby sa do začiatku sezóny 2007/2008 všetky hlavné európske ligy vrátane talianskej Serie A a španielskej La Ligy znížili na 18 tímov. Premier League s tým nesúhlasila. Sezóna 2007/2008 sa nakoniec opäť rozbehla s 20 tímami. Liga v roku 2007 zmenila svoj názov z "FA Premier League" na "Premier League". Od sezóny 2019/2020 sa v lige používa systém VAR.
Formát súťaže.
Súťaž.
V Premier League hrá 20 klubov. Počas celej sezóny (od augusta do mája) hrá každý klub proti druhému dvakrát, raz doma a raz vonku, z čoho plynie 38 zápasov za celú sezónu. Tím získa tri body za výhru a jeden bod za remízu. Za prehru nezíska žiadny bod. Tímy sa umiestňujú podľa bodov, potom podľa gólového rozdielu, a potom podľa strelených gólov. Ak je všetko rovnaké, tak sa predpokladá, že zaujmú rovnaké miesto v tabuľke. Ak dôjde k nerozhodnému výsledku pre majstra, zostupujúcich alebo na kvalifikáciu do iných súťaží, o hodnosti rozhoduje play-off zápas na neutrálnej pôde.
Postup a zostup.
Systém postupu a zostupu existuje medzi Premier League a EFL Championship. Posledné tri tímy v tabuľke zostupujú do EFL Championship a dva najlepšie tímy z EFL Championship postupujú automaticky do Premier League, a tímy s pozíciou na treťom, štvrtom, piatom a šiestom mieste bojujú v play-off o postup ako tretí postupujúci tím. Premier League mala na začiatku 22 tímov, avšak v roku 1995 sa počet znížil na 20 klubov.
Trofej.
Premier League má dve trofeje – pravú trofej (v držbe úradujúcich šampiónov) a náhradnú repliku. Dve trofeje sa držia za účelom udelenia ocenenia v priebehu niekoľkých minút od získania titulu, v prípade, že v posledný deň sezóny sú dva kluby stále na dosah víťazstva v lige. V zriedkavých prípadoch, keď o titul v posledný deň sezóny súperia viac ako dva kluby, sa použije replika, ktorú vyhral predchádzajúci klub.
Súčasnú trofej Premier League vytvorila spoločnosť Royal Jewelers Garrard &amp; Co/Asprey z Londýna a navrhli ju priamo v Garrard &amp; Co. Návrhármi trofeje sú Trevor Brown a Paul Marsden. Trofej pozostáva zo zlatej koruny a malachovitej podstavy. Podstavec váži 15 kíl a trofej 10 kíl. Trofej a podstavec sú 76 cm palcov vysoké a 43 cm. Jeho hlavná časť je z pevného striebra a strieborného pozlátenia, zatiaľ čo jeho podstavec je vyrobený z malachitu, Podstavec má po obvode strieborný pás, na ktorom sú uvedené názvy klubov, ktoré získali titul. Zelená farba malachitu predstavuje zelenú farbu trávnika. Dizajn trofeje vychádza z heraldiky troch levov, ktorá je spojená s anglickým futbalom. Dva z levov sa nachádzajú nad rukoväťami na oboch stranách trofeje – tretieho symbolizuje kapitán víťazného tímu, keď na konci sezóny dvíha nad hlavu trofej a jej zlatú korunu. Stuhy, ktoré prekrývajú rúčky, sú prezentované v tímových farbách majstrov ligy v danom roku. V roku 2004 bola objednaná špeciálna zlatá verzia trofeje na pamiatku víťazstva Arsenalu bez jedinej porážky.
Medaila.
Víťazný tím obdrží 40 pamätných medailí vyrobených zo striebra, ktoré majú priemer 5,7 centimetrov. Môžu byť odovzdané trénerom, hráčom a funkcionárom podľa toho, ako to klub uzná za vhodné. Pokiaľ hráč za sezónu odohral aspoň 5 zápasov má nárok na medailu. Dodatočné medaily môžu byť odovzdané len so súhlasom predstavenstva Premier League a súhlas bude udelený len vtedy, ak viac ako 39 hráčov odohralo aspoň päť zápasov v Premier League počas sezóny.
Kluby.
V Premier League od svojho vzniku v roku 1992 po sezónu 2024/2025 súťažilo 51 klubov.
Sezóna 2023/2024.
Nasledujúcich 20 klubov bude súťažiť v Premier League počas sezóny 2023/24.
a: Zakladajúci člen Premier League
b: Nikdy nezostúpil z Premier League
c: Jeden z pôvodných 12 tímov Football League
Ďalšie kluby.
Nasledujúce kluby nesúťažia v Premier League počas sezóny 2023/2024, ale predtým súťažili v Premier League najmenej jednu sezónu.
a: Zakladajúci člen Premier League
b: Jeden z pôvodných 12 tímov Football League
c: Klub nachádzajúci sa vo Walese
Ne-anglické kluby.
Wales.
V roku 2011 sa waleský klub prvýkrát zúčastnil Premier League zásluhou postupu Swansea City. Prvým zápasom Premier League, ktorý sa mal hrať mimo Anglicka, bol domáci zápas Swansea City na Liberty Stadium proti Wiganu Athletic dňa 20. augusta 2011. Počet waleských klubov v Premier League sa v rokoch 2013/2014 zvýšil na dva, keď Cardiff City postúpilo, avšak zostúpili po úvodnej sezóne. Cardiff opäť postúpil v sezóne 2017/2018, ale počet waleských klubov zostal rovnaký aj v sezóne 2018/2019 Premier League, pretože Swansea City počas sezóny 2017/2018 zostúpilo z Premier League. Po zostupe Cardiffu v sezóne 2018/2019 sa v Premier League v súčasnosti nezúčastňujú žiadne waleské kluby.
Vzhľadom na to, že sú členmi Waleskej futbalovej asociácie (FAW), otázka, či kluby ako Swansea by mali zastupovať Anglicko alebo Wales v európskych súťažiach, vyvolala v UEFA dlhoročné diskusie. Swansea získala jedno z troch dostupných miest pre Európsku ligu v sezóne 2013/2014 tým, že vyhrala ligový pohár v sezóne 2012/2013. 
Medzinárodné súťaže.
Kvalifikácia na európske súťaže.
Kvalifikačné kritéria pre sezónu 2023/2024.
Štyri najvyššie umiestnené tímy v Premier League sa kvalifikujú do skupinovej fázy Ligy majstrov UEFA pre nasledujú sezónu. Víťazi Ligy majstrov UEFA a Európskej ligy UEFA sa tiež kvalifikujú do skupinovej fázy Ligy majstrov UEFA pre nasledujú sezónu. To znamená, že ak sa kvalifikuje všetkých šesť týmov Premier League, potom tím na štvrtom mieste v Premier League bude hrať v Európskej lige UEFA, pretože každý jednotlivý štát je obmedzený na maximálne 5 tímov.
Piaty tím v Premier League, ako aj víťaz FA Cupu, sa kvalifikujú do skupinovej fázy Európskej ligy UEFA, ale ak víťaz [FA Cupu] skončil na prvých piatich miestach v Premier League alebo získal titul v Lige majstrov UEFA alebo v Európskej lige UEFA, potom sa toto miesto vráti k tímu, ktorý skončil na šiestom mieste. Víťaz EFL Cupu sa kvalifikuje do 4. predkola Európskej konferenčnej ligy UEFA pre nasledujúcu sezónu, avšak ak sa už víťaz kvalifikoval do súťaží pod hlavičkou UEFA prostredníctvom svojho výkonu v inej súťaži, potom sa toto miesto vráti tímu, ktorý skončil na šiestom mieste v Premier League, alebo siedmom, ak výsledok FA Cupu už spôsobil kvalifikáciu šiesteho tímu.
Počet miest pridelených anglickým klubom v súťažiach UEFA závisí od pozície, ktorú krajina drží v koeficientoch krajín UEFA, ktoré sa vypočítavajú na základe výkonnosti tímov v súťažiach UEFA v predchádzajúcich piatich rokoch. V súčasnosti je Anglicko (a de facto Premier League) na prvom mieste.
Sponzori.
Po úvodnej sezóne bez sponzora bola Premier League od roku 1993 do roku 2001 sponzorovaná spoločnosťou Carling. Počas tohto obdobia bola súťaž známa pod názvom FA Carling Premiership. V roku 2001 nová sponzorská zmluva s Barclaycard umožnila ligu premenovať na FA Barclaycard Premiership. Pred sezónou 2004/05 bola liga premenovaná na FA Barclays Premiership.
Pred sezónu 2007/08 bola liga premenovaná na Barclays Premier League.
Zmluva Barclays s Premier League vypršala na konci sezóny 2015/16. 4. júna 2015 FA oznámila, že nebude pokračovať v žiadnych ďalších sponzorských dohodách pre Premier League, argumentujúc tým, že chcú pre súťaž vybudovať „čistú“ značku, ktorá bude viac v súlade so značkami veľkých amerických športových líg.
Tréneri.
Tréneri Premier League sú zapojení do každodenného chodu tímu, vrátane tréningov, výberu tímu a získania hráčov. Ich vplyv sa líši v závislosti od klubu a súvisí s vlastníctvom klubu a vzťahom trénera s fanúšikmi. Tréneri musia mať licenciu UEFA Pro, ktorá je konečnou trénerskou kvalifikáciou a ktorá nasleduje po ukončení licencií UEFA „B“ a „A“. Licenciu UEFA Pro je vyžadovaná každej osobe, ktorá chce trvalo spravovať klub v Premier League (t.j. viac ako 12 týždňov).
Arsène Wenger je najdlhšie pôsobiacim trénerom, keď viedol Arsenal v Premier League od roku 1996 až do dôchodku na konci sezóny 2017/2018, a drží rekord za najviac odtrénovaných zápasov v Premier League s počtom 828, všetky za Arsenal. Prelomil rekord Alexa Fergusona, ktorý od začiatku Premier League do konca sezóny 2012/2013 viedol 810 zápasov ako trénerManchesteru United. Ferguson mal na starosti Manchester United od novembra 1986 do svojho odchodu do dôchodku na konci sezóny 2012/2013, čo znamená, že bol tréneromposledných piatich rokov starej Football League First Division a všetkých prvých 21 sezón Premier League. 
Historická tabuľka Premier League (1992/19932022/2023).
Kluby v sezóne 2023/2024:

</doc>
<doc id="126722" url="https://sk.wikipedia.org/wiki?curid=126722" title="Liverpool F.C.">
Liverpool F.C.



</doc>
<doc id="126723" url="https://sk.wikipedia.org/wiki?curid=126723" title="Andrij Mykolajovyč Ševčenko">
Andrij Mykolajovyč Ševčenko

Andrij Mykolajovyč Ševčenko, (* 29. september 1976, Dvirkivščyna, Ukrajina) je bývalý ukrajinský futbalový útočník.
Je držiteľom prestížneho ocenenia Zlatá lopta pre najlepšieho futbalistu Európy roku 2004. Spolu s Karimom Benzemom je tiež na zdieľanom piatom mieste v počte strelených gólov v Lige majstrov s 59 gólmi Pelé ho roku 2004 zaradil medzi 125 najlepších žijúcich futbalistov.
Klubová kariéra.
Dynamo Kyjev.
So svojou futbalovou kariérou začínal v klube Dynamo Kyjev a v sezóne 1992-93 sa prvýkrát objavil v základnej jedenástke. V následnej sezóne vyhral ligový titul, pričom strelil šesť gólov v 20 zápasoch. V edícií Ligy Majstrov 1997-98 strelil v drese Kyjeva hetrik proti Barcelone a pričinil sa tak o senzačné víťazstvo 4-0. Počas svojho 5-ročného pôsobenia v Kyjeve vyhral každý ročník ligu.
Pôsobenie v zahraničí.
AC Miláno.
V roku 1999 prestúpil za rekordnú sumu 25 miliónov dolárov do talianskeho veľkoklubu AC Miláno. V Serie A debutoval 28. augusta 1999 v zápase proti US Lecce. Vo svojej premiérovej sezóne na Apeninskom polostrove strelili Ševčenko v 32 zápasoch 24 gólov. V roku 2002 vyhral s AC Ligu Majstrov čím sa stal prvým ukrajinským futbalistom, ktorému sa to podarilo. V sezóne 2003-04 sa stal kráľom strelcov Serie A a s klubom získal "scudetto". V roku 2004 získal ocenenie Zlatá lopta pre najlepšieho futbalistu roka.
V nasledujúcej sezóne strelil sedemnásť gólov po tom ako vynechal časť sezóny kvôli zraneniu. 23. novembra 2005 v zápase Ligy majstrov proti tureckému Fenerbahçe SK strelil Ševčenko štyri góly a dopomohol tak k výhre 4-0. Stal sa tak piatym hráčom, ktorý strelil v jednom zápase štyri góly (ostatnými boli Marco van Basten, Simone Inzaghi, Dado Pršo a Ruud van Nistelrooy).
8. februára 2006 sa stal druhým najlepším strelcom AC Milána v histórií (prvým je Gunnar Nordahl).
Chelsea FC a návrat do Milána.
28. mája 2006 prestúpil za 30 miliónov libier do anglického klubu Chelsea FC. V drese "blues" sa ale nedokázal významnejšie strelecky presadiť, v 47 ligových zápasoch strelil spolu 9 gólov. V auguste 2008 prestúpil naspäť do AC Milána, kde nosil číslo 76.
Reprezentácia.
 V národnom drese Ukrajiny debutoval v roku 1995, reprezentoval Ukrajinu na Majstrovstvách sveta 2006. V kvalifikácií na Majstrovstvá Európy 2008 strelil päť gólov, no Ukrajina sa neprebojovala na hlavný turnaj.
Andrij Ševčenko reprezentuje Ukrajinu aj na Majstrovstvách Európy 2012 v Poľsku a na Ukrajine. V prvom zápase proti Švédsku strelil dva góly, ktorými otočil stav stretnutia z 0-1 na konečných 2-1.

</doc>
<doc id="126725" url="https://sk.wikipedia.org/wiki?curid=126725" title="Amplitúdová modulácia">
Amplitúdová modulácia

Amplitúdová modulácia (skratka AM) patrí medzi jednoduché spojité modulácie. V závislosti na zmene modulačného signálu sa mení amplitúda nosného signálu. Frekvencia a ani fáza nosnej sa u tejto modulácie nemení.
Historicky je to najstarší druh modulácie. Začala sa používať pri experimentoch s rádiovým vysielaním už v roku 1900. Klasická amplitúdová modulácia obsahuje nosnú vlnu a dve (súčtové a rozdielové) postranné pásma (DSB – "Dual Side Band"). Z rôznych dôvodov sa niekedy niektoré z týchto zložiek odstraňujú a tak vznikajú modulácie s jedným postranným pásmom (SSB – "Single Side Band"), alebo s potlačenou, alebo aspoň redukovanou nosnou (SC – "Suppresed Carrier", alebo RC – "Reduced Carrier").

</doc>
<doc id="126726" url="https://sk.wikipedia.org/wiki?curid=126726" title="Frekvenčná modulácia">
Frekvenčná modulácia

Frekvenčná modulácia (skratka FM) alebo staršie kmitočtová modulácia je modulácia, pri ktorej sa mení frekvencia nosnej vlny. Amplitúda a fáza zostávajú konštantné. Pôsobením modulačného signálu sa okamžitá hodnota frekvencie nosnej vlny mení tak, že veľkosť frekvenčnej zmeny, frekvenčný zdvih, závisí iba od veľkosti modulačného signálu a rýchlosť zmeny frekvencie okolo pôvodnej frekvencie (t. j. počet frekvenčných zdvihov za sekundu), závisí od výšky modulačného signálu.
Využíva sa v rozhlase v pásme VKV pre kvalitný prenos zvuku. Zvukový kanál analógových televíznych sústav je rovnako prenášaný s využitím frekvenčnej modulácie. Pre profesionálne aj rádioamatérske komunikačné účely sa využíva jej úzkopásmová forma. Ďalšou oblasťou je FM syntéza zvuku, využívaná v raných hudobných syntetizátoroch a neskôr aj zvukových adaptéroch počítačov.
Modulácia a demodulácia.
Samotná modulácia sa realizuje najčastejšie napr. pomocou varaktorovej pumpy, ktorej najdôležitejším prvkom je kapacitná dióda (varikap).

</doc>
<doc id="126727" url="https://sk.wikipedia.org/wiki?curid=126727" title="Fázová modulácia">
Fázová modulácia

Fázová modulácia (skratka PM z ) je druhom modulácie, pri ktorej sa v závislosti na zmene modulačného signálu mení fáza nosnej vlny.
Spojitá fázová modulácia nie je veľmi využívaná, pretože vyžaduje pomerne zložitý demodulátor a v určitých situáciach môže byť problematické rozpoznať správne fázový posun (napr. pri 0° a 180°).

</doc>
<doc id="126732" url="https://sk.wikipedia.org/wiki?curid=126732" title="Čelová medziplošná žila">
Čelová medziplošná žila

Čelová medziplošná žila (pravá a ľavá) ("Vena diploica frontalis dextra et sinistra") je hlavová žila ústiaca do šípového splavu ("sinus sagittalis").

</doc>
<doc id="126733" url="https://sk.wikipedia.org/wiki?curid=126733" title="Predná spánková medziplošná žila">
Predná spánková medziplošná žila

Predná spánková medziplošná žila (lat. "vena diploica temporalis anterior") je medziplošná žila, ktorá prebieha v laterálnom okraji čelovej šupiny, ústi do klinovotemenného splavu ("sinus sphenoparietalis") a do hlbokých spánkových žíl ("venae temporales profundae").

</doc>
<doc id="126734" url="https://sk.wikipedia.org/wiki?curid=126734" title="Stredná spánková medziplošná žila">
Stredná spánková medziplošná žila

Stredná spánková medziplošná žila (lat. "vena diploica temporalis media") je medziplošná žila. Je nekonštantná, ústi najčastejšie do horného skalného splavu ("sinus petrosus superior").

</doc>
<doc id="126735" url="https://sk.wikipedia.org/wiki?curid=126735" title="Zadná spánková medziplošná žila">
Zadná spánková medziplošná žila

Zadná sánková medziplošná žila (lat. "vena diploica temporalis posterior") je medziplošná žila. Začína sa v temennej kosti a ústi buď do priečneho splavu ("sinus transversus"), alebo cez hlávkovú prietokovú žilu ("vena emissaria mastoidea").

</doc>
<doc id="126737" url="https://sk.wikipedia.org/wiki?curid=126737" title="Záhlavná medziplošná žila">
Záhlavná medziplošná žila

Záhlavná medziplošná žila (lat. "vena diploica occipitalis") je medziplošná žila. Je najväčšia z tejto skupiny žíl. Prebieha po záhlavnej šupine ("squama occipitalis") a vlieva sa do záhlavovej žily ("vena occipitalis") alebo v blízkosti sútoku splavov ("confluens sinuum") do priečneho splavu ("sinus transversus").

</doc>
<doc id="126738" url="https://sk.wikipedia.org/wiki?curid=126738" title="Vnútorná sluchová žila">
Vnútorná sluchová žila

Vnútorná sluchová žila () je jedna z bludiskových žíl. Prebieha cez vnútorný vzduchovod ("meatus acusticus internus") a otvára sa do dolného skalného splavu ("sinus petrosus inferior").

</doc>
<doc id="126739" url="https://sk.wikipedia.org/wiki?curid=126739" title="Bludisková žila">
Bludisková žila

Bludisková žila (lat. "vena labyrinthi") je jedna z bludiskových žíl, ktorá prebieha cez vnútorný zvukovod (lat. "meatus acusticus internus") a otvára sa do dolného skalného splavu (lat. "sinus petrosus inferior").

</doc>
<doc id="126740" url="https://sk.wikipedia.org/wiki?curid=126740" title="Žila vodovodu predsiene">
Žila vodovodu predsiene

Žila vodovodu predsiene (lat. "vena aqudaductus vestibuli") je hlavová žila, ktorá prebieha rovnomenným kanálikom a ústi do sinus petrosus inferior.

</doc>
<doc id="126743" url="https://sk.wikipedia.org/wiki?curid=126743" title="Žila slimákového kanálika">
Žila slimákového kanálika

Žila slimákového kanálika (lat. "vena canaliculi cochleae") je hlavová žila, ktorá ústi už extrakraniálne buď po koncovej časti sinus petrosus inferior, alebo priamo do bulbus superior venae jugularis internae.

</doc>
<doc id="126744" url="https://sk.wikipedia.org/wiki?curid=126744" title="Rastislav">
Rastislav

Rastislav môže byť:

</doc>
<doc id="126745" url="https://sk.wikipedia.org/wiki?curid=126745" title="Andrej Ševčenko">
Andrej Ševčenko



</doc>
<doc id="126753" url="https://sk.wikipedia.org/wiki?curid=126753" title="Slavomír">
Slavomír

Slavomír môže byť:

</doc>
<doc id="126759" url="https://sk.wikipedia.org/wiki?curid=126759" title="Priamy splav">
Priamy splav



</doc>
<doc id="126762" url="https://sk.wikipedia.org/wiki?curid=126762" title="Sinus sagittalis superior">
Sinus sagittalis superior



</doc>
<doc id="126764" url="https://sk.wikipedia.org/wiki?curid=126764" title="Boris Becker">
Boris Becker

Boris Becker (* 22. november 1967, Leimen, Nemecko) je bývalý profesionálny nemecký tenista. 
V roku 1991 bol opakovane na 1. mieste medzinárodného rebríčka ATP. Ide o vôbec najmladšieho víťaza dvojhry vo Wimbledone - dokázal tu prvý titul získať vo svojich 17 rokoch.
Počas svojej kariéry vyhral celkom 49 turnajov ATP v dvojhre, z toho 6 grandslamových turnajov:

</doc>
<doc id="126766" url="https://sk.wikipedia.org/wiki?curid=126766" title="Žily plien">
Žily plien



</doc>
<doc id="126767" url="https://sk.wikipedia.org/wiki?curid=126767" title="Plenové žily">
Plenové žily



</doc>
<doc id="126771" url="https://sk.wikipedia.org/wiki?curid=126771" title="Georgij Timofejevič Beregovoj">
Georgij Timofejevič Beregovoj

Georgij Timofejevič Beregovoj (, ; * 15. apríl 1921, Fiodorovka – † 30. jún 1995, Moskva) bol sovietsky kozmonaut ukrajinského pôvodu.
Život.
Absolvoval luhanské letecké učilište. Počas II. svetovej vojny bol pilotom bombardovacieho lietadla, s ktorým uskutočnil 186 bojových letov. S Červenou armádou sa dostal až k oslobodeniu Česko-Slovenska. Po vojne absolvoval vojenskú akadémiu a v roku 1948 sa stal testovacím pilotom. V roku 1961 získal titul zaslúžilého testovacieho letca ZSSR a krátko potom požiadal o zaradenie do výcvikového strediska kozmonautov. Dňa 26. októbra 1968 odštartoval vo svojich 47 rokoch s kozmickou loďou Sojuz 3 na let trvajúci takmer 95 hodín a to deň po vypustení bezpilotného Sojuzu 2. Letel sám. Nacvičoval pilotáž spoločného letu oboch Sojuzov. Po absolvovaní letu bol povýšený do hodnosti generálporučíka letectva ZSSR a stal sa náčelníkom strediska J. A. Gagarina pre výcvik kozmonautov. Bol ženatý a mal dve deti. Zomrel na pooperačné komplikácie vo veku 74 rokov.

</doc>
<doc id="126772" url="https://sk.wikipedia.org/wiki?curid=126772" title="Anatolij Nikolajevič Berezovoj">
Anatolij Nikolajevič Berezovoj

Anatolij Nikolajevič Berezovoj (; * 11. apríl 1942, Enem – † 20. september 2014, Moskva) bol sovietsky kozmonaut. V roku 1982 sa s Valentinom V. Lebedevom zúčastnil na lete kozmickej lode Sojuz T-5 a spolu absolvovali dlhodobý pobyt v kozmickej stanici Saľut 7. 
Let do vesmíru.
Odštartoval z Bajkonuru spolu s Lebedevom na palube kozmickej lode Sojuz T-5 v máji 1982. V čase letu mal 40 rokov a do zoznamu kozmonautov Zeme sa zapísal ako 107. v poradí. Pripojili sa k vtedy novej sovietskej orbitálnej stanici Saľut 7 a strávili na nej viac ako pol roka (vtedajší rekord) ako prvá základná posádka. Absolvoval tu aj svoj prvý dvojhodinový výstup do voľného vesmíru (EVA) kvôli výmene vonkajších detektorov. K stanici sa postupne pripájali nákladné lode Progress 13 a 14. Stanicu navštívili kozmonauti ďalších misií, v júli 1982 Sojuz T-6 (Džanibekov, Ivančenkov, Chrétien), v auguste 1982 Sojuz T-7 (Popov, Serebrov a Svetlana Savická). Pretože ich Sojuz T-5 bol vo vesmíre príliš dlho, posledná návšteva odletela na Zem s ním a pri stanici im ponechala svoju loď. Po ich odlete ju preparkovali k prednému spojovaciemu uzlu a pokračovali v plnení zadaných úloh. 
V októbri 1982 vyložili ďalšie zásoby z Progressu 15 a v novembri z Progressu 16. Progress 16 využili na zvýšenie obežnej dráhy celého komplexu. V decembri stanicu zakonzervovali a obaja odleteli v Sojuze T-7 domov. Po pristátí kabíny na padákoch museli celú noc stráviť v pristavenom terénnom vozidle, kvôli snehovej búrke ich vrtuľník nemohol v noci dopraviť na základňu. 

</doc>
<doc id="126773" url="https://sk.wikipedia.org/wiki?curid=126773" title="LThK">
LThK



</doc>
<doc id="126774" url="https://sk.wikipedia.org/wiki?curid=126774" title="Lexikon für Theologie und Kirche">
Lexikon für Theologie und Kirche

Lexikon für Theologie und Kirche (dosl.: "Lexikón pre teológiu a cirkev"; skratka LThK) je katolícka teologická encyklopédia, ktorú vydalo nemecké vydavateľstvo Verlag Herder. Vyšla v troch vydaniach. Vo vedeckých prácach sa naň odkazuje skratkou a číslom vydania.
Prvé vydanie (19301938).
Lexikón vznikol v rokoch 19301938 úplným prepracovaním staršieho dvojzväzkového lexikónu, ktorý vyšiel vo Freiburgu v rokoch 1907 a 1912 pod názvom "Kirchliches Handlexikon". Vydavateľom oboch lexikónov bol Michael Buchberger.
Druhé vydanie (19571968).
Druhé, úplne prepracované vydanie vyšlo v rokoch 19571968. Vydavateľmi boli Josef Höfer a Karl Rahner. Pretože v záverečnej fáze vydania došlo v Katolíckej cirkvi k zásadnému prelomu v podobe Druhého vatikánskeho koncilu, boli k desiatim zväzkom tohto lexikónu pripojené tri ďalšie zväzky, ktoré obsahovali doslovné znenie koncilových textov v latinčine a nemčine, takže toto vydanie malo spolu (vrátane registra) 14 zväzkov.
Tretie vydanie (19932001).
Tretie vydanie vyšlo v rokoch 19932001 pod redakčným vedením kardinála Waltera Kaspera, opäť pozostáva z desiatich zväzkov a jedného registra. Obsahuje asi 26 000 článkov na 8292 stranách.

</doc>
<doc id="126775" url="https://sk.wikipedia.org/wiki?curid=126775" title="Religion in Geschichte und Gegenwart">
Religion in Geschichte und Gegenwart

Religion in Geschichte und Gegenwart (dosl.: "Náboženstvo v dejinách a v súčasnosti", skratka: RGG) je nemecká teologická a religionistická encyklopédia, ktorú vydalo tübingenské nakladateľstvo Mohr-Siebeck.
Ťažisko jej obsahu spočíva v (evanjelickom) kresťanstve, obsahuje však mnoho tém z iných náboženstiev, filozofie, etiky, politológie, ekonómie, psychológie, sociológie a literatúry. Prevládajú v nej pritom liberálne teologické názory. Najaktuálnejšie je osemzväzkové štvrté vydanie (RGG4), register by mal vyjsť roku 2007.
Vydania.
Prvé vydanie (vyd. Friedrich Michael Schiele a Leopold Zscharnack) vyšlo v rokoch 1909 – 1913. Predstavovalo zhrnutie teologického skúmania až do 19. storočia. Vyvinulo sa z liberálnej religionisticko-teologickej edície "Heften für Religion in Geschichte und Gegenwart".
Druhé, úplne prepracované vydanie (vyd. Hermann Gunkel a Leopold Zscharnack) vyšlo v rokoch 1927 – 1931. Výraznejším spôsobom sa v nej prepojilo náboženstvo s kultúrou a zohľadnili sa nekresťanské náboženstvá. Vo jednotlivých článkoch sa odzkadľuje aj teologický posun po prvej svetovej vojne.
Tretie vydanie (vyd. Kurt Galling) vyšlo v rokoch 1957 – 1962. Reflektovalo teologickú situáciu po druhej svetovej vojne a rozvoj ekumenickej spolupráce.
Štvrté vydanie (vyd. Hans Dieter Betz a kol., skratka: RGG4) vyšlo v rokoch 1998 – 2005. Snaží sa vyrovnať s novou teologickou situáciou na začiatku 21. storočia. Články sa zaoberajú súčasným stavom poznania, problematikou metodológie a novými oblasťami bádania. Do lexikónu prispelo takmer 4 000 autorov zo 74 krajín.

</doc>
<doc id="126776" url="https://sk.wikipedia.org/wiki?curid=126776" title="RGG">
RGG



</doc>
<doc id="126777" url="https://sk.wikipedia.org/wiki?curid=126777" title="Otočenie">
Otočenie

Otočenie alebo otáčanie môže byť:
Otáčanie je vo fyzike otáčavý pohyb.

</doc>
<doc id="126780" url="https://sk.wikipedia.org/wiki?curid=126780" title="RGG4">
RGG4



</doc>
<doc id="126781" url="https://sk.wikipedia.org/wiki?curid=126781" title="Pauly-Wissowa">
Pauly-Wissowa

Pauly-Wissowa (skr. "P.-W.") alebo Pauly-Wissowa-Kroll alebo jednoducho RE sú najčastejšie používané skratky pre rozsiahlu encyklopédiu antiky "Paulys Realencyclopädie der classischen Altertumswissenschaft".
„Pôvodný Pauly“.
Roku 1837 založil gymnaziálny profesor August Friedrich Pauly "Real-Encyclopädie der classischen Alterthumswissenschaft in alphabetischer Ordnung". Chcel takto pripraviť pomôcku pre učiteľov a študentov. Pripojilo sa k nemu 17 spoluautorov. Po Paulyho smrti roku 1845 pokračovali v jeho práci Ernst Christian Walz a Wilhelm Siegmund Teuffel, ktorí encyklopédiu pozdvihli na vedeckejšiu úroveň, zohľadnili aj okrajové orientálne kultúry a poznatky z byzantinistiky. Prácu dokončili v roku 1852, celkovo vyšlo 6 zväzkov encyklopédie v 7 dieloch. V rokoch 1864–1866 začal Teuffel na popud nakladateľstve J. B. Metzler, ktoré encyklopédiu vydalo, s prepracovaním prvého zväzku s ohľadom na nové objavy. Druhé vydanie prvého zväzku vyšlo v dvoch dieloch. S ďalším prepracovaním sa však nepočítalo, druhé vydanie „pôvodného“ Paulyho tak zostalo nedokončené.
„Veľký Pauly“ (RE).
Na základe pôvodného Paulyho začal roku 1890 Georg Wissowa vydávať "Paulys Realencyclopädie der classischen Altertumswissenschaft. Neue Bearbeitung. Unter Mitwirkung zahlreicher Fachgenossen herausgegeben von Georg Wissowa [später ...] fortgeführt von Wilhelm Kroll und Karl Mittelhaus" (ďalej RE). Projekt mal podľa pôvodného plánu trvať len 10 rokov; nakoniec však trval celých 78 rokov. Po Wissowovi vo vydavateľskej práci pokračovali: Wilhelm Kroll (1906–1939), Karl Mittelhaus (1939–1946), Konrat Ziegler (1946–1974) und Hans Gärtner (1974–1980). Lexikón vychádzal najprv vo vydavateľstve J. B. Metzler, neskôr vo vydavateľstve Druckenmüller. Dnes vlastní všetky autorské práva opäť Metzler. 
RE má 66 zväzkov, 15 zväzkov doplnkov a dva registre (k pôvodným zväzkom a doplnkom), ktoré vyšli roku 1980. V roku 1997 vyšiel súhrnný register v dvoch častiach: zoradený alfabeticky a systematicky. Obe vyšli v roku 2000 aj na CD-ROM. 
Každý článok v RE písali uznávaní experti v danej oblasti. Niektoré články je možné s ohľadom na ich dĺžku považovať už za menšie monografie (známy je napr. článok Matthiasa Gelzera "„Cicero als Politiker“", Cicero ako politik). Niektoré články boli dokonca vydané samostatne (napr. Albin Lesky, "„Homeros“"). Mnoho článkov je už v dnešnej dobe zastaraných, čo ale s ohľadom na tri generácie trvajúcu prácu na encyklopédii nie je prekvapujúce. Viaceré biografické články napísal Friedrich Münzer, obdobie neskorej antiky dôležitými článkami autorsky pokryli Otto Seeck, Wilhelm Enßlin a Adolf Lippold.
Napriek tomu, že RE reprezentuje stav bádania, ktorý už v mnohom nezodpovedá tomu dnešnému, je Pauly-Wissowa dodnes neprekonaným súhrnom všetkých poznatkov o antike, ktoré boli v dobe jej vydania k dispozícii.
„Malý Pauly“ (Der Kleine Pauly, DKP).
Pretože kompletná RE je so svojimi vyše 80 zväzkami pre bežného používateľa pomerne nepraktická a už pred svojím dokončením bola aj čiastočne zastaraná, vyšiel v rokoch 1964–1975 päťzväzkový lexikón "Der kleine Pauly. Lexikon der Antike. Auf Grundlage von Pauly's Realenzyklopädie der classischen Altertumswissenschaft unter Mitwirkung zahlreicher Fachgelehrter herausgegeben von Konrat Ziegler, Walther Sontheimer und Hans Gärtner".
Autormi nových článkov boli uznávaní odborníci, ako napr. Manfred Fuhrmann, Adolf Lippold, Michael von Albrecht, Heinz Bellen, Dietz Otto Edzard, Werner Eisenhut, Hans Georg Gundel, Otto Hiltbrunner, Ernst Meyer, Fritz Schachermeyr, Ernst Günther Schmidt, Walther Sontheimer a mnohí ďalší. Články tiež boli vybavené bibliografickými odkazmi s novšou literatúrou. Napriek svojmu veku sa „Malý Pauly“ považuje za pomerne spoľahlivé referenčné dielo. Každý zväzok navyše obsahuje doplnky a opravy k predchádzajúcemu zväzku, posledný ešte aj ďalšie k všetkým zväzkom dohromady. Na rozdiel od RE sa „Malý Pauly“ intenzívnejšie venuje okrajovým oblastiam klasických vied, ako napr. poznatkom z dejín kresťanstva, orientalistiky a byzantinistiky. Heslá sú tiež pre čitateľa praktickejšie zoradené (napr. "Marcus Tullius Cicero" je v KIP uvedený pod svojím známym menom "Cicero", v "RE" stojí pod svojím rodovým menom "Tullius").
„Malý Pauly“ je pomerne rozšírený, vo vedeckej oblasti je už napr. zaužívaný jeho systém skratiek. Nemecké nakladateľstvo Deutscher Taschenbuch Verlag vydalo cenovo výhodné paperbackové vydanie.
„Nový Pauly“ (Der Neue Pauly, DNP).
Po tom, čo nakladateľstvo J. B. Metzler získalo roku 1996 naspäť autorské práva na RE, začalo vydávať novú encyklopédiu antiky pod názvom "Der Neue Pauly. Enzyklopädie der Antike". Obsahuje asi 24 000 článkov a na jeho zostavení sa podieľalo asi 700 autorov a 23 odborných redaktorov.
Okrem antiky sa Nový Pauly vo svojich heslách zaoberá aj koreňmi a základmi grécko-rímskej civilizácie v staroorientálnych a egyptských kultúrach, takisto vplyvmi okolitých národov a kultúr a byzantinistikou. V súlade so súčasným bádateľským trendom si „Nový Pauly“ omnoho pozornejšie všíma transformáciu starovekého sveta v neskorej antike a rozširuje tak svoj časový rámec až k roku 600 a ďalej. 
Špecifické pre projekt Nového Paulyho sú zvláštne zväzky venované vnímaniu antiky a dejinám bádania o antike. Pôvodne malo nakladateľstvo v pláne vydať 12 zväzkov Lexikónu antiky, 3 zväzky k Recepcii antiky a jeden register. Namiesto 16 zväzkov ich nakoniec vyšlo 19. V roku 2004 navyše vyšiel prvý zväzok doplnkov a ďalšie (zatiaľ 6) sa pripravujú. Od roku 2002 vychádza v leidenskom nakladateľstve Brill anglická verzia „Nového Paulyho“ ("Brill′s New Pauly").
Na rozdiel od svojich predchodcov bola redakčná a vydavateľská činnosť na „Novom Paulym“ decentralizovaná, okrem hlavných vydavateľov mal každý tematický okruh vlastného vydavateľa, ktorý ho mohol spracovávať pomerne nezávisle od ostatných.
Recenzie vytýkali prvým zväzkom napr. výber literatúry a nedostatočnú kvalitu niektorých príspevkov, ktoré boli vypracované pod časovým tlakom. Do prvého zväzku sa dokonca dostala tzv. „ponorka“, žartovný článok Apopudobalia o fiktívnej antickej paralele futbalu. Prvé dva zväzky preto nemožno kvôli redakčným, ortografickým a vecným nedostatkom odporúčať. Väčšina chýb však bola počínajúc štvrtým zväzkom odstránená. Pozitívne bývajú ohodnotené obrázky, mapy a veľké tematické články, napr. o architektúre, náboženstve, sexualite apod. Spoľahlivé a aktuálne sú údaje o historických osobnostiach. Odborná terminológia je vysvetlená, a teda prístupná aj pre laika (odborníka však môžu vysvetlivky pri čítaní zdržiavať). Pretože sa redakcie dvoch častí lexikónu (Lexikón antiky, Recepcia antiky) nachádzali na rozličných miestach, panuje medzi týmito dvoma časťami istá nejednotnosť.
„Nový Pauly“ nie je taký vyčerpávajúci ako RE, ani taký prehľadný ako „Malý Pauly“. V odborných kruhoch býva hodnotený rozlične, v praxi sa však kvôli svojej aktuálnosti často používa. V súčasnosti nejestvuje lexikón podobného rozsahu, ktorý by vyšiel v porovnateľne krátkom čase.

</doc>
<doc id="126782" url="https://sk.wikipedia.org/wiki?curid=126782" title="J. B. Metzler">
J. B. Metzler



</doc>
<doc id="126783" url="https://sk.wikipedia.org/wiki?curid=126783" title="J. B. Metzler’sche Verlagsbuchhandlung">
J. B. Metzler’sche Verlagsbuchhandlung

J. B. Metzler’sche Verlagsbuchhandlung je nemecké nakladateľstvo, jedno z najstarších na svete. Založil ho roku 1682 v Stuttgarte August Metzler. Po jeho smrti pokračoval v nakladateľskej činnosti jeho syn Johann Benedikt, po ktorom je nakladateľstvo pomenované. Rodina Metzlerovcov vlastnila firmu až do roku 1908. 
Metzler sa špecializuje na vydávanie kníh z oblasti humanitných vied (literatúra, dejiny, antika, jazykoveda, filozofia, hudba). Profil nakladateľstva formujú hlavne jeho známe encyklopédie a príručky.

</doc>
<doc id="126785" url="https://sk.wikipedia.org/wiki?curid=126785" title="Jiří X. Doležal">
Jiří X. Doležal

Jiří X. Doležal (* 28. február 1965 Jindřichův Hradec), neformálne označovaný skratkou JXD, je český novinár, jeden z najznámejších zástancov legalizácie užívania marihuany v Česku.
Vyštudoval psychológiu a od roku 1991 pracuje v časopise Reflex, ktorého profil výrazne utváral. Patrí k najznámejším redaktorom tohto periodika. O problematike drog napísal do Reflexu mnoho reportáží, ku ktorým si často sám zhotovuje fotografie. Je aj autorom niekoľkých kníh. 
Venuje sa problematike pravicových extrémistických skupín, príležitostne aj rôznym náboženským sektám, a kritike českých zákonov, ktoré obmedzujú obchod s ohrozenými zvieratami, najmä s plazmi. Je známy aj ostrou kritikou operačného systému Linux a priaznivcov tohto systému, ku ktorej sa dopracoval po krátkom období nadšenia a exkurzov do počítačovej bezpečnosti („hackerstvo“); Jeho kritické postrehy sú zväčša kritizované ako nedostatočne fundované.
V lete 2000 vytvoril projekt Nekoukat.cz, kedy počas jedného mesiaca umožnil nahliadať do svojho súkromia cez webovú kameru. Od roku 2004 je usporiadateľom Reflex Cannabis Cup - súťaže o najkrajšiu rastlinu konope siatej vypestovanú v Česku. V roku 2006 vytvoril projekt „virtuálna recyklácia“ opustených korytnačiek písmenkových ozdobných pod názvom želvy.net.

</doc>
<doc id="126805" url="https://sk.wikipedia.org/wiki?curid=126805" title="Pat Cash">
Pat Cash

Pat Cash (* 27. máj 1965, Melbourne, Austrália) je bývalý profesionálny austrálsky tenista. Svoje najlepšie umiestnenie v rebríčku ATP dosiahol v roku 1984, kedy bol šiesty na svete. Jeho najvýznamejším úspechom je víťazstvo v dvojhre vo Wimbledone v roku 1987, keď vo finále porazil Ivana Lendla. Okrem toho sa dokázal dvakrát dostať do finále Australian Open - v rokoch 1987 a 1988.
Počas svojej kariéry Pat Cash vyhral 7 turnajov ATP v dvojhre:

</doc>
<doc id="126807" url="https://sk.wikipedia.org/wiki?curid=126807" title="Pete Sampras">
Pete Sampras

Pete Sampras (* 12. august 1971, Washington D.C., USA) je bývalý profesionálny americký tenista. Ide o jedného z najúspešnejších tenistov v celej histórii tohto športu a najdominantnejšieho hráča 90-tych rokov, ktorý sa stal legendou ešte počas svojej aktívnej hráčskej činnosti. Bol najvýraznejším zástupcom ofenzívneho poňatia hry založenej na štýle servis – volej. Fanúšikovia a súperi ho prezývali "Pistol Pete", alebo "Mr. Perfect".
V rokoch 1993 až 2000 bol Sampras opakovane na 1. mieste medzinárodného rebríčka ATP. A na pozícii č. 1. rebríčka ATP strávil dovedna 286 týždňov. Šesť sezón po sebe (1993 – 1998) ukončil v rebríčku ATP ako svetový hráč. č.1, čo sa dosiaľ nikomu nepodarilo. Je dvojnásobným víťazom Davis cupu (1992, 1995). Počas svojej kariéry celkom vyhral 64 turnajov ATP v dvojhre, z toho 14 grandslamových. Nikdy sa mu však nepodarilo vyhrať French Open, pretože jeho útočnému štýlu hry vyhovovali skôr rýchlejšie povrchy ako antuka. Na tomto turnaji sa najďalej dostal do semifinále v roku 1996. Napriek neúspechu na French open je považovaný za najkomplexnejšieho tenistu všetkých čias.
V roku 2007 bol zapísaný do Medzinárodnej tenisovej siene slávy.
Detstvo.
Narodil sa vo Washingtone D.C. po bratovi Gusovi a sestre Stele ako tretie dieťa rodičov Sama a Georgie. Má ešte mladšiu sestru Marion. Matka imigrovala z Grécka do USA, keď mala 25 rokov, otec sa narodil už v Amerike ako dieťa gréckeho otca. Otec bol letecký inžinier na ministerstve obrany, matka pracovala v salóne krásy. Grécku kultúru sa snažili zachovať i v USA, s deťmi chodili pravidelne do ortodoxného kostola.
V rodine Samprasovcov nepatrilo športovanie medzi priority. Pete objavil čaro tenisu sám, keď našiel v pivnici starú drevenú raketu, s ktorou sa naučil hrať „o stenu“. V roku 1978, keď mal Pete sedem rokov, sa rodina presťahovala do Palos Verdes v Kalifornii a otec ho často brával spolu so sestrou Stelou na kurty. Nevedel o tenise veľa, ale snažil sa čítať knihy, aby mohol svojho syna, ktorý sa zdal byť prirodzeným talentom, trénovať sám. Dlho to však nevydržalo. Sam Sampras skúšal pre syna nájsť trénera tak dlho, kým nestretol Peta Fishera. Rovnako ako Sam, ani on nemal s trénerstvom skúsenosti a ani nebol nejak dobrý hráč. Jeho obrovskou prednosťou však bolo rozpoznanie vplyvu mentality na hru. Fisher sa rozhodol spraviť z Peta maximálne psychicky odolného hráča, a preto ho nechal hrať proti starším deťom. Ako sedemročný hrával proti desaťročným súperom. Svoj prvý súťažný zápas Pete prehral 0:6, 0:6.
Pete už od svojich desiatich rokov veril, že sa stane profesionálom a venoval tomu všetko úsilie. Nemal skoro žiadnych kamarátov a dni trávil medzi školou a kurtmi, kde trávil 6 hodín denne. Jeho idolom bol austrálsky tenista, držiteľ 11 grandslamových titulov Rod Laver, s ktorým sa Pete ako dieťa stretol a mohol si s ním aj zahrať. Pete sa túžil stať jeho pravorukým variantom. Navštevoval tenisový klub Jacka Kramera, kde sa naplno ukázal jeho talent. Mladý Sampras vyrastal na betónových kurtoch, ktoré sú pre USA typické. Od malička si teda zvykol na tvrdý, rýchly povrch. Keď mal Pete 14 rokov, donútil ho tréner Fisher prejsť z obojručného bekhendu na jednoručný. To mu síce chvíľu spôsobovalo problémy, ale neskôr sa tento úder stal jeho veľkou devízou a patril k najkrajším na ATP okruhu, rovnako ako tvrdé podanie.
Profesionálna kariéra.
1988 – 1990.
Do sveta profesionálneho tenisu vstúpil Pete v roku 1988. Nikto nepochyboval, že je v šestnástich rokoch pripravený. Jeho podania lietali rýchlosťou /h a praktizoval veľmi atraktívny štýl servis-volej. Ako 17-ročný debutoval prvýkrát na grandslamovom turnaji US Open, kde vypadol v prvom kole. Prvú sezónu zakončil na 97. mieste rebríčka ATP. Nasledujúci ročník ozdobil víťazstvom vo štvorhre na Italian Open, kde bol jeho spoluhráčom Jim Courier. Pri svojej premiére na Australian Open vypadáva v prvom kole a na French Open ho zastavuje v druhom kole neskorší víťaz turnaja krajan Michael Chang. Vo Wimbledone prehráva v prvom kole s neskorším deblovým špecialistom Toddom Woodbridgeom v štyroch setoch, ale na septembrovom US Open sa mu podarilo prejsť až do 4.kola, keď v druhom kole poslal domov obhajcu titulu a sedemnásobného grandslamového víťaza – Matsa Wilandera. Sezónu 1989 zakončil na 81. mieste rebríčka a rozišiel sa s trénerom Fisherom, pretože zhodnotil, že ho už nemá čo naučiť. V roku 1990 Pete nadväzuje spoluprácu s trénerom Joe Brandim a vyhráva svoj prvý turnaj vo Philadelphii a potom ešte pridal triumf v Manchestri. Veľa ľudí mu predpovedalo úspech vo Wimbledone, ale Pete, nezvyknutý na takú mediálnu pozornosť, vypadol opäť už v prvom kole s Juhoafričanom Christom van Rensburgom. Náladu si ale napravil na US Open, kde ako 12. nasadený dokázal najskôr poraziť šiesteho nasadeného Rakúšana Thomasa Mustera, potom svoj idol, Ivana Lendla, v semifinále Johna McEnroea a vo finále zmietol z kurtu za 106 minút svojho najväčšieho rivala nadchádzajúceho desaťročia Andre Agassiho v troch setoch 6 – 4, 6 – 3, 6 – 2 a stal sa tak vo veku 19 rokov a 28 dní najmladším víťazom US Open v celej jeho histórii. Súboj s Lendlom bol pre neho špeciálny, pretože boli priatelia a Pete sa od neho naučil odriekania, ktoré je potrebné, aby sa hráč stal svetovou jednotkou. Triumf na US Open symbolizoval nástup novej éry, ešte však nie úplne. Sezónu 1990 zakončuje v rebríčku ATP ako č. 5.
1991 – 1993.
V nasledujúcich dvoch rokoch Pete vyhral zopár turnajov, ale ani jeden grandslamový. Najlepší výsledok zaznamenal na US Open, kde ako obhajca titulu vypadol až vo štvrťfinále s krajanom Jimom Courierom. V roku 1991 sa stal súčasťou daviscupového družstva USA. Družstvo USA sa dostalo až do finále, v ňom však Američania nestačili na Francúzov s famóznym Guyom Forgetom a Henrim Lecontem. Samotný Pete prehral v Lyonskom finále so skúsenými hráčmi oba zápasy. Sampras počas sezóny siahal niekoľkokrát na post svetovej jednotky, ale hneď zase spadol a na konci roka bol hráčom č. 6. V Roku 1992 sa zúčastnil LOH v Barcelone, kde sa dostal na pomalej antuke do tretieho kola. Vo Wimbledone v štvrťfinále zmietol z kurtu obhajcu Nemca Michaela Sticha, ale prehral v semifinále s Goranom Ivaniševičom. Na tohoročnom US Open sa prebojoval do finale, v ktorom ale podľahol švédskemu elegánovi Stefanovi Edbergovi v štyroch setoch 3 – 6, 6 – 4, 7 – 6 (5), 6 – 2. Aj v roku 1992 sa Sampras s družstvom USA prebojoval do finále Davis cupu, v ktorom nastúpili proti Švajčiarsku. Sám Pete nastúpil na štvorhru s o generáciu starším Johnom McEnroeom, aby vyhrali 5-setový zápas. Konečný rezultát znel 3 – 1 v prospech Američanov. Pete si najal renomovaného trénera, bývalého hráča Tima Gulliksona. Ten trval na tom, že Pete nemôže vyhrávať za pomoci svojho servisu, ale sa musí stať komplexným hráčom. Pete teda transformoval svoji hru a hneď v prvom roku sa to vyplatilo. Sezónu 1992 zakončuje na 3. mieste rebríčka ATP. V sezóne 1993 najskôr vyhral turnaj v Sydney, potom v Key Biscayne, Tokiu, Hongkongu aby sa 12. apríla stal svetovou jednotkou. V lete prišiel prvý Samprasov wimbledonský úspech. V štvrťfinále porazil Agassiho, v semifinále favorizovaného, trojnásobného wimbledonského víťaza Nemca Borisa Beckera a v samotnom finále zdolal svojho kamaráta Jima Couriera v štyroch setoch 7 – 6 (3), 7 – 6 (6), 3 – 6, 6 – 3. Ďalší jeho úspech prišiel na septembrovom US Open, kde stratil svoj servis iba sedemkrát v siedmich zápasoch a vo finále zdolal hladko, v troch setoch 6 – 4, 6 – 4, 6 – 3 Francúza Cedrica Piolina. Stal sa prvým hráčom histórie, ktorý počas roka nastrieľal 1000 es. Dokonca Samprasove druhé podanie je považované za najlepšie v tenisovej histórii, pretože rozdiel medzi jeho prvým a druhým servisom bol, čo sa týkalo razancie a umiestnenia veľmi nepatrný, aj keď ním Pete mnohokrát riskoval dvojchybu. Na konci sezóny 1993 už bol jednoznačnou svetovou jednotkou. Definitívne začala Sampraséra.
1994 – 1995.
V roku 1994 zvíťazil Pete premiérovo na Australian Open, kde vo finále zdolal Todda Martina v troch setoch 7 – 6 (4), 6 – 4, 6 – 4. Následne na jar 1994 vyhral 5 ďalších významných turnajov a podpísal zmluvu s americkou firmou Nike. Cestou do finále Wimbledonu 1994 porazil piatich svojich krajanov a stratil iba jediný set. Vo finále proti nemu stál s chorvátsky “bombardér” Goran Ivaniševič. Sampras vyhral v troch setoch 7 – 6 (2), 7 – 6 (5), 6 – 0 a prvýkrát obhájil najvýznamnejší grandslamový titul. Na US Open ho trápili zdravotné problémy a vypadol v štvrťfinále po 5-setovom súboji s peruánskym tenistom Jamiem Yzagom. Po sklamaní na US Open vyhral ešte dva európske turnaje a obhájil post svetovej jednotky. Hneď začiatok ďalšej sezóny mu ale zasadil tvrdú ranu. Na prebiehajúcom Australian Open zistil Gullikson na vyšetrení, že má rakovinotvorný nádor na mozgu a opustil Peta uprostred turnaja. Dňa 24. januára 1995 sa odohral zrejme najemotívnejší zápas v histórii tohoto turnaja. Pete nastúpil proti krajanovi Jimovi Courierovi vo štvrťfinále, v ktorom Sampras prehral prvé dva sety v tiebreakoch a psychicky zlomený so slzami v očiach v piatom sete, myšlienkami pri chorom trénerovi otáčal zápas. Výsledný rezultát znel: 6 – 7 (4), 6 – 7 (3), 6 – 3, 6 – 4, 6 – 3. Sampras, ktorého táto správa psychicky veľmi vzala, dokázal cez Changa dôjsť až do finále, ale v ňom podľahol Agassimu. Grandslamový titul si dokázal vydobyť až na obľúbenom Wimbledone, kde vyhral tretíkrát za sebou, keď vo finále zdolal Nemca Borisa Beckera v štyroch setoch 6 – 7 (5), 6 – 2, 6 – 4, 6 – 2. Finále US Open 1995 bolo v znamení boja dvoch veľkých rivalov. Pete v ňom nastúpil proti Agassimu, ktorý v priebehu sezóny od neho prevzal na chvíľu post svetového hráča číslo jedna. V nádhernom zápase dokázal Pete zvíťaziť a vrátil tak Agassimu prehru z úvodu roka z Australian Open. Vďaka tejto výhre sa Pete stal opäť hráčom číslo jedna. Navyše predovšetkým vďaka nemu získali USA po troch rokoch Davis Cup. Američania hrali proti výberu Ruska. Famózny Sampras na horúcej moskovskej antuke vyhral obe dvojhry a nastúpil aj do víťaznej štvorhry s Toddom Martinom, aby vybojovali celkové víťazstvo 3 – 2. Keď sa však hráči vrátili z Ruska, nedostalo sa im primeraného ocenenia, a preto na Davis Cup načas zanevrel.
1996 – 1998.
Rok 1996 bol rokom zmiešaných pocitov. V osobnom živote prežil Pete silnú ranu, lebo radosť z hry mu pokazilo úmrtie trénera Gulliksona dňa 3. mája vo veku 44 rokov. Po Timovej smrti začal Sampras s projektom "esá pre charitu" kedy za každé jedno eso venuje na výskum proti rakovine 100 dolárov. Hneď v prvej sezóne táto kampaň vyniesla 62 700 amerických dolárov. Na jeho miesto nastúpil bývalý profesionálny hráč Paul Annacone, ktorý zhodnotil, že Petova hra už nepotrebuje príliš vylepšovať, ale v Samprasovom prípade pôjde skôr o psychiku a motiváciu. Z profesionálneho hľadiska sa Petovi tiež nedarilo celkom podľa jeho predstáv. Na jeho najslabšom povrchu sa na turnaji Roland Garros prebojoval až do semifinále, kde však prehral s Rusom Kafelnikovom v troch setoch, čo je jeho najlepší výsledok na tomto turnaji. Taktiež prvýkrát od roku 1992 pocítil prehru vo Wimbledone, kde stroskotal v štvrťfinále na Holanďanovi Richardovi Krajičkovi v troch setoch 5 – 7, 6 – 7 (3), 4 – 6. Vyhral však celkovo sedem turnajov a pridal víťazstvo na US Open, kde vo finále zdolal svojho krajana Michaela Changa, ktorý sa po prehratom finále stal dokonca svetovou dvojkou. Najzaujímavejší zápas US Open 1996 sa však odohral vo štvrťfinále medzi Samprasom a Španielom Alexom Corretjom, v ktorom sa Sampras fyzicky nezdravý, na kurte zvracajúc, opierajúc sa o raketu a so žalúdočným vredom zmohol, odvrátil dva Corretjové mečbaly, vyrovnal stav zápasu na 2 – 2 na sety a v piatom sete porazil súpera v tajbrejku. Práve tento duel poukazuje na Samprasovú obrovskú mentálnu silu, pevnú vôľu a odhodlanie zvíťaziť za každú cenu. V sezóne 1997 vyhral osem turnajov. Medzi nimi bol aj Australian Open, v ktorého štvrtom kole zviedol vyrovnaný 5-setový zápas s Dominikom Hrbatým a vo finále pokoril Carlosa Moyu v troch setoch. Po vlaňajšom nezdare mu vyšiel aj Wimbledon, kde cestou do finále musel zdolať Kordu, Beckera, Woodbridga. Vo finále Petovi podlahol nenasadený Cédric Pioline hladko v troch setoch. Sampras viedol družstvo USA až do švédskeho finále Davis cupu v Göteborgu. Američania ale podľahli domácemu družstvu, možno aj kvôli Samprasovmu zraneniu, ktorý musel v dueli s Magnusom Normanom skrečovať zápas a do ďalších bojov už nenastúpil. Po celý rok sa držal na mieste svetovej jednotky a piatu sezónu po sebe aj zakončil ako suverénna svetová jednotka. Všetci sa zhodovali, že je na vrchole svojich síl a má reálnu šancu vyhrať už aj turnaj v Paríži. Hneď nasledujúci rok však prišli nové výzvy – Čilan Marcelo Rios a Australčan Patrick Rafter, ktorí zaútočili na Petovu nadvládu. Na Australian Open prehráva vo štvrťfinále so Slovákom Karolom Kučerom v štyroch setoch 4 – 6, 2 – 6, 7 – 6 (5), 3 – 6. Pete síce po päťsetovom zápase s Ivaniševičom vyhral Wimbledon, kde získal už svoj jedenásty grandslamový titul a zaradil sa tak k legendám ako Bjorn Borg a Rod Laver, ale už nebol tak suverénny líder rebríčka ATP. V sezóne 1998 získal na svoje pomery len 4 tituly. V roku 1998 na turnaji US Open zaznamenal tiež svoje najrýchlejšie prvé podanie – /h. Svojmu trénerovi Paulovi Annaconovi sa zdôveril, že je priamo posadnutý pozíciou svetovej jednotky. Triumfom na turnaji vo Viedni, kde vo finále zdolal Slováka Kučeru si zaistil dostatočný počet bodov do rebríčka ATP a na konci roka bol opäť číslo jedna. Celkovo sa tak stalo už šiestykrát v rade za sebou, čo sa nikomu pred ním nepodarilo. Sampras sa od tejto chvíle začal sústreďovať na dôležitejšie turnaje a pozícia svetovej jednotky prestala byť pre neho až taká dôležitá, nakoľko v tomto ohľade bol neotrasiteľný rekordér.
1999 – 2000.
V sezóne 1999 túžil získať dvanásty grandslamový titul, ktorým by vyrovnal rekord Roya Emersona. Na začiatku sezóny Peta vyradilo zranenie nohy, ale vrátil sa späť práve včas, aby vyhral trávnatý turnaj v Queens a zároveň nabral formu na už tak obľúbený Wimbledon. V štvrťfinále Wimbledonu s ním skrečuje zápas Mark Philippoussis. V semifinále zdoláva už druhý rok po sebe domáceho miláčika a nádej britského publika – Tima Henmana, aby mohol hladkým víťazstvom 6 – 3, 6 – 4, 7 – 5 vo finále proti Agassimu vyrovnať 32 ročný Emersonov rekord. Pete označil svoj finálový výkon za najlepší vo svojej karére. V lete vyhráva veľký turnaj Mercedes-Benz v Los Angeles a v Cincinnati. Na US Open neštartuje kvôli zraneniu chrbta. Na poste koncoročnej svetovej jednotky ho strieda Agassi napriek tomu, že ho Pete hladko porazil vo finále turnaja majstrov vo Frankfurte. Sampras zakončuje sezónu 1999 na pozícii svetovej trojky, keď sa pred neho dostal ešte Kafelnikov, ale všetci zainteresovaní vedia, že práve on je hráčom desaťročia a v podstate v tej dobe aj najlepším hráčom aký kedy držal v ruke tenisovú raketu. V januári 2000 sa Sampras prebojoval do semifinále Australian open. Vyhral však vysoko dotovaný turnaj Miami Masters, kde vo finále zdoláva Gustava Kuertena. Sampras mal zdravotné problémy, kvôli ktorým sa dostal do ostrého sporu s Johnom McEnroom, kapitánom amerického daviscupového tímu, ktorý na neho útočil, že si vymýšľa. Na turnaji vo Wimbledone 2000 sa zranil už v druhom kole v zápase s Kučerom, ale i napriek viditeľným problémom bol schopný turnaj vyhrať, kedy v napínavom finále zdolal austrálskeho vyzývateľa Patricka Raftera v štyroch setoch 6 – 7 (10), 7 – 6 (5), 6 – 4, 6 – 2. Okrem toho, že sa s trinástym titulom z Grand Slamov dostal na samotný vrchol historických tabuliek, bolo pre neho víťazstvo cenné aj tým, že prvýkrát od roku 1992 sa na neho prišli pozrieť rodičia Sam a Georgia, za ktorými Pete vybehol do hľadiska a vrúcne ich objal. V hľadisku sedela i herečka Bridgette Wilsonová, Petova snúbenica, s ktorou sa v októbri 2000 oženil. Na Septembrovom US Open sa ako 4. nasadený prebojoval cez Krajička a Hewitta až do finále, kde podľahol Maratovi Safinovi, ktorý zahral proti unavenému Samprasovi svoj životný tenis a získal prvý zo svojich dvoch grandslamových titulov.
2001 – 2003.
Sezóna 2001 bola pre Peta jedna veľká frustrácia. Herne sa nedarilo, dostavili sa aj zdravotné komplikácie. Rozlúčil sa s trénerom Annaconom a na jeho miesto nastúpil Tom Gullikson, dvojča jeho zosnulého trénera. Spor viedol aj so svojim sponzorom, firmou Nike. Na Wimbledone prehral v štvrťfinále s nastupujúcim Rogerom Federerom vo vyrovnanom zápase v piatich setoch. Skončila sa Samprasova rekordná šnúra 31 vyhratých zápasov v rade na tomto turnaji. Najväčší úspech dosiahol na US Open, kde vo štvrťfinále odohral s Agassim jeden z najtesnejších duelov v histórii tenisu. V strhujúcom dueli porazil Agassiho v štyroch setoch, v ktorých museli rozhodovať tajbkrejky. Konečný rezultát znel 6 – 7 (7), 7 – 6 (2), 7 – 6 (2), 7 – 6 (5). V semifinále oplatil prehru z finále US Open 2000 Rusovi Maratovi Safinovi, ale v tohtoročnom finále ho porazil Lleyton Hewitt a tak Sampras prvýkrát od roku 1992 zažil sezónu nielen bez grandslamoveho titulu, ale aj bez turnajového triumfu. Na konci sezóny skončil Pete na desiatom mieste rebríčka ATP, čo bolo jeho najhoršie umiestnenie za posledných jedenásť rokov. Pete však nebol ochotný sa zmieriť s tým, že by jeho kariéra mala skončiť. V roku 2002 sa chcel vrátiť a robil pre to všetko. Najal si ako osobného kondičného trénera Bretta Stephensa a radil sa s odborníkmi na výživu a kondičku. Dokonca konzultoval s Waynom Gretzkym a Mauricom Greenom, aby od nich zistil, ako si udržať formu po tridsiatke. Vstup do sezóny sa mu však nevydaril podľa predstáv. V Austrálii vypadol v štvrtom kole. V Davis Cupe prehral s Alexom Corretjom. Rus Jevgenij Kafelnikov prehlásil, že Pete by mal skončiť skôr, ako urobí nenapraviteľnú ujmu svojej povesti.
Pete sa však odmietal vzdať, najal trénera José Higuerasa, špecialistu na antuku, ktorý spravil hviezdy z Changa a Couriera. Po vypadnutí v druhom kole Wimbledonu so Švajčiarom Bastlom sa Sampras vrátil k svojmu trénerovi Paulovi Annaconovi. Na US Open sa to vyplatilo. Nikto neveril, že by tápajuci Sampras mohol niečo uhrať, ale on sa dostal už tretíkrát v rade do finále, kedy postupne porazil Grega Rusedskeho, vo skvelej forme hrajúceho Nemca Haasa, vychádzajúcu hviezdu, Andyho Roddicka a v semifinále Holanďana Sjenga Schalkena. Vo finále proti nemu opäť stál starý, známy rival Agassi. Ten nebol schopný vzdorovať tvrdému podaniu „pištoľníka“ Peta, ktorý nastrieľal 33 es. Pete tak získal svoj štrnásty grandslamový titul. Nebol už iba najmladším víťazom US Open z pred 12 rokov, ale už aj najstarším držiteľom titulu z turnaja v ktorého finále trikrát zdolal svojho úhlavného rivala. Po US Open si vzal Sampras niekoľko mesiacov na rozmýšľanie, či bude v kariére pokračovať. 21. novembra 2002 sa mu narodil prvý syn Christian. Takmer všetkým bolo jasné, že magická púť v New Yorku 2002 bola tým posledným, čo od Peta na kurtoch videli. Na jar 2003 sa síce chvíľu pokúsil trénovať, ale rozhodol sa skončiť. Oficiálna rozlúčka prebehla na otváracom ceremoniále US Open 2003, kedy prišiel na kurt so svojim synom Christianom a za jasotu 22 tisícov fanúšikov, ktorí ho v New Yorku nikdy príliš nevítali, so slzami v očiach oznámil koniec svojej bohatej 15 ročnej profesionálnej kariéry. Pete Sampras je posledným Američanom, ktorý zvíťazil vo Wimbledone (2000) a takisto na záverečnom turnaji majstrov (Frankfurt, 1999). V kariére nikdy nezískal všetky Grand Slamy, na antukovom French open sa mu nikdy nepodarilo zvíťaziť. Napriek tomuto faktu je spolu s Rodom Laverom a Rogerom Federerom považovaný za jedného z najlepších hráčov tenisovej histórie.
Existujú ľudia, podľa ktorých názoru bol Sampras doslova nudný hráč, lebo počas celej kariéry dokázal svojich súperov zdolávať s takmer mechanickou ľahkosťou a iba málokedy ukázal publiku emócie. Samotný Sampras je považovaný za flegmatika, ktorý nikdy nerozbíjal rakety, nehádal sa s rozhodcami a nepútal pozornosť nijak inak ako taktickou vyspelosťou a širokým spektrom dokonalých úderov.
Osobný život.
Pete sa po ukončení kariéry venuje rodine, golfu a tiež charite, predovšetkým cez Gulliksonovu nadáciu, pomenovanú po jeho bývalom trénerovi, zaoberajúcou sa výskumom rakoviny. 29.7. 2005 mu manželka Bridgette porodila druhého syna Ryana Nicolasa. Žije v Kalifornii v Lake Sherwood, severozápadne od Los Angeles. Je fanúšikom basketbalového tímu LA Lakers. 

</doc>
<doc id="126808" url="https://sk.wikipedia.org/wiki?curid=126808" title="Hluchavka biela">
Hluchavka biela

Hluchavka biela ("Lamium album") je liečivá rastlina z čeľade hluchavkovité.
Slovenský názov "hluchavka" vznikol podľa nárečového "hluchá žihľava". Táto rastlina sa podobá žihľave, na rozdiel od nej však nepŕhli – je teda „hluchá“, „mŕtva“.

</doc>
<doc id="126809" url="https://sk.wikipedia.org/wiki?curid=126809" title="Andre Agassi">
Andre Agassi

Andre Kirk Agassi (* 29. apríl 1970, Las Vegas, Nevada) je bývalý americký profesionálny tenista. Získal niekoľko grandslamových víťazstiev – Wimbledon 1992, US Open 1994, 1999, Australian Open 1995, 2000, 2001, 2003 a French Open 1999. V tíme USA trikrát vyhral Davis Cup – 1990, 1992, 1995. V roku 1996 získal na olympiáde v Atlante zlatú medailu. 
V roku 1997 išla Agassiho kariéra dole vodou. Jeho zranenie zápästia sa znovu objavilo a počas roka odohral iba 24 zápasov. V tom čase začal užívať metamfetamín, údajne na naliehanie priateľa, čo neskôr priznal vo svojej autobiografii "Open: An Autobiography". Neprešiel v teste ATP na drogy, ale napísal list, v ktorom tvrdil, že kamarát mu dal nápoj vypiť. ATP mu odpustilo trest a zmenilo ho na varovanie. V autobiografii Agassi pripustil, že list bol vymyslený, avšak potom prestal s drogami. V tom čase bol Agassi tiež v neúspešnom manželstve s herečkou, modelkou Brooke Shieldsovou a stratil o hru záujem. Nezískal žiadne tituly najvyššej úrovne a v rebríčku ATP klesol 10. novembra 1997 na miesto č. 141. 
Po tvrdom tréningu v roku 1998 (a rozvode v 1999) sa mu podarilo vrátiť sa do tenisového neba. Agassi bol prvý hráč, ktorý vyhral všetky štyri turnaje Grand Slam na troch rôznych povrchoch (tvrdý povrch, antuka a tráva) a posledný Američan, ktorý vyhral French Open (v roku 1999) a Australian Open (v roku 2003). 
Na sklonku svojej profesionálnej kariéry bol v tieni svojho slávnejšieho a mladšieho krajana Peta Samprasa. 
S profesionálnym tenisom skončil 3. septembra 2006 po neúspechu v US Open.
V roku 2001 si zobral bývalú tenistku Steffi Grafovovú, s ktorou má dve deti.

</doc>
<doc id="126811" url="https://sk.wikipedia.org/wiki?curid=126811" title="Liga majstrov UEFA">
Liga majstrov UEFA

Liga majstrov UEFA (orig. "UEFA Champions League," UCL) je výročná futbalová súťaž, ktorú usporiada Európska futbalová federácia (UEFA) pre najlepšie kluby európskych líg. Súčasným držiteľom titulu je Paríž Saint Germain. Liga majstrov je často nesprávne zamieňaná s Pohárom UEFA, niekdajšou druhou najvyššou európskou klubovou súťažou.
História.
Prvá sezóna Európskeho pohára majstrov sa konala v sezóne 1955/56. Zúčastnilo sa jej 16 klubov (niektoré z nich cez pozvanie): AC Miláno, AGF Aarhus, Anderlecht, Djurgården, Gwardia Warszawa, Hibernian, Partizan, PSV Eindhoven, Rapid Viedeň, Real Madrid, Rot-Weiss Essen, Saarbrücken, Servette, Sporting CP, Stade de Reims a Vörös Lobogó.
Prvý zápas Európskeho pohára sa odohral 4. septembra 1955. Proti sebe nastúpil Partizan a Sporting. Zápas sa skončil 3:3.
Formát.
Predchodcom Ligy majstrov bol Pohár majstrov európskych krajín (PMEK), ktorý sa prvýkrát hral v sezóne 1955/56. V PMEK sa hralo vyraďovacím spôsobom, keď v každom kole proti sebe dva tímy odohrali 2 zápasy (každý tím hrá raz doma a raz vonku) a ten s lepším skóre postúpil do ďalšieho kola. Zúčastniť sa mohli víťazi domácich líg a obhajcovia trofejí. Systém bol podobný ako pri juhoamerickom Pohári osloboditeľov.
V sezóne 1992/1993 bola súťaž reorganizovaná do dnešnej Ligy majstrov, i v nasledujúcich rokoch prebiehali menšie úpravy. V súčasnosti má Liga majstrov štyri predkolá a hlavnú súťaž, ktorá je rozdelená na prvú fázu hranú v štvorčlenných skupinách (hraným spôsobom každý s každým doma a vonku), z každej z týchto skupín postupujú dve najlepšie mužstvá do druhej fázy hranej vyraďovacím systémom dvoch zápasov (doma - vonku), kde postupuje vždy mužstvo s lepším súčtom skóre z oboch zápasov (pri rovnosti oboch skóre sa predlžuje a prípadne rozhodujú pokutové kopy). Finále sa hrá na jeden zápas na dopredu určenom štadióne. 
Nový formát od sezóny 2024/2025.
Od sezóny 2024/2025 táto súťaž funguje v zmenenom formáte. Doteraz v skupinovej fáze Ligy majstrov hralo 32 klubov v ôsmich skupinách po štyroch. Od sezóny 2024/2025 hrá v Lige majstrov 36 klubov v jednej skupine. 
Každý tím hrá osem zápasov proti ôsmym rôznym klubom - štyri doma a štyri vonku. Po skončení skupinovej fázy osem najlepších klubov postupuje priamo do osemfinále. Tímy, ktoré sa umiestnia na 9.24. mieste hrajú play-off zápas o postup do osemfinále.
"36 klubov je do súťaže vyberaných takto:"
Trofej.
Každý rok dostane víťazný tím Európsky pohár klubov majstrov, ktorého aktuálna verzia sa udeľuje od roku 1967.
Od sezóny 1968/69 a pred sezónou 2008/09 ktorýkoľvek tím, ktorý vyhral Ligu majstrov tri roky za sebou alebo celkovo päťkrát získal oficiálnu trofej natrvalo. Zakaždým, keď takýto míľnik nejaký klub dosiahol, musela byť na nasledujúcu sezónu vyrobená nová oficiálna trofej. Päť klubov vlastní verziu oficiálnej trofeje: Real Madrid, Ajax, Bayern Mníchov, AC Miláno a Liverpool. Aktuálna trofej je vysoká 74 cm, je vyrobená zo striebra a váži 11 kg. Navrhol ho Jürg Stadelmann, klenotník zo švajčiarskeho Bernu, po tom, čo originál dostal v roku 1966 Real Madrid ako uznanie za jeho doterajších šesť titulov. Trofej stála 10 000 švajčiarskych frankov. Od sezóny 2012 – 2013 sa víťazom Ligy majstrov odovzdáva 40 zlatých medailí a druhým 40 strieborných medailí.
Hymna.
Hymnu Ligy majstrov UEFA, oficiálne nazvanú jednoducho ako „Champions League“, napísal Tony Britten a je adaptáciou hymny Georga Friderica Händela z roku 1727 "Zadok the Priest" (jedna z jeho korunovačných hymien). UEFA poverila Brittena v roku 1992 aranžovaním hymny. Skladbu odohral londýnsky orchester Royal Philharmonic Orchestra a naspievala Academy of St. Martin in the Fields. 
Oficiálna webová stránka UEFA uvádza, že „hymna je takmer taká ikonická ako trofej“ a dodáva, že „je známe, že rozbúcha srdcia mnohých špičkových svetových futbalistov.“
Oba tímy sa pred každým zápasom postavia na hymnu Ligy majstrov UEFA a v stredovom kruhu sa máva vlajkou s logom Ligy majstrov.Refrén obsahuje tri oficiálne jazyky používané UEFA: angličtinu, nemčinu a francúzštinu. Vrcholným momentom sú výkriky „Die Meister! Die Besten! Les Grandes Équipes! The Champions!' Kompletná hymna má asi tri minúty a má dve krátke strofy a refrén.
Hráčske rekordy.
Najviac odohraných zápasov.
"Aktuálne k 12. december 2024"
Najlepší strelci.
"Aktuálne k 12. december 2024"
Ocenenia.
Počnúc sezónou 2021/2022 UEFA zaviedla ocenenie Hráč sezóny Ligy majstrov UEFA.
Porota je zložená z trénerov klubov, ktoré sa zúčastnili skupinovej fázy súťaže, ako aj z 55 novinárov vybraných skupinou European Sports Media (ESM), jedného z každej členskej asociácie UEFA.
Víťazi.
V tej istej sezóne UEFA zaviedla aj ocenenie Mladý hráč sezóny Ligy majstrov UEFA.

</doc>
<doc id="126818" url="https://sk.wikipedia.org/wiki?curid=126818" title="Aston Villa FC">
Aston Villa FC

Aston Villa FC je anglický futbalový klub, ktorého sídlom je štadión Villa Park v štvrti Aston, v anglickom meste Birmingham. Aston Villa FC bol zakladajúci člen The Football League roku 1888 a FA Premier League v roku 1992.
Patrí k najstarším a k najúspešnejším klubom, vyhral First Division Championship a Pohár FA zhodne sedemkrát. V sezóne 1981-82 získal klub Európsky pohár, čím sa stal jedným zo štyroch anglických kluboch ktorému sa to podarilo.
Klub má dlhodobú rivalitu s mestským klubom Birmingham City, birminghamské derby sa hrá od roku 1879. Tradičné dresy klubu sú bordové s belasými ramenami, bielymi trenírkami a belasými ponožkami.
História.
18741920.
Futbalový klub Aston Villa bol založený v marci 1874 a jeho štyria zakladatelia Aston Villa boli Jack Hughes, Frederick Matthews, Walter Price a William Scattergood. Prvý zápas Aston Vily bol proti miestnemu rugbyovému tímu miestneho Aston Brook St Mary. Podmienkou zápasu bolo, že prvý polčas sa odohrá podľa pravidiel Rugby a druhý polčasu podľa pravidiel futbalu. Po prechode na pôdu Wellington Road v roku 1876 sa Villa čoskoro etablovala ako jeden z najlepších tímov v Midlands. 
Klub vyhral svoj prvý FA Cup v roku 1887 a kapitán Archie Hunter sa stal jedným z prvých legiend tímu. Aston Villa sa ukázala ako najúspešnejší anglický klub viktoriánskej éry a do konca vlády kráľovnej Viktórie v roku 1901 získal najmenej päť ligových titulov a tri tituly v FA Cup. V roku 1897, v roku, keď Villa vyhrala Double, sa presťahovali do svojho terajšieho štadióna na Aston Lower Grounds. Priaznivci dali štadiónu názov „Villa Park“.
19201964.
Aston Villa vyhrala šiesty FA Cup v roku 1920, krátko potom, čo klub začal pomaly klesať. Villa, v tom čase jeden z najslávnejších a najúspešnejších klubov svetového futbalu, vypadla vôbec prvýkrát v roku 1936 do druhej divízie. Bolo to do veľkej miery výsledkom negatívneho defenzívneho rekordu: v 42 zápasoch dostali až 110 gólov, z toho 7 gólov Teda Drakea z Arsenalu pri neslávnej porážke 1–7 vo Villa Parku. Rovnako ako všetky anglické kluby, aj Villa bola poznačená druhou svetovou vojnou na sedem sezón keď tento konflikt predčasne ukončil niekoľko sľubných kariér.
Tím bol kompletne zmenený pod vedením bývalého hráča Alexa Massieho pre zvyšok 40. rokov 20. storočia. Tím sa však v lige trápil a o dve sezóny neskôr vypadol do nižšej ligy. Avšak pod správcovským vedením manažéra Joea Mercera sa Villa vrátila do najvyššej súťaže v roku 1960 ako šampión druhej ligy. V nasledujúcej sezóne sa Aston Villa stala prvým tímom, ktorý vyhral Anglický ligový pohár.
19642016.
Mercerov vynútený odchod z klubu v roku 1964 signalizoval obdobie hlbokej neistoty. Najúspešnejší klub v Anglicku sa snažil držať krok so zmenami v modernej hre. Villa vypadla tretíkrát pod vedením manažéra Dicka Taylora v roku 1967. V nasledujúcej sezóne vyzývali fanúšikovia k rezignácii radu, pretože Villa skončila 16. v r. druhej divízia. S narastajúcimi dlhmi predstavenstvo Aston Villy, ktorá ležala na dne Divízie dva, vyhodilo Tommyho Cummingsa (manažér namiesto Taylora Taylora) a behom niekoľkých týždňov celá rada rezignovala pod obrovským tlakom fanúšikov. Po mnohých špekuláciách kontrolu nad klubom získal londýnsky finančník Pat Matthews, ktorý ako predsedu prizval aj Douga Ellisa. Ani nové vlastníctvo však nedokázalo zabrániť tomu, aby Villa na konci sezóny 1969–70 prvýkrát zostúpila do tretej divízie. Villa sa však postupne začala zotavovať pod vedením bývalého kapitána klubu Vica Crowea a v sezóne 1971–72 sa vrátili do druhej divízie ako šampióni s rekordnými 70 bodmi. V roku 1974 bol Ron Saunders vymenovaný za manažéra. Jeho manažment sa ukázal ako efektívny keď klub v nasledujúcej sezóne vyhral Ligový pohár a na konci sezóny 1974–75 sa dostal späť do prvej divízie a do Európskych súťaží.
Villa bola späť medzi elitou, pretože Saunders naďalej formoval víťazný tím. To vyvrcholilo siedmym ligovým titulom v rokoch 1980–81. Na veľké prekvapenie Saunders skončil po sezóne 1981–82 a na jeho miesto nastúpil asistent manažéra Tony Barton, ktorý klub doviedol k víťazstvu 1:0 nad Bayernom Mníchov vo finále Európskeho pohára v Rotterdame. V nasledujúcej sezóne boli Aston Villa korunovaní ako víťazi európskych superpohárov a celkovo porazili Barcelonu 3:1. To však bol vrchol a následné obdobie znamenalo pokles formy, čo a vyvrcholilo zostupom v roku 1987. V ďalšej sezóne sa tím pod vedením Grahama Taylora dostal späť medzi elitu a v potom sezóne 1989–90 obsadil druhú priečku v Prvej Divízií.
Villa bol jedným zo zakladajúcich členov Premier League v roku 1992 a v úvodnej sezóne skončil na druhom mieste za Manchester United. Po zvyšok deväťdesiatych rokov však Villa prešla tromi rôznymi manažérmi a aj keď aj keď vyhrali dva Ligové poháre a pravidelne dosiahli kvalifikáciu Pohára UEFA, ich ligové pozície boli nekonzistentné. Villa sa dostala do finále FA Cupu v roku 2000, ale v poslednom zápase, ktorý sa hral na starom štadióne vo Wembley, prehrala s Chelsea 1:0. Pozícia Aston Villa v lige opäť kolísala a všetko sa vyvrcholilo v lete 2006, keď David O'Leary náhle odišiel. Po 23 rokoch vo funkcii predsedu sa najväčší akcionár Doug Ellis (približne 38%) z dôvodu zlého zdravotného stavu nakoniec rozhodol predať svoj podiel v Aston Ville. Po mnohých špekuláciách bolo oznámené, že klub má kúpiť americký podnikateľ Randy Lerner, majiteľ franšízy NFL Cleveland Browns.
Príchod nového majiteľa a manažéra Martina O'Neilla znamenal v roku 2007 začiatok nového obdobia optimizmu vo Villa Parku, keď v klube nastali zásadné zmeny vrátane nového sponzora či zmien v kádri. Prvé finále pohára Lernerovej éry prišlo v roku 2010, keď bola Villa porazená 2:1 tímom Manchester United. Zhruba mesiac neskôr, v semifinále FA Cupu tím opäť prehral, tentokrát vo Wembley domácou Chelsea 3:0. Iba päť dní pred úvodným dňom sezóny 2010-11 rezignoval O'Neill na pozíciu manažéra a na jeho miesto napriek protestom fanúšikov nastúpil Alex McLeish. McLeishov kontrakt bol ukončený v závere sezóny 2011–12 po tom, čo Villa skončil na 16. mieste a na jeho miesto nastúpil Paul Lambert. Vo februári 2012 keď klub oznámil finančnú stratu vo výške 53,9 milióna GBP, dal Lerner klub do predaja v odhadovanej hodnote 200 miliónov GBP. V sezóne 2014/15, ešte počas pôsobenia Lernera, strelila Aston Villa iba 12 gólov v 25 ligových zápasoch, čo bolo najnižšie v histórii Premier League, čo vo februári 2015 znamenalo Lambertov koniec. Na jeho miesto nastúpil Tim Sherwood, ktorý pomohol klubu so záchranou a zároveň ich priviedol do finále FA Cupu 2015. V sezóne 2015–16 bol Sherwood prepustený, rovnako ako jeho nástupca Rémi Garde, ale nič už nepomohlo a Ason Villa po 29-ročnom pobyte v elite zostúpila do nižšej súťaže.
Od 2016.
V júni 2016 kúpil klub čínsky podnikateľ Tony Xia za 76 miliónov libier. Bývalý šéf Chelsea Roberto Di Matteo bol menovaný za nového manažéra klubu, po zlom začiatku sezóny bol však prepustený. Na jeho miesto nastúpil bývalý manažér Birminghamu Steve Bruce. Bruce doviedol tím v sezóne 17/18 k štvrtému miestu, ale vo finále play-off EFL Championship 2018 proti Fulhamu prehral 0:1. V októbri 2018 bol Bruce prepustený, keďže v deviatich zápasoch zvíťazil iba raz.
Na jeho miesto nastúpil tréner Brentfordu Dean Smith, jeho asistentmi boli John Terry a Richard O'Kelly. Pod vedením Smitha sa výkony a výsledky zlepšovali, tím skončil na 5. mieste a opäť sa dostal do play-off - k tomu mu pomohla rekordná séria víťazstiev v lige. Dosiahli finále play-off EFL Championship 2019 a porazili Derby County 2:1, a tak si po 3 rokoch neprítomnosti získali postup naspäť do Premier League.
V prvej sezóne po návrate do Premier League tím bojoval väčšinu sezóny na spodných priečkach, ale podarilo sa mu tesne vyhnúť zostupu v poslednom zápase sezóny keď aj napriek remíze 1:1 s West Ham United zostal v Premier League.
Pandémiou COVID-19 poznačenú sezónu 2020/21 začal tím vo veľkom štýle, keď prvé týždne okupoval popredné priečky Premier League. Medzi najväčšie úspechy a prekvapenia úvodných kôl novej sezóny patrilo zdrvujúce víťazstvo 7:2 na úradujúcimi majstrami Liverpool FC.
Úspechy.
Vyhrané domáce súťaže.
Anglická liga (7x)
1894, 1896, 1897, 1899, 1900, 1910, 1981
1887, 1895, 1897, 1905, 1913, 1920, 1957
1961, 1975, 1977, 1994, 1996
Vyhrané medzinárodné súťaže.
1982
1982
2001
Štadión.
"Viac v článku: Villa Park"
Štadión je s s kapacitou 42 657 miest na sedenie desiatym najväčším štadiónom v Anglicku. Hostil šestnásť anglických medzinárodných zápasov seniorskej úrovne, prvý v roku 1899 a posledný v roku 2005. Najvyššia návštevnosť zaznamenaná vo Villa Parku bola 76 588 divákov dňa 2. marca 1946 v zápase 6. kola FA Cupu proti Derby County. 
Dresy.
Vývoj domáceho dresu klubu v posledných rokoch
Aston Villa ženy.
Aston Villa má aj ženský futbalový tím, ktorý súťaží v ženskej superlige, keďže bol povýšený ako šampión FA Women's Championship 2019-20. Tím bol založený v roku 1973 ako Solihull F.C. a pričlenený k Aston Ville v roku 1989.

</doc>
<doc id="126820" url="https://sk.wikipedia.org/wiki?curid=126820" title="Premier League">
Premier League

Premier League môže odkazovať na:

</doc>
<doc id="126823" url="https://sk.wikipedia.org/wiki?curid=126823" title="Ottův slovník naučný">
Ottův slovník naučný

Ottův slovník naučný alebo Ottova encyklopedie je 28-zväzková encyklopédia, ktorú v rokoch 1888 – 1909 vydal pražský nakladateľ Jan Otto. Obsahuje takmer 186 000 hesiel na 29 000 stranách, vďaka čomu je najrozsiahlejšou encyklopédiou vydanou v českom jazyku a jedným zo základných kameňov českej kultúry a identity.
Prvé vydanie.
Začiatkom 80. rokov 19. storočia začal český nakladateľ Jan Otto plánovať vydanie novej českej všeobecnej encyklopédie, ktorá by prekonala 14-zväzkový "Riegrův slovník" z rokov 1860 – 1874. V roku 1884 začal Otto spolupracovať s Janom Malým, bývalým redaktorom Riegrovho slovníka, ktorý vytvoril koncepciu nového diela pod názvom "Národní encyklopedie česká". Po Malého smrti roku 1885 našiel Otto nového hlavného redaktora v osobe Tomáša Masaryka, ktorý bol zodpovedný za výber spolupracovníkov. Práce na encyklopédii sa začali v roku 1886. O rok nato sa Masaryk zapojil do búrlivej a kontroverznej verejnej debaty ohľadom autentickosti dvoch údajne stredovekých rukopisov ("Rukopis královédvorský, Rukopis zelenohorský") a rezignoval z postu hlavného redaktora. Nahradil ho prof. Josef Kořán. 
Ottovi sa nakoniec podarilo zostaviť novú redakčnú radu z asi 60 význačných osobností českého akademického života. Prvý zväzok encyklopédie nazvanej "Ottův slovník naučný" vyšiel v januári 1888. Spočiatku vychádzal v podobe zošitov, neskôr viazaný v koži. Redakčná práca ďalej pokračovala bez väčších komplikácií, do roku 1908 vyšlo 27 zväzkov hesiel a jeden zväzok doplnkov. "Ottův slovník naučný" obsahuje asi 5000 obrázkov a takmer 500 strán príloh. Oficiálny počet hesiel je 139 418, skutočný počet je však vyšší, pretože mnohé heslá sú tvorené viacerými v podstate samostatnými podheslami. Okrem členov redakčnej rady prispelo do slovníka asi 1100 externých spolupracovníkov.
Ottův slovník náučný nové doby.
Jan Otto začal hneď po dokončení encyklopédie plánovať a pripravovať druhé, 16-zväzkové prepracované vydanie. Prípravy pokračovali dokonca aj po vypuknutí prvej svetovej vojny a po Ottovej smrti (1916), nikdy však neboli z dôvodu rastúcich nákladov realizované.
V roku 1930 však začal Ottov zať K. B. Mádl vydávať pod názvom "Ottův slovník naučný nové doby" doplnky k pôvodnej encyklopédii, ktoré mali reflektovať nové vedecké objavy a dejinné prelomy. Väčšina hesiel bola úplne nová. Ottovo nakladatelství vydávalo túto encyklopédiu až do roku 1934, kedy ju kvôli jeho finančným problémom prevzalo nakladateľstvo "Novina". Posledné dva zväzky (V–Z) nikdy nevyšli, hoci boli pripravené do tlače, pretože celý projekt roku 1943 zastavili nacistickí okupanti. Ich vydanie nebolo umožnené ani po roku 1945. Medzitým sa ich text stratil, takže "Ottův slovník naučný nové doby" končí heslom Užok.
Zodpovedným redaktorom bol Bohumil Němec. Na asi 9000 stranách 12 zväzkov vyšlo 59 000 prevažne nových hesiel a 2000 obrázkov (ďalších 1000 v prílohách).
Reprint a digitalizácia.
Ottův slovník náučný vydali v rokoch 1996–2003 nakladateľstvá ARGO a Paseka v reprinte. Pod názvom "Ottova encyklopedie obecných vědomostí" ho zdigitalizovala spoločnosť AION CS a je k dispozícii na CD-ROM vo formáte PDF. Obe verzie zachovávajú pôvodný vzhľad slovníka.

</doc>
<doc id="126824" url="https://sk.wikipedia.org/wiki?curid=126824" title="Ottova encyklopedie">
Ottova encyklopedie



</doc>
<doc id="126830" url="https://sk.wikipedia.org/wiki?curid=126830" title="Matej Huňady">
Matej Huňady



</doc>
<doc id="126832" url="https://sk.wikipedia.org/wiki?curid=126832" title="Bolton Wanderers FC">
Bolton Wanderers FC

Bolton Wanderers FC je anglický profesionálny futbalový klub v Horwichi , vzdialeného 5 míľ od Boltonu. Od sezóny 2021/2022 pôsobí v EFL League One. V roku 2005 sa zúčastnili vôbec po prvýkrát pohára UEFA, ale boli vyradení v šestnásťfinále po prehre nad Olympiqueom Marseille.
Wanderers sa presťahovali na Toughsheet Community Stadium v roku 1997. Ich predchádzajúci domáci štadión bol tzv. Burnden Park. 
Tituly.
1923, 1926, 1929, 1958
1958

</doc>
<doc id="126850" url="https://sk.wikipedia.org/wiki?curid=126850" title="Leicester Square (stanica metra)">
Leicester Square (stanica metra)

 [vyslov: les-ter skwair] je jednou zo staníc londýnskeho metra, ktorá sa nachádza v londýnskej mestskej časti City of Westminster. Východy zo stanice sa nachádzajú na ulici Charing Cross Road, kúsok na východ od Leicester Square. Stanicu obsluhujú Northern a Piccadilly Line a nachádza sa v tarifnej zóne 1.
Dejiny.
Na prvých mapách bola zamýšľaná stanica označovaná ako „Cranbourn Street“, no nakoniec keď stanicu 15. decembra 1906 otvorili pre verejnosť, niesla svoj súčasný názov – „Leicester Square“. 
Podobne ako ostatné stanice na Northern a Piccadilly Line, aj na Leicester Square boli najprv namontované výťahy zabezpečujúce prístup na nástupištia. S predlžovaním Northern Line ďalej na juh do Morden a na sever do Edgware začal rásť počet cestujúcich na stanici. Ďalší nárast cestujúcich na Piccadilly Line nakoniec viedol k prestavbe celej stanice počas 30. rokov. Boli vybudované nové vchody do stanice, nové vestibuly a výťahy nahradili eskalátory.
Eskalátory na nástupištia Piccadilly Line boli najdlhšími v sieti (54 m) až do prebudovania stanice Angel v roku 1992, kde osadili eskalátory s dĺžkou 60 m.
Praktická rada.
Stanice Leicester Square a Covent Garden sú od seba vzdialené necelých 260 metrov, čo je najkratšia vzdialenosť medzi stanicami v celej sieti. 
Stanica Covent Garden je jednou z najrušnejších staníc londýnskeho metra a počas večerov a víkendov je nápor cestujúcich takmer neudržateľný. Ak sa chcte vyhnúť davom, použite stanicu Leicester Square, cesta do Covent Garden trvá len niekoľko minút.
Linky.
Stanicu v súčasnosti obsluhujú dve linky:
Miesta záujmu.
V blízkosti stanice sa nachádzajú:

</doc>
<doc id="126851" url="https://sk.wikipedia.org/wiki?curid=126851" title="Londýnske dopravné múzeum">
Londýnske dopravné múzeum



</doc>
<doc id="126852" url="https://sk.wikipedia.org/wiki?curid=126852" title="Downing Street">
Downing Street

Downing Street je jedna z najznámejších ulíc v Londýne. Nachádza sa neďaleko ulice Whitehall, vo štvrti Westminster v mestskom obvode City of Westminster.
Na Downing Street sa nachádzajú budovy, ktoré slúžia viac ako dvesto rokov ako sídlo dvoch najdôležitejších predstaviteľov vlády Spojeného kráľovstva Veľkej Británie a Severného Írska – premiéra () a ministra financií ().
Najznámejšou adresou na ulici je 10 Downing Street, ktorá je oficiálnym sídlom britského premiéra. Pre úrad predsedu vlády sa používa pojem „Downing Street“ alebo „Number 10“, zatiaľ čo pre ministerstvo financií sa používa pojem „Number 11“.
Dejiny.
Ulicu nechal postaviť George Downing (1632 – 1689), ktorý slúžil ako vojak pod Oliverom Cromwellom a kráľom Charlesom II. Za službu kráľovi bol odmenený pozemkom susediacim so St. James’s Parkom. Práve na tomto pozemku stoja súčasné vládne budovy. Na jednej strane sa nachádzajú už spomínané sídla premiéra, ministra financií a úradu vlády. Druhú stranu ulice vypĺňa budova ministerstva zahraničných vecí (), vybudovaná neskôr, v 19. storočí.
Počas 50. a 60. rokoch sa objavili plány na demoláciu budov na Downing Street a Foreign Office, pričom ich malo nahradiť "„niečo modernejšie“". Tieto plány sa však nikdy nezrealizovali.
V roku 1989 boli pri vstupe do Downing Street nainštalované kovové vstupné brány, ktoré mali chrániť vtedajšiu premiérku Margaret Thatcherovú pred teroristickými útokmi IRA. Dovtedy bola ulica prístupná pre verejnosť a ľudia si mohli cestu do St. James’s Parku skrátiť prechádzkou okolo sídla britského premiéra.
Obyvatelia ulice.
V priebehu rokov používali jednotliví premiéri i ministri financií jednotlivé domy podľa toho ako to považovali za nutné. Wiliam Gladstone, v období keď bol od roku 1881 v úrade, obýval so svojou rodinou domy číslo 10, 11 a 12, pretože bol súčasne premiérom i ministrom financií. Po voľbách v roku 1997 Tony Blair, ženatý premiér s troma deťmi, ktoré žijú s rodinou, sa nasťahoval do priestrannejšieho domu na čísle 11 a slobodný minister financií Gordon Brown býval v dome číslo 10. 10 Downing Street je ale aj napriek tomu stále oficiálnym sídlom britského premiéra, ktorý využíva kancelárie v tejto budove.
Dopravné spojenie.
Najbližšie stanice London Underground:

</doc>
<doc id="126854" url="https://sk.wikipedia.org/wiki?curid=126854" title="Björn Borg">
Björn Borg

Björn Rune Borg (* 6. jún 1956) je bývalý švédsky profesionálny tenista. V rokoch 1977 až 1981 bol opakovane na 1. mieste medzinárodného rebríčka ATP. Spolu s Laverom, Federerom a Samprasom je považovaný za jedného z najväčších tenistov všetkých čias.
Počas svojej kariéry Björn Borg vyhral 61 turnajov ATP v dvojhre, z toho 11 grandslamových turnajov. Zaujímavosťou je, že sa mu nikdy nepodarilo vyhrať US Open, aj keď bol štyrikrát vo finále. V rokoch 1976 a 1978 podľahol Jimmy Connorsovi, v rokoch 1980 a 1981 Johnovi McEnroeovi.
V roku 1991 sa vrátil na tenisové kurty, kde pôsobil ešte ďalšie dva roky a v roku 1993 definitívne ukončil kariéru.
Víťazstva v dvojhre:

</doc>
<doc id="126857" url="https://sk.wikipedia.org/wiki?curid=126857" title="Aldwych">
Aldwych

Aldwych je ulica v londýnskom mestskom obvode City of Westminster. Ulica tvorí oblúk spájajúci ulice Strand a Fleet Street na západe a Kingsway na severe. 
Meno ulice pochádza zo staroanglických slov "„eald“" a "„wic“", znamenajúcich starý vidiecky statok; odkazujúc na osadu ležiacu mimo mestských hradieb ležiacu na nabréží Temže. Prvá písomná zmienka o tomto mene je z roku 1211. 
18. februára 1996 v autobuse číslo 171 predčasne vybuchla bomba Írskej republikánskej armády. Pri výbuchu zahynul jeden cestujúci, príslušník IRA prepravujúci bombu a ďalších osem ľudí bolo zranených.
Dopravné spojenie.
Najbližšie stanice londýnskeho metra sú:

</doc>
<doc id="126866" url="https://sk.wikipedia.org/wiki?curid=126866" title="Jimmy Connors">
Jimmy Connors

Jimmy Connors (* 2. september 1952, Belleville, Illinois, USA) je bývalý americký profesionálny tenista. V rokoch 1974 až 1983 sa celkovo deväťkrát ocitol v pozícii svetové jednotky v rebríčku ATP, z toho po prvýkrát na nepretržité viac ako tri roky (jún 1974 - august 1977).
Počas svojej kariéry Connors vyhral 105 turnajov ATP, z toho 8 grandslamových turnajov:

</doc>
<doc id="126868" url="https://sk.wikipedia.org/wiki?curid=126868" title="Laplaceov operátor">
Laplaceov operátor

Laplaceov operátor (alebo len Laplace) je diferenciálny operátor vo vektorovej analýze, definovaný ako divergencia gradientu daného skalárneho, alebo vo všeobecnosti tenzorového poľa. Ak je aplikovaný na skalárne pole, výsledkom je opäť skalárne pole, ak je aplikovaný na tenzorové pole, výsledkom je tenzorové pole rovnakého stupňa. Označuje sa symbolom formula_1.
Laplace je invariantný voči zámene súradníc - to znamená, že (ak je aplikovaný na vektorové pole či tenzorové pole), výsledok je opäť vektorové pole či tenzorové pole.
Matematický opis.
Definícia Laplaceovho operátora zapísaná pomocou operátora nabla, resp. pomocou operátorov divergencie a gradientu, má tvar
formula_2.
Hoci je táto definícia nezávislá od sústavy súradníc, väčšinou sa zapisuje špeciálne v karteziánskych súradniciach ako
formula_3
v "n"-rozmernom priestore alebo špeciálne
formula_4
v trojrozmernom priestore.
Dôležitým špeciálnym prípadom Laplaceovho operátoru je jeho vyjadrenie v Minkowského štvorrozmernom priestore, ktoré sa často používa v teórii relativity pri popise dejov v časopriestore. Toto vyjadrenie sa nazýva d’Alembertov operátor, označuje sa symbolom formula_5 a má hodnotu
formula_6
Vyjadrenie v rôznych súradných sústavách.
Nasledujúce vzťahy udávajú hodnotu Laplaceovho operátora v najrôznejších súradných sústavách v trojrozmernom priestore. Ak je funkcia "f" skalárne pole v daných súradniciach, potom platí
Vo valcových súradniciach:
formula_7
Vo sférických súradniciach:
formula_8
alebo ekvivalentne:
formula_9
Ak použijeme všeobecné ortogonálne súradnice "x"1,"x"2,"x"3, ktorej Laméove koeficienty sú v tomto poradí "h"1,"h"2,"h"3, je vyjadrenie 'aplaceovho operátora
formula_10
V úplne všeobecných súradniciach sa Laplaceov operátor zapíše ako divergencia gradientu, teda
 formula_11

</doc>
<doc id="126869" url="https://sk.wikipedia.org/wiki?curid=126869" title="D’Alembertov operátor">
D’Alembertov operátor

D'Alembertov operátor alebo d'Alembertián je diferenciálny operátor nazvaný podľa Jeana Le Rond d'Alemberta. Je to špeciálny prípad Laplaceovho operátora pre štvorrrozmerný "Minkowského priestor" s metrikou formula_1. Značí sa symbolom formula_2. Využíva sa v špeciálnej teórii relativity a elektromagnetizme.
d'Alembertov operátor v karteziánskych súradniciach je rovný
formula_3
alebo špeciálne pri použití súradníc ("t","x","y","z")
formula_4
V látkovom prostredí sa niekedy používa definícia
formula_5
kde formula_6 sú magnetická permeabilita a elektrická permitivita daného materiálu a "N" je jeho index lomu.

</doc>
<doc id="126870" url="https://sk.wikipedia.org/wiki?curid=126870" title="Hungerford Bridge">
Hungerford Bridge

Hungerford Bridge je jedným z londýnskych mostov cez rieku Temžu. Nachádza sa medzi mostami Waterloo Bridge a Westminster Bridge v mestských obvodoch City of Westminster a Lambeth. Je to oceľový nosníkový železničný most – niekedy nazývaný aj Charing Cross Bridge – z oboch strán olemovaný zavesenými lávkami pre peších, ktoré sú označované ako Golden Jubilee Bridges.
Pri jeho severnom konci sa nachádza železničná stanica Charing Cross, stanica londýnskeho metra Embankment, ulica Victoria Embankment. Na jeho južnom konci sa nachádza železničná stanica Waterloo, South Bank a London Eye.
Dejiny.
Pôvodný Hungerford Bridge navrhol Isambard Kingdom Brunel ako visutý most pre peších a bol otvorený v roku 1845. Hlavné rozpätie malo dĺžku a bočné rozpätia . V roku 1859 most zakúpila železničná spoločnosť South Eastern Railway s úmyslom predĺžiť svoje trate do novovybudovanej stanice Charing Cross a zničený bol o rok neskôr. 
Spoločnosť nahradila pôvodný visutý most novou konštrukciou pozostávajúcou z deviatich oceľových rozpätí. Autorom návrhu bol John Hawkshaw a výstavba prebiehala v rokoch 1863 – 1864. Reťaze z pôvodného mosta boli použité pri výstavbe Clifton Suspension Bridge v Bristole. Pôvodné tehlové piliere sú stále na mieste, i keď pilier pri Charing Cross sa nachádza oveľa bližšie k brehu z dôvodu výstavby Victoria Embankment (dokončenej v roku 1870). Pri pilieri na strane South Bank sa zachovali vchody a schody na pôvodnú visutú lávku z roku 1845.
Chodníky pre peších boli pristavené na obe strany mosta neskôr, pričom chodník na strane proti prúdu bol odstránený pri rozširovaní mostného telesa. Tento most je jedným z troch mostov v Londýne určených pre železničnú dopravu ako aj pre peších (ďalšími sú Barnes Railway Bridge a Fulham Railway Bridge).
Golden Jubilee Bridges.
Pôvodné lávky pre peších časom získali zlú povesť – boli priúzke, zanedbané a v noci nebezpečné. V 90. rokoch preto padlo rozhodnutie nahradiť časť mosta určenú pre chodcov novými konštrukciami po oboch stranách železničného mosta. Vo výberovom konaní zvíťazil návrh spoločností Lifschutz Davidson a WSP Group. Nové mostné telesá sú široké , dlhé a dokončili ich v roku 2002. 
Nové časti mosta boli pomenované na počesť päťdesiateho výročia korunovácie kráľovnej Alžbety II. – Golden Jubilee Bridges.
Dopravné spojenie.
Najbližšie stanice londýnskeho metra:
Najbližšie železničné stanice:

</doc>
<doc id="126873" url="https://sk.wikipedia.org/wiki?curid=126873" title="Tetragrammaton">
Tetragrammaton



</doc>
<doc id="126875" url="https://sk.wikipedia.org/wiki?curid=126875" title="Banán">
Banán

Banán je žlté podlhovasté ovocie (technicky epigeická bobuľa) a plod banánovníka, ktorý je veľmi žiadanou komoditou produkovanou poľnohospodármi tropických krajín. Banány majú hmotnosť zvyčajne medzi 125 - 200 g, tá je však výrazne závislá od konkrétneho kultivaru. Z tejto váhy asi 80 % predstavuje jedlú časť a zvyšných 20 % pripadá na kožovitú šupku.
Vôňa, chuť a konzistencia plodov sú výrazne ovplyvnené teplotou, pri ktorej dozrievajú. Pri nízkych teplotách sivejú a kazia sa. Banány dodávané na trh mierneho pásma (teda aj k nám) sa oberajú tak, že dozrievajú počas prepravy. Zníženie teploty počas tejto doby zvyšuje životnosť plodov, ale ako už bolo spomenuté vyššie, negatívne ovplyvňuje ich kvalitu, preto pri preprave nikdy nie sú chladené pod 13,5 °C. Z tohto dôvodu sa tiež neodporúča ukladať kúpené banány do chladničky.
Banány rastú vo visiacich zoskupeniach, od niekoľkých, po mnoho kusoch vo vrstve (zvanej tiež "ruka") v mnohovrstvovom zväzku. Celok visiacich zoskupení sa nazýva "kmeň".
V roku 2002 sa celosvetovo predalo viac ako 12 miliónov ton banánov. Štáty Ekvádor, Kostarika, Kolumbia a Filipíny exportovali každý viac než 1 milión ton banánov.
História.
Banán, resp. rastlina banánovník, bol domestikovaný v juhovýchodnej Ázii (kde rastú botanické druhy banánovníka) a podľa archeologických nálezov to mohlo byť pravdepodobne na území dnešnej Papuy-Novej Guinei, a to možno už 8000 rokov pred naším letopočtom. Prvá známa písomná zmienka o banánoch je v budhistických textoch z rokov okolo 300 pred Kr. Alexander Veľký objavil chuť banánu v údoliach Indie v roku 327 pred Kr. Prvý známy organizovaný banánový sad sa objavil v Číne v roku 200. V roku 650 islamskí dobyvatelia priniesli banán do Palestíny. Arabskí kupci rozšírili banány po väčšine územia Afriky.
V roku 1502 portugalskí kolonialisti vybudovali prvé banánové sady v Karibiku a v strednej Amerike.

</doc>
<doc id="126876" url="https://sk.wikipedia.org/wiki?curid=126876" title="José Mourinho">
José Mourinho

José Mário Santos Mourinho Félix (* 26. január 1963, Setúbal, Portugalsko) je portugalský profesionálny futbalový tréner a bývalý futbalista. Je označovaný za jedného z najlepších trénerov všetkých čias, a taktiež je jedným z najúspešnejších trénerov všetkých čias. Ako prvý tréner vyhral s tímom AS Rím Európsku konferenčnú ligu a stal sa prvým trénerom ktorý vyhral Ligu majstrov, Európsku ligu a Európsku konferenčnú ligu. 
Po bezprecedentnej kariére záložníka sa Mourinho prvýkrát dostal do sféry manažmentu ako tlmočník pre Sira Bobbyho Robsona v Sportingu CP a Porte, potom žal úspechy ako asistent v FC Barcelone pod vedením Robsona a jeho nástupcu Louisa van Gaala. Po pôsobivých krátkych manažérskych obdobiach v Benfice a União de Leiria sa v roku 2002 vrátil do Porta ako tréner. S tímom vyhral Mourinho dvakrát ligový titul, pohár, Pohár UEFA a Ligu majstrov UEFA; druhý z nich je prvým európskym pohárom pre Porto od roku 1987. Tieto úspechy ho dostali do Anglicka, kde v roku 2004 začal trénovať Chelsea, s ktorou za tri sezóny vyhral dvakrát Premier League, FA Cup, dvakrát Ligový pohár. V roku 2007 odišiel z klubu, kvôli nezhodám s majiteľom klubu Romanom Abramovičom. 
V roku 2008 sa stal trénerom talianskeho Interu Miláno, s ktorým vyhral v prvej sezóne titul Serie A. V roku 2010 doviedol Inter k európskemu treble zo Serie A, Coppa Italia a Ligy majstrov UEFA; po prvýkrát čo to nejaký taliansky klub dokázal. Týmto sa stal jedným z piatich trénerov, ktorý vyhrali PMEK/Ligu majstrov UEFA v dvoch rôznych kluboch, a o rok neskôr získal svoju prvú cenu Tréner roka FIFA. Mourinho potom podpísal zmluvu s Realom Madrid, kde vyhral La Ligu s rekordným bodovým ziskom, čím sa stal piatym trénerom, ktorý vyhral ligový titul v štyroch krajinách. Taktiež vyhral Copa del Rey a Supercopa de España. Mourinho odišiel z Madridu v roku 2013, aby sa vrátil späť do Chelsea, kde vyhral ďalší ligový titul a Ligový pohár, ale v roku 2015 bol odvolaný, kvôli zlým výsledkom. O rok neskôr bol menovaný trénerom Manchestra United; v jeho prvej sezóne vyhral Európsku ligu UEFA, Ligový pohár a FA Community Shield. V roku 2018 bol odvolaný. V roku 2019 podpísal zmluvu s Tottenhamom Hotspur.
V roku 2015 bol menovaný Portugalskou futbalovou asociáciou (FPF) portugalským trénerom storočia, a bol prvým trénerom minul na prestupy viac ako 1 miliardu €. Vďaka svojim taktickým vedomostiam, charizmatickej a kontroverznej osobnosti a tomu, čo jeho oponenti považujú za dôraz na dosahovanie výsledkov pri hraní krásneho futbalu, je porovnávaný z argentínskym trénerom Heleniom Herrerom.
Úspechy.
Trénerské.
Porto
Chelsea
Inter Miláno
Real Madrid
Manchester United
AS Rím
Individuálne
Rekordy.
Guinessova kniha rekordov

</doc>
<doc id="126879" url="https://sk.wikipedia.org/wiki?curid=126879" title="José Mário Santos Mourinho Félix">
José Mário Santos Mourinho Félix



</doc>
<doc id="126882" url="https://sk.wikipedia.org/wiki?curid=126882" title="Philip K. Dick">
Philip K. Dick



</doc>
<doc id="126884" url="https://sk.wikipedia.org/wiki?curid=126884" title="Golden Jubilee Bridge">
Golden Jubilee Bridge



</doc>
<doc id="126885" url="https://sk.wikipedia.org/wiki?curid=126885" title="Golden Jubilee Bridges">
Golden Jubilee Bridges



</doc>
<doc id="126886" url="https://sk.wikipedia.org/wiki?curid=126886" title="Charing Cross Bridge">
Charing Cross Bridge



</doc>
<doc id="126890" url="https://sk.wikipedia.org/wiki?curid=126890" title="Jim Courier">
Jim Courier

Jim Courier (* 17. august 1970, Sandord, Florida, USA) je bývalý americký profesionálny tenista. Spolu s Agassim, Changom a Samprasom patril k najlepším americkým tenistom z obdobia 90tych rokov. Jeho najväčšie profesionálne úspechy zozbieral na začiatku dekády. V rokoch 1992 a 1993 bol opakovane na 1. mieste medzinárodného rebríčka ATP.
Počas svojej kariér Jim Courier vyhral 23 turnajov ATP v dvojhre, z toho 4 grandslamové turnaje:

</doc>
<doc id="126893" url="https://sk.wikipedia.org/wiki?curid=126893" title="Juan Carlos Ferrero">
Juan Carlos Ferrero

Juan Carlos Ferrero (* 12. február 1980) je súčasný španielsky profesionálny tenista. Aktuálne (november 2010) je na 24. mieste medzinárodného rebríčka ATP.
Jeho najväčším úspechom je víťazstvo v grandslamovom turnaji French Open v roku 2003. V tom istom roku sa tiež dostal do finále US Open a na 1. miesto rebríčka ATP.

</doc>
<doc id="126894" url="https://sk.wikipedia.org/wiki?curid=126894" title="Lleyton Hewitt">
Lleyton Hewitt

Lleyton Hewitt (* 24. február 1981, Adelaide, Austrália) je bývalý austrálsky profesionálny tenista, ktorý ukončil singlovú kariéru v roku 2016.
Lleyton Hewitt bol na 1. mieste rebríčka ATP nepretržite od decembra 2001 do júna 2003. Jeho najväčšie úspechy: dve víťazstvá v grandslamových turnajoch - US Open v roku 2001 a Wimbledon v roku 2002. Celkovo dokázal počas svojej kariéry vyhrať 30 turnajov série ATP v dvojhre a 3 turnaje vo štvorhre.

</doc>
<doc id="126895" url="https://sk.wikipedia.org/wiki?curid=126895" title="Jevgenij Alexandrovič Kafeľnikov">
Jevgenij Alexandrovič Kafeľnikov

Jevgenij Kafeľnikov (* 18. február 1974, Soči, Rusko) je bývalý ruský profesionálny tenista. V máji a júni 1999 bol na 1. mieste medzinárodného rebríčka ATP. Počas svojej kariéry vyhral 26 turnajov ATP v dvojhre (z toho 2 grandslamové turnaje) a 27 turnajov vo štvorhre (z toho 4 grandslamové). V troch prípadoch (French Open 1996 a 1997, US Open 1997) bol jeho partnerom český tenista Daniel Vacek.

</doc>
<doc id="126901" url="https://sk.wikipedia.org/wiki?curid=126901" title="Mp3">
Mp3



</doc>
<doc id="126903" url="https://sk.wikipedia.org/wiki?curid=126903" title="Trhové Sviny">
Trhové Sviny

Trhové Sviny () sú mesto ležiace na juhovýchod od Českých Budějovíc na sútoku Farského a Trhosvinského potoka. Ich katastrálne územie má rozlohu a žije tu obyvateľov (""). 
Trhové Sviny sa pôvodne nazývali pravdepodobne "Svinice", nemecky "Schweinitz". Prvá listinná zmienka pochádza z roku 1260, kedy sa píše o človeku menom Hojer von Schweinitz, Ojár zo Svín z rodu Vítkovcov. V roku 1481 Sviny získali od kráľa Vladislava Jagelovského právo poriadať dvakrát za rok trhy a mestečko získava prídomok Trhové.
Narodil sa tu prezident Česko-Slovenska Emil Hácha.

</doc>
<doc id="126910" url="https://sk.wikipedia.org/wiki?curid=126910" title="Glenn Gould">
Glenn Gould

Glenn Gould (* 25. september 1932, Toronto, Kanada – † 4. október 1982, Toronto) bol kanadský klavírny virtuóz a hudobný skladateľ. Preslávil sa hlavne vďaka svojim originálnym nahrávkam skladieb pre klávesové nástroje od Johanna Sebastiana Bacha. V roku 1964 ukončil svoju koncertnú kariéru a venoval sa výlučne produkcii štúdiových nahrávok, komponovaniu klavírnych a komorných skladieb a písaniu kníh o hudbe. Je tiež autorom klavírnych úprav opernej hudby Richarda Wagnera. Získal štyri ceny Grammy.
Život.
Gould sa narodil v rodine kanadských presbyteriánov škótskeho pôvodu. Prvé hodiny hry na klavír dostal od svojej matky, ktorej starý otec bol bratrancom nórskeho skladateľa Edvarda Griega. Od desiatich rokov navštevoval torontské konzervatórium Royal Conservatory of Music, kde študoval hru na klavír u Alberta Guerrera, organ u Fredericka Silvestera a teóriu u Lea Smitha. 
V roku 1945 po prvýkrát vystupoval na verejnosti (na organe) a o rok nato po prvýkrát koncertoval s orchestrom - s Torontským symfonickým orchestrom hral Beethovenov Klavírny koncert č. 4. V roku 1947 hral svoj prvý verejný recitál a v roku 1950 prvý rozhlasový recitál pre CBC. Do medzinárodného povedomia sa dostal po svojom prvom koncerte v New Yorku v roku 1955. Len o niekoľko dní nato sa zaviazal vydavateľstvu Columbia Records, ktorému ostal verný až do smrti. V tej dobe vznikla jeho najznámejšia štúdiová nahrávka Bachových Goldbergovských variácií.
V rokoch 1955–1964 koncertoval Gould po Severnej Amerike a Európe, v roku 1957 ako prvý severoamerický umelec od konca druhej svetovej vojny aj v Sovietskom zväze. Predstavil sa tam so skladbami od Bacha, Beethovena a sériovou hudbou Arnolda Schönberga a Albana Berga, ktorá bola v dobe socialistického realizmu v Sovietskom zväze potláčaná.
Koncertovanie sa však Gouldovi začalo čoskoro znechucovať. Predvádzanie sa jedného človeka pred mnohými poslucháčmi považoval za umelecky nedôstojné a nehodiace sa pre hudbu. Svoj posledný verejný koncert Gould 10. apríla 1964 v kalifornskom Los Angeles. Na programe boli Beethovenova Sonáta pre klavír č. 30, výber z Bachových posledných diel, nedokončené Umenie fúgy (BWV 1080) a napokon Sonáta pre klavír č. 3 op. 92 č. 4 Ernsta Kreneka. Gould sa až do konca svojho života vyhýbal verejnému vystupovaniu a sústredil sa na nahrávanie a písanie. Nahral veľké množstvo záznamov pre spoločnosť CBS, zvukové aj filmové nahrávky pre CBC a tri dokumentárne rozhlasové pásma pre rovnaké spoločnosti. Veľmi sa zaujímal o nahrávací proces a mal vlastné štúdio, v ktorom skúmal metódu zliepania nahrávky z útržkov nespočetných verzií (tzv. „takes“). Vynikal aj v literárnej činnosti: jeho eseje o hudba patria k tomu najlepšiemu, čo bolo o hudbe kedy napísané. 
Glenn Gould zomrel v Toronte roku 1982 na následky silnej mozgovej mŕtvice. Je pochovaný na torontskom cintoríne Mount Pleasant Cemetery.
Repertoár a technika.
Gould sa vo svojich nahrávkach sústredil na barokovú hudbu, viedenskú klasiku a súčasnú klasickú hudbu. Nahral takmer kompletné dielo J.S.Bacha pre klavír, väčšinu Beethovenových a všetky Mozartove klavírne sonáty, kompletné dielo pre klavír od Schönberga, Weberna a Albana Berga, rovnako ako všetky sonáty pre klavír a pre dychové nástroje s klavírnym doprovodom od Paula Hindemitha.
Bol známy svojou živou hudobnou predstavivosťou. Gould vraj nikdy nezahral skladbu tým istým spôsobom viackrát. Jeho hra sa vyznačovala jasnosťou a artikulovanosťou, a to hlavne v kontrapunktových pasážach. Tento spôsob hry sa obzvlášť dobre hodil k barokovej hudbe. Gould žil v dobe, keď sa mnohí interpreti snažili zdôrazňovať v Bachových skladbách ich mohutnosť a veľkoleposť; tento prístup pochádzal ešte z 19. storočia. Gouldove interpretácie preto museli na mnohých poslucháčov pôsobiť osviežujúco a objavne. Jeho spôsob hry zrejme silne ovplyvnil ďalších bachovských interpretov, ktorými boli napr. András Schiff a Angela Hewittová. 
Gould mal vynikajúcu techniku, ktorá mu umožnila hra veľmi rýchlym tempom a pritom zachovať oddelenosť a jasnosť každého jedného tónu. Súčasťou tejto techniky bol sed veľmi nízko nad nástrojom, ktorý mu umožňoval lepšiu kontrolu nad klaviatúrou. Obzvlášť vhodná bola táto poloha pre kontrapunkt. Naopak nevhodná je táto poloha podľa Charlesa Rosena pre hru technicky náročných skladieb obdobia hudobného romantizmu z 19. storočia. Gould, ktorý sa spoly zo žartu označoval za „posledného puritána“, všeobecne nemal klavírne skladby z tohto obdobia v obľube, pretože mal pocit, že je v nich príliš zanedbaný štruktúrny element hudby. Dokonca aj to malé množstvo romantických klavírnych skladieb, ktoré hral, sa vyznačuje nezvyklým kontrapunktom. 
Jeho spôsob hry však nebol všeobecne prijímaný. Hodnotenie jeho interpretácií poslucháčmi oscilovalo medzi zdôrazňovaním ich skvelej kreatívnosti a odmietavými poukazmi na ich excentrickosť. Jeho zreteľná, čembalo imitujúca technika, tak vhodná pre skladby z obdobia baroka, sa ukázala ako nevhodná napr. pre Mozartove klavírne sonáty: Gouldovu „röntgenovú“ interpretáciu väčšina kritikov odmietla.
Interpretácie a nahrávky.
Hlavnú časť Gouldovho repertoáru tvorili Bachove klavírne skladby a vďaka interpretáciám týchto skladieb sa aj preslávil.
Medzi dochované Gouldove nahrávky romantických skladieb patrí Brahmsových 10 intermezz a 4 balady, 5 "Piesní bez slov" Felixa Mendelssohna Bartholdyho, Sonáta pre klavír č. 3 h-mol Frédérica Chopina (ktorého hudbu spolu so Schumannovou inak odmietal), Sonáty pre klavír Alexandra Skriabina a skladby pre klavír, piesne a melodráma "Enoch Arden" Richarda Straussa. Legendárny je takisto záznam Brahmsovho 1. koncertu pre klavír pod taktovkou Leonarda Bernsteina. Zachovala sa aj Gouldova nahrávka Lisztovho klavírneho prepisu Beethovenovej 5. a 6. symfónie (Lisztove diela Gould tiež silne odmietal).
Výstrednosti.
Gould bol známy mnohými svojimi výstrednosťami. Počas hry si vždy hmkal a pospevoval, čo je v rozličnej miere počuť na väčšine jeho nahrávok (v závislosti od zvukového technika). On sám prehlasoval, že tieto zvuky vydáva podvedome a v závislosti na miere neschopnosti klavíra vyjadriť hudbu tak, ako to on zamýšľa.
Bol tiež známy svojimi zvláštnymi pohybmi tela pri hraní. Koncertovať bol ochotný iba na starej nízkej stoličke, ktorú vyrobil jeho otec. Hral na nej dokonca aj keď už bolo jej sedadlo úplne zodraté. Táto stolička sa dnes nachádza spolu s Gouldovým obľúbeným klavírom Steinway CD 318 v National Arts Centre v Ottawe (od roku 1982 boli tieto artefakty vo vlastníctve knižnice Library and Archives Canada, ktorá ich v roku 2011 darovala NAC). Jedinou spoločnosťou, ktorá má právo vyrábať rovnaké stoličky, je taliansky výrobca Cazzaro SpA. Gould závislosť na starej stoličke vysvetľoval svojou zvláštnou technikou hrania, kvôli ktorej musel sedieť veľmi nízko nad zemou (asi 35 centimetrov). Vyhlásil, že ak by sa mu pred koncertom stratila, musel by odpíliť nohy na nejakej inej.
Gould mal veľký strach z prechladnutia, preto aj na teplých miestach nosil veľmi hrubé oblečenie, dokonca rukavice. Zdôvodňoval to nutnosťou vytvoriť si optimálne podmienky pre hranie. Pred každým koncertom si tiež úzkostlivo vyberal košeľu, v ktorej sa mu hrá najpohodlnejšie. 
Trpel nechuťou k spoločenskému životu, mal averziu k dotykom a podávaniu rúk. Ku koncu života obmedzil svoje spoločenské styky a komunikoval hlavne telefonicky a prostredníctvom listov. Pri návšteve historickej Steinway Hall v New Yorku v roku 1959 ho vtedajší hlavný technik výroby klavírov William Hupfer privítal priateľským potľapkaním po chrbte. Goulda to šokovalo, sťažoval sa na bolesť, únavu a stratu koordinácie; dokonca sa zaujímal o možnosť podniknúť právne kroky voči firme Steinway &amp; Sons, ak by sa ukázalo, že „zranenia“ mu ostanú natrvalo.
Každý deň medzi druhou a treťou v noci navštívil Gould nonstop reštauráciu Fran's neďaleko svojho torontského bytu a objednal si praženicu.

</doc>
<doc id="126913" url="https://sk.wikipedia.org/wiki?curid=126913" title="Kopa Virgo">
Kopa Virgo



</doc>
<doc id="126914" url="https://sk.wikipedia.org/wiki?curid=126914" title="Gustavo Kuerten">
Gustavo Kuerten

Gustavo Kuerten (* 10. september 1976, Florianópolis, Brazília) je bývalý brazílsky profesionálny tenista. V rokoch 2000 a 2001 bol opakovane na 1. mieste medzinárodného rebríčku ATP.
Počas svojej kariéry Kuerten vyhral 20 turnajov ATP v dvojhre, z toho 3 grandslamové tituly na French Open a 8 turnajov vo štvorhre.

</doc>
<doc id="126915" url="https://sk.wikipedia.org/wiki?curid=126915" title="Ivan Lendl">
Ivan Lendl

Ivan Lendl (* 7. marec 1960, Ostrava) je bývalý česko-americký profesionálny tenista.
Prvý titul "Majstra ČSSR v dvojhre" získal na dvorcoch v ostravských Komenského sadoch. Kvôli dlhodobým sporom s vtedajším komunistickým režimom sa v roku 1986 presťahoval do USA. Neskôr sa stal jednotkou svetového tenisu. V roku 1992 dostal občianstvo. Na čele rebríčka ATP sa držal rekordných 270 týždňov, až kým tento rekord v roku 1999 po víťazstve vo Wimbledone nezlomil Američan Pete Sampras. V roku 2001, sedem rokov po ukončení tenisovej kariéry, bol Lendl uvedený do Siene slávy tenisu. Vo dvojhre vyhral 94 turnajov ATP a v historickom rebríčku mu patrí druhé miesto za Jimmy Connorsom (109).
Víťazstvá.
Na Turnaji majstrov v dvojhre päťkrát obsadil prvé miesto.

</doc>
<doc id="126919" url="https://sk.wikipedia.org/wiki?curid=126919" title="Občianska vojna v Sudáne">
Občianska vojna v Sudáne

V Sudáne prebehli od vyhlásenia nezávislosti 2 dlhotrvajúce občianske vojny a nezávisle od nich sa odohráva konflikt v Darfúre. Zatiaľ, čo občianske vojny sú okrem iného hlavne nábožensko-etnickým sporom medzi južnými (africkými) a severnými (arabskými) kmeňmi, konflikt v Darfúre prebieha medzi moslimami, jedni majú však arabský, druhí africký pôvod. Oba spory majú ale jedno spoločné - snahu nearabských obyvateľov o proporčnú účasť na vládnutí.
Prvá občianska vojna.
Prvá občianska vojna začala pol roka pred vyhlásením nezávislosti Sudánu, keď sa členovia britských rovníkových zborov spolu s miestnou políciou vzbúrili vo viacerých mestách v južných provinciách. Napriek tomu, že boli tvrdo potlačení, tí, čo prežili sa spojili z juhosudánskymi študentmi a postupne prerástli do hnutia za odtrhnutie juhu a je známe pod menom Gerilová armáda Anyanya. V šesťdesiatych rokoch sa hnutie šírilo vo všetkých južných provinciách, ale stroskotalo na etnických nezhodách. Centrálna vláda však nedokázala získať vo vojne prevahu, pretože v 50-tych a 60-tych rokoch trpela nestabilitou a frakcionalizáciou: V roku 1959 sa skončilo krátke obdobie parlamentnej demokracie vojenským prevratom generála Ibrahima Abbúda. A aj keď v polovici šesťdesiatych rokov sa učinili pokusy o návrat demokratického zriadenia, v roku 1969 sa udial ďalší prevrat vedený plukovníkom Dža’farom Muhammadom an-Nimajrím. Tento zrušil všetky styky s komunistickými režimami a obrátil sa k západu – nutnou podmienkou tohoto obratu bolo zabezpečiť mier v krajine, a preto sa rozhodol ukončiť občiansku vojnu. Do veľkej miery mu pomohlo, že na juhu sa pod vedením niekdajšieho armádneho dôstojníka Josepha Lagu vytvorilo Juhosudánske osloboditeľské hnutie – SSLM. Bola to prvá organizácia, ktorá sa mohla zasadzovať a vyjednávať v mene celého južného Sudánu. Tým získal Nimajrí partnera pre vyjednávanie mieru. V roku 1972 podpísal s Josephom Lagu Dohodu z Addis Abeby, ktorá dávala juhu veľkú mieru autonómie, čím nastalo zhruba 10 rokov trvajúce obdobie prímeria.
Druhá občianska vojna.
Problémy nastali až po objavení ložísk ropy a po začatí plánu pripojenia týchto oblastí k severu. Na dôvažok vrcholila práve začiatkom osemdesiatych rokov kampaň Nimajrího, ktorá mala transformovať Sudán v moslimsko - arabský štát. V roku 1983 preto Nimajrí rozdelil juh na tri regióny a zaviedol celoplošne islamské právo šaríja . Aby zaistil jeho zavádzanie, vyhlásil v apríli 1983 v Sudáne núdzový stav. Porušovanie ľudských práv a osobných slobôd, ako aj používanie krutých trestov pre nemoslimských obyvateľov severu viedlo k obnoveniu občianskej vojny. 
V tom istom roku vznikla na čele s Johnom Garangom SPLA. Hnutie chcelo dosiahnuť zostavenie demokratickej ústavy, ktorá by odstránila marginalizáciu juhozápadných kmeňov a zrušenie islamského práva. Začatie rozhovorov medzi juhom a severom bolo umožnené až povstaním v roku 1985, ktoré zosadilo Nimajrího a voľbami v roku 1986, v ktorých bola zvolená demokratická vláda na čele zo Sadikom al-Mahdim. V nasledujúcom období vláda začala so SPLA rokovať o mierovej zmluve. Rokovania boli vládou brzdené, čo viedlo armádu k tomu, aby premiérovi začiatkom roku 1989 dala ultimátum. Pretože si chcel udržať moc, dohodol sa so SPLA a naplánoval na koniec roka konferenciu, kde sa dohodne nová ústava.
Armáda však už na to nedbala a nahradili civilnú vládu 15 vojenskými dôstojníkmi. Generál Hassan al-Bašir sa stal prezidentom , premiérom aj náčelníkom ozbrojených síl. Právo šaríja sa začalo uplatňovať ešte dôslednejšie, boli zrušené politické strany a autonómia juhu sa stratila v nedohľadne. 
V roku 1991 sa udiali dve významné udalosti. SPLA stratila podporu z Etiópie a od SPLA sa odtrhli dve frakcie. Preto deväťdesiate roky boli poznamenané nejednotnosťou južných rebelských skupín. Ďalším problémom bolo, že vláda nebola ochotná definitívne vyriešiť vzťah medzi náboženstvom a štátom a dať juhu autonómiu. 
Oficiálne mierové rokovania medzi vládou a SPLA začali až v roku 2002. Už začiatkom roku 2004 sa črtala dohoda, rokovania sa ale ešte o rok pretiahli. Konečnú dohodu podpísali SPLA a jedna frakcia SLA (rebelantské hnutie v Darfúre). Výsledok rokovaní sa však nepáčil rebelom v ostatných okrajových častiach Sudánu (napríklad v Darfúre alebo etniku Beža na východe) a je považovaný za jednu z príčin najnovšej občianskej vojny, ktorá prebieha v Darfúre.
Konflikt v Darfúre.
Súčasný konflikt v Darfúre sa začal na začiatku roku 2003, keď sa sformovali dve rebelantské skupiny – SLA a JEM a zaútočili na vládne vojenské objekty. Ich útok bol však len odpoveďou na mnoho rokov trvajúcu vládnu kampaň proti Sudáncom, ktorí majú africký pôvod. Vláda pripúšťa, že po útoku rebelov zmobilizovala tzv. „sebaobranné milície“, ale dištancuje sa od arabských kočovných milíc Džandžavídu. Podľa utečencov z Darfúru sa to však má inak – po tom, ako vládne lietadlá vykonajú nálety nad určitou oblasťou, vtrhnú sem Džandžavíd na koňoch a ťavách, zabíjajúc mužov, znásilňujúc ženy a berúc všetko, čo sa im dostane pod ruky . 
Konflikt v oblasti prebieha už takmer 4 roky a vyzerá to tak, že napriek pobúreniu medzinárodného spoločenstva, apelom hláv štátov a výzvam OSN si sudánsky prezident Hassan al-Bašir robí, čo sa mu zachce. Svojhlavosť tohto vodcu sa prejavuje napríklad v ignorovaní rezolúcie OSN z roku 2005, ktorá zaviedla nad Darfúrom bezletovú zónu. Ďalej mu OSN začiatkom roku 2006 ponúkla, že do oblasti pošle okolo 22 000 jednotiek s „modrými prilbami“, ale prezident argumentoval tým, že je to proti bezpečnosti Sudánu a bol maximálne ochotný pripustiť 7 000 vojakov Africkej únie. Jeho odmietnutie vojsk OSN bolo príčinou toho, že darfúrski rebeli porušili v októbri prímerie so sudánskou vládou, ktoré trvalo od mája 2006, a napadli tábor sudánskej armády. Vyslanec OSN Jan Pronk zmienil túto porážku na svojom blogu, čo predstavovalo pre al-Bašira skvelú zámienku na jeho vyhostenie z krajiny. A zároveň tým naznačil, že mu je svet ukradnutý. 
V súčasnosti je najväčším problémom to, že darfúrsky konflikt moslimov tmavej pleti proti arabským moslimom sa prelieva do okolitých krajín a to najmä do Stredoafrickej republiky a Čadu. V nich sú totiž slabí prezidenti s ešte slabšími vojskami a tiež tam existuje etnické rozdelenie populácie na moslimov verzus kresťanov a animistov. „Chartúm pomáha povstalcom v Čade na oplátku za to, že N’Djamena podporuje rebelov v súdánskom Dárfúre.“

</doc>
<doc id="126920" url="https://sk.wikipedia.org/wiki?curid=126920" title="John McEnroe">
John McEnroe

John McEnroe (* 16. február 1959 Wiesbaden, Nemecko) je bývalý americký profesionálny tenista. V rokoch 1980 až 1985 sa opakovane umiestňoval na prvom mieste v rebríčku ATP.
Počas svojej kariéry John McEnroe vyhral 77 turnajov ATP, z toho 7 grandslamových turnajov:
McEnroe bol známy svojou búrlivou povahou, často sa hádal s rozhodcami o sporných loptičkách a to aj veľmi nevyberaným spôsobom. Jeho správanie si vynútilo pritvrdenie pravidiel ATP - podobné výstrelky sú odvtedy disciplinárne trestané.

</doc>
<doc id="126921" url="https://sk.wikipedia.org/wiki?curid=126921" title="Občianske vojny v Sudáne">
Občianske vojny v Sudáne



</doc>
<doc id="126927" url="https://sk.wikipedia.org/wiki?curid=126927" title="Carlos Moyà">
Carlos Moyà

Carlos Moyà Llompart (* 27. august 1976, Palma de Mallorca) je bývalý španielsky profesionálny tenista. 
Počas svojej kariéry Moyá vyhral 20 turnajov ATP. Jeho najväčším úspechom je víťazstvo na French Open v roku 1998, kedy porazil svojho krajana Alexa Corretju a taktiež účasť vo finále Australian Open v roku 1997, kedy však hladko podľahol americkej legende Petovi Samprasovi. V marci 1999 sa mu podarilo na štrnásť dní obsadiť miesto svetovej jednotky v rebríčku ATP.

</doc>
<doc id="126928" url="https://sk.wikipedia.org/wiki?curid=126928" title="Thomas Muster">
Thomas Muster

Thomas Muster (* 2. október 1967, Leibnitz, Rakúsko) je bývalý rakúsky profesionálny tenista. Od februára do apríla roku 1996 bol na 1. mieste medzinárodného rebríčka ATP. Vo svojej dobe bol považovaný za jedného z najlepších hráčov na antukovom povrchu. Počas svojej kariéry Muster vyhral 44 turnajov ATP v dvojhre, z toho jeden grandslamový turnaj - French Open v roku 1995.

</doc>
<doc id="126929" url="https://sk.wikipedia.org/wiki?curid=126929" title="Carlos Moya">
Carlos Moya



</doc>
<doc id="126930" url="https://sk.wikipedia.org/wiki?curid=126930" title="Ilie Năstase">
Ilie Năstase

Ilie Năstase (* 19. júl 1946, Bukurešť, Rumunsko) je bývalý rumunský profesionálny tenista. V rokoch 1973 až 1974 bol na 1. mieste medzinárodného rebríčka ATP.
Počas svojej kariéry Ilie Năstase vyhral 53 turnajov ATP v dvojhre, z toho 2 grandslamové turnaje:

</doc>
<doc id="126931" url="https://sk.wikipedia.org/wiki?curid=126931" title="Ilie Nastase">
Ilie Nastase



</doc>
<doc id="126932" url="https://sk.wikipedia.org/wiki?curid=126932" title="John Newcombe">
John Newcombe

John Newcombe (* 23. máj 1944, Sydney, Austrália) je bývalý austrálsky profesionálny tenista. V lete 1974 bol po dobu necelých dvoch mesiacov na 1. mieste medzinárodného rebríčka ATP. Ide o tenistu z prelomu otvorenej éry.
Počas svojej kariéry Newcombe vyhral 31 turnajov ATP v dvojhre, z toho 5 grandslamových turnajov (počítané iba za otvorenú éru, pred jej začiatkom zvíťazil navyše raz vo Wimbledone a raz vo Flushing Meadow a to v roku 1967).

</doc>
<doc id="126933" url="https://sk.wikipedia.org/wiki?curid=126933" title="Patrick Rafter">
Patrick Rafter

Patrick Rafter (* 28. december 1972, Mount Isa, Austrália) je bývalý austrálsky profesionálny tenista. V roku 1999 bol na 1. mieste medzinárodného rebríčka ATP.
Je zástupca generácie hráčov útočného štýlu tenisu, servis-volej založenom na presnom podaní, následnom nábehu na sieť a rýchlom ukončení výmeny. Počas svojej kariéry Rafter vyhral 11 turnajov ATP v dvojhre a 10 vo štvorhre. Jeho najväčším úspechom je víťazstvo na US Open v rokoch 1997 a 1998. V rokoch 2000 a 2001 sa dostal do finále Wimbledonu, kde však podľahol najskôr americkej legende Petovi Samprasovi a o rok neskôr Chorvátovi Goranovi Ivaniševićovi, ktorý nastúpil do turnaja na základe divokej karty a pri svojej štvrtej finálovej účasti samotný turnaj napokon na Rafterovo nešťastie vyhral.

</doc>
<doc id="126934" url="https://sk.wikipedia.org/wiki?curid=126934" title="Waterloo Bridge">
Waterloo Bridge

Waterloo Bridge je jeden z londýnskych mostov cez rieku Temžu. Nachádza sa medzi mostami Blackfriars Bridge a Hungerford Bridge v mestských obvodoch City of Westminster a Lambeth. Most bol pomenovaný na počesť britského víťazstva v bitke pri Waterloo v roku 1815.
Pri jeho severnom konci sa nachádza Somerset House, ulice Strand a Aldwych. Na jeho južnom konci sa nachádza železničná stanica Waterloo, kino IMAX a South Bank.
Vďaka svojej strategickej polohe na Temži je Waterloo Bridge jedným z najlepších miest na fotografovanie. Z mosta je vidieť na Westminster, South Bank a London Eye na západe a City of London a Canary Wharf na východe.
Dejiny.
Prvý most na tomto mieste otvorili v roku 1817 a jeho autorom bol John Rennie. Most bol tvorený deviatimi žulovými oblúkmi a pri prechode museli cestujúci zaplatiť mýto. V roku 1878 správu nad mostom prevzala inštitúcia Metropolian Board of Works, ktorá vyberanie mýta zrušila. Na moste sa objavili závažné konštrukčné chyby a tak ho nechala Metropolitan Board of Works vystužiť.
Počas 20. rokov 20. storočia opotrebovanie mosta narastalo a London County Council rozhodol o jeho zbúraní a výstavbe nového mosta. Nový most navrhol Giles Gilbert Scott a stavbu realizovala spoločnosť Peter Lind &amp; Company. Nový most bol čiastočne sprístupnený v roku 1942 a úplne dokončený bol na konci druhej svetovej vojny v roku 1945. Stavebné práce na moste vykonávali ženy a tak sa niekedy most označuje aj ako „most žien“. Použitým materiálom bol portlandský vápenec.
Žulové kamene z pôvodného mosta boli venované rôznym krajinám spojeným s Veľkou Britániou pre posilnenie historických väzieb v rámci bývalého Britského impéria. Dva z kameňov sa nachádzajú v Canberre, hlavnom meste Austrálie pri Commonwealth Avenue Bridge.
Dopravné spojenie.
Najbližšie stanice londýnskeho metra:
Najbližšie železničné stanice:

</doc>
<doc id="126935" url="https://sk.wikipedia.org/wiki?curid=126935" title="Marcelo Ríos">
Marcelo Ríos

Marcelo Ríos (* 26. december 1975) je bývalý čilský profesionálny tenista. Počas roka 1998 sa dokázal dvakrát na krátky čas dostať na 1. miesto medzinárodného rebríčka ATP. Za jeho najväčší úspech je považovaná účasť vo finále Australian Open v roku 1998, kde podľahol českému tenistovi Petrovi Kordovi, ktorému ale neskôr vyšiel pozitívny dopingový test. 
Počas svojej kariéry Marcelo Ríos vyhral 18 turnajov ATP vo dvojhre:

</doc>
<doc id="126936" url="https://sk.wikipedia.org/wiki?curid=126936" title="Andy Roddick">
Andy Roddick

Andrew Stephen Roddick (prezývaný "A-Rod"; * 30. august 1982, Omaha, Nebraska) je bývalý americký profesionálny tenista. Je bývalou svetovou jednotkou. Aktuálne (15. august 2012) je v medzinárodnom rebríčku ATP na 21. mieste. V súčasnosti sú spolu s Rogerom Federerom hráčmi, ktorí sú najdlhšie v top 10 ATP.
Roddick bol hráč s tvrdým podaním a silným forhendom. Držal rekord v rýchlosti podania v profesionálnom tenise.
V auguste 2012 po víťaznom zápase prvého kola US Open oznámil po turnaji ukončenie kariéry. Posledný zápas odohral 5. septembra vo štvrtom kole turnaja proti Argentínčanovi Juanovi Martínovi del Potrovi, keď prehral 1:3 na sety.
Tenisová kariéra.
V roku 2000 skončil na prvom mieste svetového rebríčka juniorov, výhrou na Grand Slamoch Australian Open a US Open a účasťou vo štvrťfinále na French Open. Svoj prvý zápas ako profesionálny hráč vyhral na turnaji ATP Masters Series v Miami, kde sa dostal do druhého kola, kde ho porazil Andre Agassi.
Roku 2001 debutoval za daviscupovú reprezentáciu USA v zápase proti Švajčiarsku, výhrou nad Georgeom Bastlom. Opäť sa kvalifikoval na turnaj AMS Miami, kde porazil Harela Levyho, Marcela Riosa, Peta Samprasa a Andreia Pavela no následne ho v štvrťfinále vyradil Lleyton Hewitt. Prebojoval sa do 3. kola French Open, kde ho porazil Lleyton Hewitt a na Wimbledone, kde ho vyradil Goran Ivanišević. Do ďalšieho štvrťfinále podujatia série AMS sa prebojoval na turnaji v Montreale a následne ho v podujatí tej istej série v Cincinnati hneď v prvom kole porazil Gustavo Kuerten. Na US Open sa dostal až do štvrťfinále, kde ho vyradil Lleyton Hewitt. Stal sa najmladším hráčom, ktorý sa prebojoval do prvej 20. medzinárodného rebríčka ATP.
V roku 2002 vypadol na Australian Open hneď v druhom kole, v daviscupovej reprezentácii vyhral obe svoje dvojhry nad Slovenskom, neskôr rovnako nad Španielskom. Na French Open vypadol už v prvom kole, na Wimbledone v treťom a na US Open sa prebojoval do štvrťfinále, kde ho porazil legendárny krajan Pete Sampras. V septembri prehral v Davis Cupe obe svoje dvojhry proti Francúzsku.
Rok 2003 je u Andyho Roddicka často označovaný ako jeho najlepší rok. Už na jeho začiatku sa na Australian Open sa prebojoval do semifinále, keď v dramatickom štvrťfinále proti Maročanovi Younesovi El Aynaoui zvíťazil vo vyše päťhodinovej bitke v najdhlšie trvajúcom piatom sete v histórii Grand Slamu (2 hodiny 23 minút) zvíťazil v tie-breaku 21 – 19. Následne ho v semifinále vyradil Rainer Schuettler. Na French Open vypadol hneď v prvom kole, no hneď nato získal titul na turnaji Queen's Club v Londýne a hneď po ňom sa dostal až do finále Wimbledonu, kde ho porazil Roger Federer. Získal taktiež dva tituly série AMS a to v Montreale a Cincinnati. Po turnaji v Cincinnati zvíťazil Roddick na US Open a po štyroch rokoch sa od Andre Agassiho stal prvý Američan, ktorý skončil v koncoročonom hodnotení na 1. mieste. V daviscupovom zápase proti Slovensku jeden zápas vyhral a jeden prehral. Na turnaji šampiónov v Houstone postúpil do semifinále, kde ho vyradil Roger Federer.
Na Australian Open v roku 2004 sa Roddick prebojoval do štvrťfinále, opäť zvíťazil na turnaji AMS v Miami a vypadol v druhom kole na French Open. Následne sa opäť prebojoval do finále Wimbledonu, kde ho opäť vyradil Roger Federer. Do finále sa prebojoval aj v Montreale na turnaji AMS a zúčastnil sa aj olympijskych hier v Aténach, kde vypadol v treťom kole. Na US Open sa prebojoval do štvrťfinále a opäť sa zúčastnil turnaja šampiónov Houstone. Jeho koncoročné hodnotenie bolo 2. miesto.
Do semifinále Australian Open sa po druhýkrát prebojoval roku 2005, kde ho porazil Lleyton Hewitt. Na French Open vypadol v treťom kole a po tretíkrát sa prebojoval do finále Wimbledonu a po tretíkrát ho porazil Roger Federer. Na US Open prekvapujúco vypadol hneď v prvom kole.
V roku 2006 sa na Australian Open prebojoval do 4. kola, kde ho vyradil Marcos Baghdatis. Proti Rumunsku v Davis Cupe jeden zápas vyhral a jeden prehral, neskôr proti Čile oba vyhral. Na French Open vypadol v prvom kole a na Wimbledone v treťom. Zvíťazil na turnaji AMS v Cincinnati. Na US Open sa prebojoval až do finále, kde sa stretol s Rogerom Federerom, ktorý ho porazil v 4 setoch. V Davis Cupe proti Rusku prehral obe svoje dvojhry. Opäť sa prebojoval na koncoročný turnaj šampiónov, tentoraz v Šanghaji, kde nepostúpil zo základnej skupiny.
2007.
Prvý Roddickov turnaj v roku 2007 bol Australian Open, kde sa prebojoval až do semifinále, kde ho porazil budúci víťaz Roger Federer. V Davisovom pohári proti Česku vyhral oba svoje zápasy. Prebojoval sa do finále turnaja v Memphise, kde ho však porazil Tommy Haas. Na turnaji ATP Masters Indian Wells sa prebojoval až do semifinále, na turnaji ATP Masters Series Miami sa dostal do štvrťfinále, kde skrečoval.
Na turnaji French Open vypadol Roddick prekvapivo už v prvom kole, v nasledujúcom turnaji The Artois Championships, ktorý sa hral už na trávnatom povrchu však zvíťazil. Wimbledon, tretí grandslamový turnaj v roku znamenal pre Roddicka prebojovanie sa do štvrťfinále, kde prehral s Richardom Gasquetom, aj napriek tomu, že Roddick už viedol 2 – 0 na sety.
Svoj druhý titul v roku 2007 získal Roddick na tvrdom povrchu vo Washingtone, kde vo finále porazil prekvapenie turnaja, vysokého Američana Johna Isnera.
2008.
Na Australian Open ako 6. nasadený vypadol už v 3.kole s 29. nasadeným nemcom Philippom Kohlschreiberom v 5-setovej dráme po setoch 4 – 6,6 – 3,6 – 7,7 – 6,6 – 8. Na French Open neštartoval a nedarilo sa mu ani vo Wimbledone, kde vypadol opäť ako 6. nasadený už v 2.kole so Srbom Jankom Tipsarevičom v štyroch setoch 7 – 6,5 – 7, 4 – 6 a 6 – 7. Na domácej pôde v New Yorku na US Open bol nasadená osmička. Vypadol vo štvrťfinále s Novakom Đokovićom v 4 setoch 2 – 6,3 – 6,6 – 3 a 6 – 7.

</doc>
<doc id="126937" url="https://sk.wikipedia.org/wiki?curid=126937" title="Mats Wilander">
Mats Wilander

Mats Wilander (* 22. august 1964, Växjö, Švédsko) je bývalý švédsky profesionálny tenista. V čase od septembra 1988 do januára 1989 bol na 1. mieste medzinárodného rebríčka ATP.
Počas svojej kariéry Mats Wilander vyhral 33 turnajov ATP v dvojhre, z toho 7 grandslamových turnajov:

</doc>
<doc id="126938" url="https://sk.wikipedia.org/wiki?curid=126938" title="Marcelo Rios">
Marcelo Rios



</doc>
<doc id="126939" url="https://sk.wikipedia.org/wiki?curid=126939" title="Susedná krajina">
Susedná krajina

Susedná krajina je termín označujúci štát, alebo iné administratívne územie, ktoré má spoločnú hranicu s vybraným štátom.
Delenie.
Krajiny spolu môžu "susediť" (hraničiť) niekoľkými spôsobmi:
Špeciálne prípady.
Z tohto hľadiska možno rozdeliť špecifické územia, ktoré sú:
Exkláva.
Exkláva je teda územie štátu, ktoré je izolované iným štátom, alebo administratívnym územím od hlavnej časti..
Najznámejšie exklávy v Európe:
Enkláva.
Enkláva je územie štátu, ktoré leží v inom štáte, pričom nesusedí so žiadnym iným. Enkláva môže byť časť územia iného štátu (v tom prípade je to z hľadiska materského štátu exkláva), alebo samostatný štát susediaci s jedným štátom.
Najznámejšie enklávy v Európe:
Enkláva a exkláva súčasne.
Medzi najznámejšiu exklávu a súčasne enklávu v Európe patrí
Ostrovný štát.
Ostrovný štát je štát, ktorý nesusedí so žiadnou inou krajinou priamo, iba cez námorné hranice.
Medzi najznámejšie ostrovné štáty v Európe patria

</doc>
<doc id="126948" url="https://sk.wikipedia.org/wiki?curid=126948" title="Hojdací koník">
Hojdací koník

Hojdací koník je detská hračka. Má telo v podobe koníka pripevneného na ohnutých lyžinách, ktoré umožňujú kývavý pohyb vpred a vzad. Počas hojdania sa dieťa pridŕža držadiel upevnených na hlave koníka.
Hojdací koník patrí dnes už ku klasickým hračkám.
Varianty.
Okrem variantu, kde sa sedí na tele hračky obkročmo, sa vyskytuje aj bezpečnejšia modifikácia, kde sa sedí na akejsi lavičke upevnenej medzi dvomi zvislými plochými bokmi, ktorých spodné strany sú zaoblené a tvoria lyžiny. Z boku sú pomaľované motívom koňa príp. iného zvieraťa (často kohúta).
Iný moderný variant, nachádzajúci sa často na verejných ihriskách, nahrádza lyžiny jednou vinutou pružinou upevnenou v spodnej časti obvykle zaliatím do betónu.

</doc>
<doc id="126957" url="https://sk.wikipedia.org/wiki?curid=126957" title="Joanna Newsomová">
Joanna Newsomová

Joanna Caroline Newsomová (* 18. január 1982, Nevada City, Kalifornia) je americká harfistka, klaviristka, čembalistka, speváčka a skladateľka.
Býva označovaná za jednu z najvýraznejších postáv súčasnej psychofolkovej scény. Ona sama sa však nepriznáva k žiadnemu špecifickému štýlu. Vo svojich piesňach kombinuje prvky indie popu, amerického folklóru, avantgardného modernizmu a africkej rytmiky. 

</doc>
<doc id="126962" url="https://sk.wikipedia.org/wiki?curid=126962" title="Edgar Julius Jung">
Edgar Julius Jung

Edgar Julius Jung (* 6. marec 1894, Ludwigshafen – † 1. júl 1934) bol nemecký právnik a vodca konzervatívno revolučného hnutia, ktoré stálo v opozícii nielen voči Weimarskej republike, ktorej parlamentný systém považovalo za úpadkový a vnútený zvonku, ale aj voči masovému nacistickému hnutiu. 
Na začiatku 1. svetovej vojny vstúpil Jung dobrovoľne do cisárskej armády a získal hodnosť poručíka. V roku 1925 si otvoril advokátsku kanceláriu v Mníchove a svoj politický aktivizmus trocha utlmil.
Jung, podobne ako Carl Schmitt, pri pohľade na nestabilitu Weimarskej republiky veril, že pád liberálneho parlamentarizmu je nevyhnutný. Dokazoval, že Nemecko stojí dlhodobo na hrane revolučného otrasu s veľmi reálnou vidinou červenej revolúcie podporovanej Sovietskym zväzom, alebo víťazstvom hnedej, nacistickej revolúcie.
V roku 1934 bol Jung autorom prejavu, ktorý predniesol vicekancelár Franz von Papen v Marburgu. Tento prejav vyjadril kritiku konzervatívneho establishmentu voči násiliu národného socializmu. Junga zatkli počas Noci dlhých nožova krátko po svojom zatknutí bol 1. júla v koncentračnom tábore Sachsenhausen zavraždený.

</doc>
<doc id="126964" url="https://sk.wikipedia.org/wiki?curid=126964" title="Joanna Newsom">
Joanna Newsom



</doc>
<doc id="126965" url="https://sk.wikipedia.org/wiki?curid=126965" title="Ben Gurionova univerzita">
Ben Gurionova univerzita



</doc>
<doc id="126969" url="https://sk.wikipedia.org/wiki?curid=126969" title="Roland Freisler">
Roland Freisler

Roland Freisler (* 30. október 1893, Celle, Nemecká ríša - † 3. február 1945, Berlín, Nemecko) bol nemecký sudca, jeden z predstaviteľov nacistického Nemecka a účastník konferencie vo Wannsee.
Životopis.
Freisler sa zúčastnil bojov 1. svetovej vojny v roku 1914 v hodnosti dôstojníckeho kadeta, v roku 1915 mal už hodnosť poručíka a krátko predtým, než ho v októbri 1915 zajala ruská armáda, bol vyznamenaný. V zajatí sa naučil po rusky a začal sa zaujímať o marxizmus. Do Nemecka sa vrátil v roku 1920 ako presvedčený komunista. Po návrate do vlasti začal študovať právo na univerzite v Jene, kde v roku 1922 štúdium úspešne ukončil.
Od roku 1924 pôsobil ako právnik v Kasseli a bol aj členom obecného zastupiteľstva za Ľudovo-sociálny blok. Členom NSDAP sa stal v júli 1925 a pôsobil ako obhajca členom strany, ktorí mali problémy so zákonom. V roku 1932 ho za NSDAP zvolili do pruského zemského snemu a neskôr do Reichstagu.
V rokoch 1933 až 1934 zastával funkciu štátneho tajomníka na pruskom ministerstve spravodlivosti a v rokoch 1934 až 1942 tú istú funkciu na ríšskom ministerstve spravodlivosti. Od roku 1939, bol poverený vytvorením špeciálnych súdov pre „stanné súdy na domácom fronte“. Freisler sa ako zástupca ministra spravodlivosti Franza Schlegelbergera zúčastnil na konferencii vo Wannsee.
V auguste 1942 nahradil Otta Thieracka na poste predsedu Ľudového súdu. Predsedal 2600 súdom, ktoré skončili trestom smrti. K trestu smrti či k doživotiu bolo odsúdené vysoké percento obžalovaných, ktorých Freisler súdil. Súdil okrem iného aj členov odbojovej skupiny Biela ruža, či atentátnikov na Hitlera. Kvôli svojmu vystupovaniu v súdnej sieni získal prezývku "zúrivý Roland".
Roland Freisler zomrel 3. februára 1945 počas spojeneckého náletu na Berlín, keď sa na neho priamo v súdnej sieni, do ktorej sa počas náletu vrátil pre spis obžalovaného Fabiana von Schlabrendorffa, zrútil trám.

</doc>
<doc id="126970" url="https://sk.wikipedia.org/wiki?curid=126970" title="Ľuľkovec zlomocný">
Ľuľkovec zlomocný

Ľuľkovec zlomocný () je statná, až vysoká vytrvalá bylina z čeľade ľuľkovité ("Solanaceae"). Je považovaná za najnebezpečnejšiu stredoeurópsku jedovatú rastlinu.
Výskyt.
Prirodzene sa vyskytuje v celej Európe (od Španielska po Podnestrie a Krym, a od Stredomoria po južné Švédsko), zriedkavejšie v severnej Afrike. Rastlina obľubuje prevažne okraje lesov, rúbaniská a polotienité vlhké pôdy zásaditého až slabo kyslého charakteru.
Vzhľad.
Je to statná 50 –  vysoká žľaznatá bylina s tučnou priamou a vetvenou stonkou. Listy sú striedavé a rôzne veľké, špicato vajcovité až elipsovité, celokrajné, na báze klinovite zúžené.
Plodom je čierna, výrazne lesklá guľovitá bobuľa (14 –  v priemere) vyrastajúca z hviezdicového kalichu. Bobuľa neobsahuje kôstku (na rozdiel od jedlej čerešne vtáčej), ale množstvo semien v modrofialovej šťave. Spočiatku chutí sladko, neskôr však dostáva odpornú horkú príchuť.
Kvitne od júna do septembra. Kvety sú úžľabné, jednotlivé, stopkaté, päťramenné, koruny trubkovité, zvonkovité (až dlhé), zvonku hnedofialové, zvnútra lysé, hnedofialové, žltošedé až žlté, červenkasto mramorované. Cípy koruny sú ohnuté.
Jedovatosť a otravy.
Celá rastlina je prudko jedovatá vzhľadom na vysoký obsah tropanových alkaloidov (koreň až 1,5 %, listy 0,3 až 1,2 %, semená asi 0,8 %) z ktorých rozhodujúci podiel tvorí L-hyoscyamin (až 70 % všetkých alkaloidov). Tieto alkaloidy pôsobia na nervový systém ako parasympatolytikum tým, že tlmia všetky muskarínové účinky acetylcholínu, utlmujú srdcovú činnosť a spôsobujú zastavenie dychu.
Smrteľná dávka je u malého dieťaťa už 3 bobule (!), u dospelého 10 bobúľ.
Ako protijed (antidotum) sa užíva fyzostigmín alebo pilokarpín.
Hlavné príznaky otravy:

</doc>
<doc id="126972" url="https://sk.wikipedia.org/wiki?curid=126972" title="Schnirelmannova hustota">
Schnirelmannova hustota

Schnirelmannova hustota je jedno spomedzi mnohých čísel udávajúcich, ako husto sú prvky danej podmnožiny prirodzených čísel rozprestrené v samotných prirodzených číslach. Presne je Schnirelmannova hustota formula_1 podmnožiny formula_2 prirodzených čísel definovaná vzťahom
formula_3
kde formula_4 je počet všetkých prvkov množiny formula_2, ktoré sú menšie než prirodzené číslo formula_6. Tento koncept je pomenovaný po ruskom matematikovi L.G.Schnirelmannovi ktorý ho zaviedol a ako prvý študoval.
formula_9.

</doc>
<doc id="126978" url="https://sk.wikipedia.org/wiki?curid=126978" title="Goran Ivanišević">
Goran Ivanišević

Goran Ivanišević (* 13. september 1971, Split) je bývalý chorvátsky profesionálny tenista. Zástupca generácie hráčov útočného štýlu tenisu, servis-volej založenom na vynikajúcom podaní, následnom nábehu na sieť a rýchlom ukončení výmeny. Jeden z najlepšie servujúcich hráčov v tenisovej histórii. Najpamätnejšie víťazstvo svojej kariéry zaznamenal v roku 2001 vo Wimbledone, kde získal titul ako držiteľ divokej karty, čo sa nikomu v histórii tohto podujatia dovtedy nepodarilo. V deväťdesiatych rokoch sa pravidelne pohyboval v prvej desiatke medzinárodného rebríčka ATP, najvyššie dosiahol na 2. miesto (leto 1994).
Počas svojej kariéry Goran Ivanišević vyhral 22 turnajov ATP v dvojhre, z toho 1 grandslamový turnaj - celkom nečakane Wimbledon v roku 2001, keď už bol výrazne za zenitom svojej kariéry:
Wimbledon.
Osudový turnaj Gorana Ivaniševiča, vo finále ktorého sa ocitol dovedna 4 krát. V 90tych rokoch predvádzal Ivanišešvič na londýnskej tráve vynikajúce výkony. už v roku 1990 sa prebojoval do semifinále, kedy podľahol Borisovi Beckerovi. O rok neskôr prešiel v semifinále cez budúceho 7-násobného šampióna Peta Samprasa, aby sa prvýkrát ocitol vo finále, v ňom však nešťastne prehral s Agassim vo vyrovnanom 5-seteovom zápase. V roku 1994 sa opäť prebojoval do finále, v ňom však prehral proti obhajcovi vlaňajšieho triumfu, Petovi Samprasovi. Sampras zastavil Gorana aj o rok neskôr, posledný krôčik pred finále a získal tak už svoj tretí trumf. Tretíkrát sa Goran prebojoval až do finále v roku 1998. V päťsetovom zápase podľahol už druhýkrát vo finále Petovi Samprasovi. Posledné Ivaniševičovo vystúpenie vo Wimbledone vyšlo. Od usporiadateľov obdržal divokú kartu a tým možnosť štartovať. V pavúku natrafil na mená ako Moya, vychádzajúca hviezda Roddick, Rusedski, Safin, domáci miláčik Tim Henman a vo finále sa stretol s Patrickom Rafterom, vlaňajším porazeným finalistom. Po vyrovnanom zápase sa po piatich setoch mohol tešiť Chorvát. Výsledný rezultát znel 6-3, 3-6, 6-3, 2-6, 9-7 v prospech Gorana. Pri svojej štvrtej finálovej účasti získal grandslamový titul. Do tohto momentu bol považovaný za najlepšieho hráča, ktorý nezískal grandslamový triumf. Wimbledon 2001 sa nezmazateľne zapísal do dejín chorvátskeho športu.

</doc>
<doc id="126979" url="https://sk.wikipedia.org/wiki?curid=126979" title="Goran Ivaniševič">
Goran Ivaniševič



</doc>
<doc id="126988" url="https://sk.wikipedia.org/wiki?curid=126988" title="Brad Pitt">
Brad Pitt

William Bradley „Brad“ Pitt (* 18. december 1963, Shawnee, Oklahoma, USA) je americký herec a producent. Stal sa slávnym v polovici 90. rokov, keď hral v niekoľkých veľkých hollywoodskych filmoch. Vyhral Zlatý glóbus i Oscara, Oscara získal aj ako producent za film "12 rokov otrokom" (12 Years a Slave).
Biografia.
Brad Pitt vyrastal v Springfielde ako najstarší z troch detí vo veriacej rodine. Jeho otec sa volal William Alvin Pitt a vlastnil prepravnú spoločnosť, jeho matka bola školská poradkyňa. Vyštudoval Kickapooho strednú školu, po strednej škole začal študovať na Univerzite v Missouri žurnalistiku, grafický a reklamný design a reklamu.
Od detstva sa veľmi zaujímal o film a všetko okolo neho. Nakoniec sa rozhodol, že opustí školu a vydá sa do Los Angeles, bez dokončeného vysokoškolského vzdelania, kde si zahral v jednom nie príliš úspešnom TV seriáli. Potom, aby si privyrobil na herecké kurzy, venoval sa obvyklým zamestnaniam začínajúcich hercov: predával zmrzlinu, strážil parkovisko a prezlečený za kura robil živú reklamu. Spočiatku mal možnosti vystupovať v reklame a televízii, postupne sa snažil dostať do filmu.
Súkromie.
Brad bol 5 rokov manželom známej americkej herečky Jennifer Anistonovej. V roku 2005 oficiálne potvrdili rozchod a požiadali o rozvod. Onedlho sa Brad začal verejne objavovať po boku slávnej americkej herečky Angeline Jolie, s ktorou sa zblížil už pred svojím rozvodom. Spoznal sa s ňou pri natáčaní filmu Mr&amp;Mrs Smith. Prijal za vlastné jej dve adoptované deti (Maddoxa (8) z Kambodže, Zaharu (5) z Etiópie) a v roku 2006 sa im narodila dcéra Shiloh Nouvel Joliová-Pittová. Následne si adoptovali ďalšie dieťa, Paxa (6) z Vietnamu. V roku 2008 Angelina porodila dvojičky – Vivienne Marcheline a Knox Leona. 19. septembra 2016 podala Angelina Jolie návrh na rozvod, v ktorom žiada o zverenie detí do svojej starostlivosti. Oficiálne sa rozviedli v roku 2019.

</doc>
<doc id="126992" url="https://sk.wikipedia.org/wiki?curid=126992" title="Malý Kriváň (vrch v Malej Fatre)">
Malý Kriváň (vrch v Malej Fatre)

Malý Kriváň alebo Malý Fatranský Kriváň () je druhý najvyšší vrch Malej Fatry. Nachádza sa v Krivánskej časti pohoria na jej hlavnom hrebeni, približne severne od Vrútok. Z vrcholu je ďaleký kruhový výhľad. Lokalitou prechádza Medzinárodná diaľková turistická trasa E3.
Poloha.
Nachádza sa v strednej časti pohoria, v juhozápadnej časti geomorfologického podcelku Krivánska Fatra a jej najatraktívnejšej časti Krivánske Veterné hole. Vrch leží v Žilinskom kraji, na hranici okresov Žilina a Martin a zasahuje na katastrálne územie mesta Turany a obcí Krasňany, Belá a Sučany. Najbližšími vrcholmi v hlavnom hrebeni je západne ležiaci Stratenec () a severovýchodne situované Koniarky (). Severne susedí vrch Hole () a Kuriková (), južným smerom leží Meškalka (), Mojský grúň () a Ostredok ().
Opis.
Vrch v južnej časti hlavného hrebeňa Krivánskej Fatry je druhým najvyšším v celom pohorí. Hlavný hrebeň zo severovýchodného smeru vedie z Veľkého Kriváňa () cez sedlo Bublen () a pokračuje západným smerom cez sedlo Priehyb () a na juhozápad k vrchu Stratenec (). Na jeho vrchole sa nachádzajú vápencové skaliská a veľká časť vrchu je bohatá na vápnomilnú a vysokohorskú vegetáciu. Na jeho severných svahoch sa rozprestiera Národná prírodná rezervácia Prípor, ktorá je súčasťou Národného parku Malá Fatra. Na vrchole Malého Kriváňa je vysoký kamenný stĺp a viacero kamenných „hniezd“, vhodných na bivak.
Severné svahy odvodňuje Beliansky potok, smerujúci do Varínky, východné svahy odvádzajú vodu potokom Studenec a juhozápadné Bielym potokom priamo do Váhu.
Počas merania pomocou systému GNSS (Globálny navigačný satelitný systém) a metódy RTK bola v roku 2017 zistená nadmorská výška vrcholu , čím sa upresnila dovtedajšia udávaná hodnota 
Výhľady.
Skalnatý vrchol mohutného vrchu je bez vyššej vegetácie, preto umožňuje kruhový výhľad na široké okolie. Severovýchodný horizont sčasti zatieňujú vrcholy hlavného hrebeňa Krivánskej Fatry, juhozápadnému dominujú vrcholy Martinských holí. Výborne viditeľné sú aj Žilinská a Turčianska kotlina a všetky okolité pohoria. Pri vhodných podmienkach sa na horizonte objavujú vrchy Západných a Nízkych Tatier, Veľkej Fatry, Kremnických vrchov i Vtáčnika. Juhozápadným smerom vidieť Súľovské vrchy, Javorníky, Kysuckú vrchovinu, Kysucké, Oravské a Moravsko-sliezske Beskydy.

</doc>
<doc id="126993" url="https://sk.wikipedia.org/wiki?curid=126993" title="Arthur Ashe">
Arthur Ashe

Arthur Ashe (* 10. júl 1943, Richmond, Virgínia, USA – † 6. február 1993, New York) bol americký tenista. 
Počas svojej kariéry vyhral tri grandslamové turnaje (chýbal mu iba titul z French Open, kde sa najďalej dostal do štvrťfinále). V roku 1963 bol prvým tenistom tmavej pleti, ktorý nastúpil za davis-cupový tím USA. Arthur Ashe bol jedným z iniciátorov založenia Asociácia profesionálnych tenistov (ATP).
V roku 1968 po víťazstve na US Open mu z dôvodu farby pleti nebol umožnený vstup do Juhoafrickej republiky na tam usporiadaný medzinárodný turnaj. To viedlo k jeho veľmi silnej angažovanosti v boji proti apartheidu a vôbec všetkým formám útlaku černochov. V súvislosti s touto angažovanosťou bol neskôr dvakrát zatknutý na demonštráciách v roku 1985 a 1992.
Počas svojej kariéry Arthur Ashe vyhral 33 turnajov ATP v dvojhre, z toho najvýznamnejšie sú jeho grandslamové víťazstva:
Zomrel vo veku 49 rokov na zápal pľúc, komplikáciu spojenú s AIDS.

</doc>
<doc id="126994" url="https://sk.wikipedia.org/wiki?curid=126994" title="Paul Bernard">
Paul Bernard

Paul Bernard (* 20. jún 1929, Londýn, Spojené kráľovstvo – † 25. september 1997, Londýn) bol anglický televízny režisér. 

</doc>
<doc id="127000" url="https://sk.wikipedia.org/wiki?curid=127000" title="Polder">
Polder

Polder je územie, na ktorom musí byť kontrolovaná úroveň vodnej hladiny. Neexistujú tu priame spojenia medzi vodstvom vnútri územia a mimo, okrem umelo vybudovaných zariadení, ako sú vzdúvadlá a pumpy. Pri väčšine poldrov nie je hladina vody vnútri nižšie ako hladina mimo, ale nie je to podmienkou. Pokiaľ je vnútorná hladina nižšie ako okolité vodstvo, treba pomocou púmp udržovať polder suchý. Pri týchto poldroch je rovnako nutná výstavba priehrad, ktoré držia nápor vyššej okolitej vody. Pri väčšine poldrov je trvalo stanovená úroveň vnútornej hladiny.
V Holandsku existuje veľa typov poldrov.
Riečne poldre.
Riečny polder je polder ležiaci v blízkosti rieky. Ak je úroveň riečnej hladiny štandardná, väčšina riečnych poldrov nepotrebuje pumpy na odsávanie vody, pretože hladina rieky je pod úrovňou poldra. Občas vystúpi hladina rieky nad úroveň poldra a potom je potrebné vodu pumpovať.
Príklady riečnych poldrov v Holandsku sú:
Nízke riečne poldre.
Nízke riečne poldre boli normálnymi riečnymi poldrami uvedenými vyššie. Ale z dôvodu dlhodobého odčerpávania vody terén poklesol a v súčasnosti je nižšie, než najnižšia poloha hladiny rieky. Z tohto dôvodu vyžadujú tieto poldre pumpy pre odčerpávanie vody a vysoké hrádze.
Často sa pri tomto type poldrov používali kanály, ktoré odvádzali vodu do rieky. Na týchto kanáloch potom boli stavané hrádze, ktoré zabraňovali toku vody z rieky do poldru, teda opačným smerom, než bolo žiadúce. Z tohto dôvodu je dnes v Holandsku veľké množstvo miest, ktorých názov končí na „-dam“, čo je holandské slovo pre "hrádza".
Príklady nízkych riečnych poldrov v Holandsku:
Polder na Slovensku.
U nás sa pod pojmom polder rozumie suchá nádrž, ktorá zadržuje povodňovú vlnu, ktorá potom pôsobí menšie či dokonca žiadne škody. V poldri tiež sedimentujú erodované častice a vodná nádrž nižšie na toku sa tak chráni pred zanášaním. Plocha poldra je poľnohospodársky obrábaná, spravidla ako trvalý trávnatý porast.

</doc>
<doc id="127001" url="https://sk.wikipedia.org/wiki?curid=127001" title="Čerpadlo">
Čerpadlo

"Hovorovo sa ako čerpadlo označuje čerpacia stanica pohonných látok, pozri čerpacia stanica pohonných látok."
Čerpadlo alebo pumpa je zariadenie - mechanický stroj, ktorý dodáva kinetickú, potenciálnu, alebo tlakovú energiu tekutine, ktorá cez neho preteká. Pomocou čerpadla sa prepravujú tekuté alebo plynné látky (napr. voda).
V princípe využíva podtlak na vstupe pre vtiahnutie tekutiny do zásobníka a následne pretlak pre jej vypudenie (vypustenie, vytečenie). Ako pohon čerpadla sa využíva vonkajšia sila napr. elektrická energia. V minulosti boli najbežnejšie ručné čerpadlá.

</doc>
<doc id="127003" url="https://sk.wikipedia.org/wiki?curid=127003" title="Kungasalach">
Kungasalach

Kungasalach () je jazero na východe Tajmýrskeho polostrova v Tajmýrskom autonómnom okruhu v Krasnojarskom kraji v Rusku. Má rozlohu .
Zdroj vody je snehový a dažďový. Zamŕza v septembri a rozmŕza v júni. Prietokom je spojené s jazerom Arytach (), z ktorého odteká rieka Novaja (povodie more Laptevovcov).
Kungasalach je bohaté na ryby. Na brehoch hniezdia husy a veľa ďalších.

</doc>
<doc id="127006" url="https://sk.wikipedia.org/wiki?curid=127006" title="Biele jazero (Rusko)">
Biele jazero (Rusko)

Biele jazero (po rusky "Белое озеро /озеро Белое" - Beloje ozero / ozero Beloje) je jazero na západe Vologdskej oblasti v severozápadnom Rusku. Od roku 1964 je súčasťou Šeksninskej priehrady, ktorá je časťou Volžsko-baltskej vodnej cesty. Biele jazero má kruhový tvar. Má rozlohu , dĺžku a najväčšiu šírku . Priemernú hĺbku má 5, maximálnu hĺbku . Leží v nadmorskej výške .
Okolo juhozápadnej časti jazera vedie Bielojazerský kanál ("Белозерский канал") dlhý . Najväčšie prítoky sú rieky Kovža, Kema a Megra. Z jazera vyteká rieka Šeksna ("Шексна").

</doc>
<doc id="127007" url="https://sk.wikipedia.org/wiki?curid=127007" title="SN 185">
SN 185

SN 185 alebo Supernova 185 bola supernova, ktorá sa objavila v roku 185 v súhvezdí Centaurus. Doklady o tomto jave poskytujú záznamy čínskych hvezdárov dynastie Han. V týchto prameňoch sa spomína ako hviezda-hosť. Je možné, že písomná zmienka o tejto udalosti sa objaví aj v rímskych prameňoch. Na oblohe svietila 8 mesiacov. Doteraz je to najstarší doklad o výbuchu supernovy. 
Ako pozostatok po tejto udalosti ostala na oblohe plynná hmlovina RCW 86. Röntgenové pozorovania naznačujú zhodu s predpokladaným časom výbuchu. 

</doc>
<doc id="127008" url="https://sk.wikipedia.org/wiki?curid=127008" title="Boloň (jazero)">
Boloň (jazero)

Boloň (iné názvy: Bolen, Nuri-Od(-)žal, Boulen-Odžal; po rusky "Болонь"- Boloň , "Болен"- Bolen, "Нури-Од-жал" - Nuri-Od-žal, "Нури-Оджал" - Nuri-Odžal, "Боулен-Оджал"- Boulen-Odžal) je jazero v Chabarovskom kraji v Rusku. Má rozlohu (najväčšie jazero v povodí dolného Amuru). Dosahuje hĺbku . Je asi dlhé a maximálne široké.
Kotlina jazera predstavuje priekopovú prepadlinu, ktorá je vyplnená aluviálnymi naplaveninami. Vyznačuje sa plytčinami predovšetkým v pobrežných častiach. Do jazera ústia rieky Harpi, Simmi, Aljur a mnohé ďalšie. Je spojené dlhým prieplavom s Amurom.

</doc>
<doc id="127010" url="https://sk.wikipedia.org/wiki?curid=127010" title="Bustach">
Bustach

Bustach (rus. "Бустах" - Bustach, jakut. "Буустаах" - Buustaach) alebo Buusaach ("Буусаах" - buusaach) je jazero v Jakutsku v Rusku. Leží na severe Jansko-indigirskej nížiny. Má rozlohu .
Na severovýchode a juhovýchode je pobrežie členité. Zo západu sa na jazero Bustach napája jazero Tonkaj-Kjuel, ktoré je v podstate jeho zálivom. Vyteká z neho rieka Suruktach, ktorá ústi do zálivu Ebeľachskaja guba (more Laptevovcov). Hlavným prítokom je rieka Archii-Jurege a okrem nej je jazero napájané menšími prítokmi a atmosférickými zrážkami. Zamŕza na konci septembra a rozmŕza v júni. Jazero je bohaté na ryby.

</doc>
<doc id="127011" url="https://sk.wikipedia.org/wiki?curid=127011" title="Polyamoria">
Polyamoria

Polyamoria (z gréckeho πολυ - "poly" „mnoho alebo veľa” a latinského "amor" - doslovne „láska”) je požiadavka, praktizovanie alebo akceptácia viacerých ľúbostných vzťahov s plným vedomím všetkých zainteresovaných. Termín "polyamoria" sa niekedy skracuje na "poly" a je popisovaná ako "konsenzuálna", "etická" alebo "zodpovedná nemonogamia". Termín skôr odkazuje na vzťahy, ktoré nie sú exkluzívne sexuálne, nie je však jasné, do akej miery to platí.
Polyamoria môže znamenať praktizovanie alebo stav vzťahu v určitom momente, alebo ho možno použiť ako opis životného štýlu (filozofie) alebo vzťahovej orientácie (podobne ako pohlavnej orientácie). Je to širší pojem, ktorý zahŕňa mnoho orientácií a viacero druhov vzťahov, na rozdiel od swingovania sa polyamoria neobmedzuje len na sexuálne aktivity. V jej definícii je istá „vôľa", aby pokryla rôzne možnosti zmyslu tohto slova. Takéto vzťahy bývajú zväčša rôznorodé a odrážajú voľbu a filozofiu zúčastnených ľudí.
Výsledkom praktizovania polyamorie môže byť viac-menej stála skupinka viacerých ľudí, ktorí môžu zdieľať spoločné bývanie alebo môže ísť len o občasné schôdzky, či spoločné dovolenky.
Typy vzťahov.
Termín polyamoria sa používa na pomenovanie širokej škály typov vzťahov s rôznym počtom zúčastňujúcich sa osôb. Na správne pochopenie týchto skupín je dôležité objasniť si dynamiku vzťahov medzi jednotlivcami. 
Primárny partner – V hierarchickom vzťahu s viac ako dvoma osobami je to partner, s ktorým má dotyčný najbližší vzťah (sexuálny, emocionálny) a často je s ním legálne spojený sobášom.
Sekundárny partner – Osoba/osoby, ktorá bola prizvaná do vzťahu primárnym párom. Tento partner, na rozdiel od primárneho partnera, nie je s dotyčným spojený buď citovo, sexuálne alebo legálne, nezdieľajú žiadne spoločné finančné záväzky.
Na základe prítomnosti, miešania, násobnosti alebo absencie vyššie uvedených vzťahov získavame jednotlivé polyamorné skupiny, medzi ktoré sa radia napríklad:
Výhody polyamorie.
Polyamorné vzťahy poskytujú zainteresovaným jedincom niekoľko benefitov. Okrem uspokojenia sexuálnych potrieb a predstáv, môžu takéto vzťahy poskytovať výborné prostredie na sebapoznanie a sebazdokonaľovanie. Partneri sa často musia popasovať so žiarlivosťou, naučiť sa ovládať svoje emócie a dôverovať svojim najbližším. Partnerstvá, ktorých členovia sa rozhodnú spolu žiť v jednej domácnosti, si môžu pomáhať aj ekonomicky a spoločne sa podieľať na výchove detí niektorých z partnerov.  
Symbol.
Za symbol polyamorie možno považovať takzvané "nekonečné srdce", ktoré sa objavuje na rôznych komerčných predmetoch.
Vlajku polyamornej hrdosti navrhol Jim Evans. Skladá sa z troch vertikálnych pruhov rôznych farieb. Prvý je modrý pruh reprezentujúci otvorenosť a úprimnosť partnerov polyamorných vzťahov. Druhý je červený, reprezentujúci lásku a vášeň. Posledný čierny reprezentuje smútok a solidaritu hrdých polyamorov s ľuďmi, ktorí svoje polyamorné vzťahy pred svetom skrývajú. V strede vlajky sa nachádza grécke písmeno "π”, ako prvé písmeno slova polyamoria, v zlatej farbe, ktorá má reprezentovať dôležitosť emocionálnej intímnosti medzi partnermi, ktorí si ju cenia viac ako len sexuálnu príťažlivosť.

</doc>
<doc id="127012" url="https://sk.wikipedia.org/wiki?curid=127012" title="Polyamory">
Polyamory



</doc>
<doc id="127015" url="https://sk.wikipedia.org/wiki?curid=127015" title="Čany">
Čany

Čany (rusky "Чаны") je bezodtokové mierne slané jazero v Barabinskej stepi v Novosibírskej oblasti v Rusku. Je to najväčšie jazero na Západnej Sibíri a leží v nadmorskej výške medzi tokmi Irtyša a Obu.
Jeho rozloha je premenlivá od 1 800 do (v závislosti od sezónneho a medziročného kolísania výšky hladiny). Priemerne je hlboké a dosahuje maximálnu hĺbku .
Pobrežie je členité. Na jazere je veľa ostrovov, ktoré sú pretiahnuté zo severovýchodu na juhozápad. Jazero je spojené prietokom s jazerom Malé Čany. Zdroj vody je prevažne snehový. Rozsah kolísania výšky hladiny je približne . Zamŕza v druhej polovici októbra alebo prvej polovici novembra a rozmŕza v máji.
Na jazere je rozvinutá miestna lodná doprava a rybárstvo. Jazero má veľkú úlohu pri migrácii mnohých druhov vodných vtákov.

</doc>
<doc id="127016" url="https://sk.wikipedia.org/wiki?curid=127016" title="Krasnoje (jazero na Čukotke)">
Krasnoje (jazero na Čukotke)

Krasnoje (, doslova "Červené") je jazero blízko ústia rieky Anadyr v Čukotskom autonómnom okruhu v Rusku. Má rozlohu .
Je spojené s riekou "Anadyr" prietokom a prejavujú sa na ňom prílivy, ktoré majú pôvod v Anadyrskom zálive. Do jazera ústia rieky Lamutskaja, Berjozovaja a mnoho ďalších.

</doc>
<doc id="127017" url="https://sk.wikipedia.org/wiki?curid=127017" title="Žižkovská televizní věž">
Žižkovská televizní věž

Žižkovská televizní věž (doslova "Žižkovská televízna veža") alebo Žižkovský vysílač ("Žižkovský vysielač") je jednou z dominánt Prahy a súčasne najvyššou stavbou v meste. Je vysoká 216 metrov a bola postavená v rokoch 1985 až 1992 podľa návrhu architekta Václava Aulického. Leží na rozhraní Žižkova a Vinohradov. Patrí do medzinárodnej asociácie World Federation of Great Towers.
Stavbu obklopovali spory, napríklad likvidácia časti žižkovského cintorína a strach z elektromagnetického zaťaženia okolia, ktoré však zvláštna komisia vyvrátila.
Konštrukcia sa skladá z troch kruhových oceľových tubusov dosahujúcich spoločne výšky 134 metrov. Hlavný tubus, obsahujúci dva rýchlovýťahy, potom prechádza do anténneho nádstavca siahajúceho do výšky 216 metrov.
Tubusy nesú tri kabíny. Vo výške 66 metrov sa nachádza prvá, v ktorej je reštaurácia. Vyhliadková kabína je vo výške 93 metrov. Najvyššia je kabína s vysielacou technikou, z ktorej vysielajú štyri televízne a šesť rozhlasových staníc. Sú tu vysielače mobilných operátorov a meria sa tu aj kvalita ovzdušia.
Technické riešenie veže prinieslo niekoľko noviniek a patentov.
V roku 2000 bolo na piliere umiestnené dielo Davida Černého s názvom "Miminka", ktoré znázorňuje batoľatá lezúce hore a dolu. Pretože dielo malo úspech, v roku 2001 bolo nainštalované natrvalo. Vo vysielači bol aj nakrútený film režiséra Jana Němca, "V žáru královské lásky".
Šírený program.
Vysielače FM.
Digitálne rozhlasové vysielanie.
Digitálny rozhlas šíri vysielač od 1. júna 2017.
Najbližšie vysielače.
Najbližšie významné vysielače a vzdialenosť k nim:

</doc>
<doc id="127018" url="https://sk.wikipedia.org/wiki?curid=127018" title="Žižkovská televízna veža">
Žižkovská televízna veža



</doc>
<doc id="127019" url="https://sk.wikipedia.org/wiki?curid=127019" title="Žižkovská veža">
Žižkovská veža



</doc>
<doc id="127025" url="https://sk.wikipedia.org/wiki?curid=127025" title="Čukčagirskoje ozero">
Čukčagirskoje ozero

Čukčagirskoje ozero () je jazero v povodí rieky Amguň (ľavý prítok Amuru) v Chabarovskom kraji v Rusku. Má rozlohu . Priemerne je hlboké maximálne .
Pobrežie je veľmi členité, na severe nízke a močiarné. Ostrovy Godbaňki a Džalu rozdeľujú jazero na tri časti. Z jazera odteká rieka Oľdžikan (prítok rieky Amguň). Zdroj vody je snehový, dažďový a podzemný. Zamŕza na konci októbra až začiatkom novembra rozmŕza v máji.

</doc>
<doc id="127028" url="https://sk.wikipedia.org/wiki?curid=127028" title="Biele jazero">
Biele jazero

Biele jazero môže byť:

</doc>
<doc id="127029" url="https://sk.wikipedia.org/wiki?curid=127029" title="Florenc">
Florenc

Florenc je oblasť v Prahe, ktorá leží medzi Starým Mestom a Karlínom, medzi ktoré je úradne rozdelený, neďaleko rieky Vltavy. Presnú hranicu územia, ku ktorému sa názov vzťahuje, je možné určiť len ťažko, pretože nie je samostatným katastrálnym územím. Pôvodne sa pravdepodobne vzťahoval na okolie dnešnej ulice Na Florenci, niekedy sa však vzťahuje aj na Těšnov a priľahlú časť Karlína. Je to jeden z hlavných prestupných bodov v Prahe. 

</doc>
<doc id="127032" url="https://sk.wikipedia.org/wiki?curid=127032" title="James Monroe">
James Monroe

James Monroe (* 28. apríl 1758 – † 4. júl 1831) bol americký štátnik, právnik, diplomat a Otec zakladateľ, ktorý bol v rokoch 1817 až 1825 piatym prezidentom Spojených štátov a členom Demokraticko-republikánskej strany. Bol posledným Otcom zakladateľom, ktorý zastával funkciu prezidenta, ako aj posledným prezidentom virginskej dynastie a republikánskej generácie. Jeho prezidentovanie sa zhodovalo s érou dobrých pocitov, čím sa ukončila éra prvého straníckeho systému v americkej politike. Je známy najmä vydaním Monroeovej doktríny, politiky obmedzovania európskeho kolonializmu v Amerike. Predtým pôsobil ako guvernér Virgínie, člen Senátu Spojených štátov, veľvyslanec USA vo Francúzsku a Veľkej Británii, siedmy minister zahraničných vecí a ôsmy minister vojny.
Slúžil v kontinentálnej armáde počas americkej vojny za nezávislosť. V rokoch 1780 až 1783 študoval právo pod vedením Thomasa Jeffersona a pôsobil ako delegát v Kontinentálnom kongrese, ako aj ako delegát na Ratifikačnom konvente vo Virgínii. Bol proti ratifikácii ústavy Spojených štátov. V roku 1790 vyhral voľby do Senátu, kde sa stal lídrom Demokraticko-republikánskej strany. V roku 1794 odišiel zo Senátu, aby pôsobil ako veľvyslanec prezidenta Georgea Washingtona vo Francúzsku, avšak v roku 1796 ho Washington odvolal. Monroe vyhral voľby za guvernéra Virgínie v roku 1799 a výrazne podporoval Jeffersonovu kandidatúru v prezidentských voľbách v roku 1800.
Ako osobitný vyslanec prezidenta Jeffersona pomáhal pri rokovaniach o kúpe Louisiany, vďaka ktorej sa Spojené štáty takmer zdvojnásobili. Dostal sa do sporu so svojím dlhoročným priateľom Jamesom Madisonom po tom, ako Madison odmietol Monroeovu-Pinkneyho zmluvu, ktorú Monroe vyjednal s Britániou. V prezidentských voľbách v roku 1808 neúspešne vyzval Madisona na súboj o demokraticko-republikánsku nomináciu, ale v roku 1811 sa pripojil k Madisonovej administratíve ako minister zahraničných vecí. V neskorších fázach vojny v roku 1812 pôsobil súčasne ako Madisonov minister zahraničných vecí a minister vojny. Jeho vojnové vedenie ho presadilo ako Madisonovho nástupcu a v prezidentských voľbách v roku 1816 ľahko porazil federalistického kandidáta Rufusa Kinga.
Počas jeho pôsobenia vo funkcii prezidenta sa Federalistická strana ako celoštátna politická sila rozpadla a Monroe bol v roku 1820 prakticky bez problémov znovuzvolený. Ako prezident podpísal missourský kompromis, ktorý uznal Missouri za otrokársky štát a zakázal otroctvo na územiach severne od 36°30′ rovnobežky. V zahraničných záležitostiach Monroe a minister zahraničných vecí John Quincy Adams uprednostňovali politiku zmierenia s Britániou a expanzívnu politiku voči španielskemu impériu. V Adamsovej-Onísovej zmluve so Španielskom z roku 1819 si Spojené štáty zabezpečili Floridu a stanovili svoju západnú hranicu s Novým Španielskom. V roku 1823 vyhlásil nesúhlas Spojených štátov s akoukoľvek európskou intervenciou v nedávno nezávislých krajinách Ameriky prostredníctvom Monroeovej doktríny, ktorá sa stala medzníkom v americkej zahraničnej politike. Bol členom Americkej kolonizačnej spoločnosti, ktorá podporovala kolonizáciu Afriky oslobodenými otrokmi, a hlavné mesto Libérie Monrovia je pomenované na jeho počesť.
Po odchode do dôchodku v roku 1825 ho trápili finančné problémy a zomrel 4. júla 1831 v New Yorku, pričom rovnako ako prezidenti John Adams a Thomas Jefferson zomrel v deň výročia nezávislosti Spojených štátov. Historici ho vo všeobecnosti hodnotia ako nadpriemerného prezidenta.
Mladosť a vzdelanie.
James Monroe sa narodil 28. apríla 1758 v rodičovskom dome v zalesnenej oblasti Westmoreland County v kolónii Virginia (Andrewovi) Spenceovi Monroeovi a Elizabeth Jonesovej. Lokalita James Monroe Family Home Site bola v roku 1979 zapísaná do Národného registra historických miest. Mal jednu sestru Elizabeth a troch mladších bratov Spencea, Andrewa a Josepha Jonesovcov. Jeho otec pracoval ako remeselník a bol vlastencom, ktorý sa zapojil do protestov proti Kolkovému zákonu. Jeho matka bola dcérou waleského prisťahovalca, ktorého rodina patrila k najbohatším v okrese King George County.
Jeho praprastarý otec z otcovej strany Patrick Andrew Monroe emigroval do Ameriky zo Škótska v polovici 17. storočia ako rojalista po porážke Karola I. v anglickej občianskej vojne a patril k starobylému škótskemu klanu známemu ako klan Munro. V roku 1650 si dal patentovať veľký pozemok vo washingtonskej farnosti v okrese Westmoreland County vo Virgínii. Medzi predkami Jamesa Monroea boli aj francúzski hugenoti, ktorí prišli do Virgínie v roku 1700.
Ako 11 ročný bol Monroe zapísaný na Campbelltown Academy, jedinú školu v okrese. Táto škola bola považovaná za najlepšiu v kolónii Virgínia, a preto mohol neskôr okamžite absolvovať pokročilé kurzy latinčiny a matematiky na College of William &amp; Mary. Túto školu navštevoval len 11 týždňov v roku, keďže bola potrebná jeho práca na farme. Počas tohto obdobia nadviazal celoživotné priateľstvo so starším spolužiakom, budúcim predsedom Najvyššieho súdu Johnom Marshallom. V roku 1772 zomrela jeho matka po pôrode najmladšieho dieťaťa a krátko nato zomrel aj jeho otec, ktorý ho ako najstaršieho syna poveril vedením rodiny. Hoci po oboch rodičoch zdedil majetok vrátane otrokov, ako 16-ročný bol nútený odísť zo školy, aby mohol podporovať svojich mladších bratov. Jeho bezdetný strýko z matkinej strany Joseph Jones sa stal jeho náhradným otcom a jeho súrodencov a splácal dlhy svojho švagra. Jones, člen virginskej Snemovne mešťanov ho vzal do hlavného mesta Williamsburgu vo Virgínii a v júni 1774 ho zapísal na College of William and Mary. Jones ho tiež zoznámil s významnými virgínskymi osobnosťami, ako boli Thomas Jefferson, Patrick Henry a George Washington.
Počas tejto fázy americkej revolúcie v trinástich kolóniách rástla opozícia voči britskej vláde v reakcii na „neznesiteľné zákony“, sériu prísnych zákonov proti kolóniám, ktoré boli reakciou na Bostonské pitie čaju. Vo Williamsburgu britský guvernér John Murray, 4. gróf Dunmore, rozpustil zhromaždenie po protestoch delegátov, ktorí sa potom rozhodli vyslať delegáciu na prvý kontinentálny kongres vo Filadelfii. Dunmore chcel využiť neprítomnosť mešťanov, ktorí sa zišli do Richmondu, a dal vojakom kráľovského námorníctva skonfiškovať zbrane virgínskej domobrany, čo znepokojilo domobrancov a študentov College of William &amp; Mary vrátane Monroea. Tí pochodovali ku guvernérskemu palácu a žiadali, aby Dunmore vrátil skonfiškovaný pušný prach. Keď do Williamsburgu dorazilo viac domobrancov pod vedením Patricka Henryho, Dunmore súhlasil s vyplatením náhrady za skonfiškovaný tovar. Monroe a jeho spolužiaci boli takí rozhorčení guvernérovým konaním, že následne v areáli univerzity denne vykonávali vojenské cvičenia. Dňa 24. júna 1775 Monroe a 24 domobrancov vtrhli do guvernérskeho paláca a ukoristili niekoľko stoviek muškiet a mečov.
Služba vo vojne za nezávislosť.
Začiatkom roku 1776, približne rok a pol po zápise, zanechal štúdium a vstúpil do 3. virginského pluku Kontinentálnej armády, hoci smútil za svojím bratom Spenceom, ktorý krátko predtým zomrel. Keďže začínajúca armáda si u svojich dôstojníkov cenila gramotnosť, bol vymenovaný do hodnosti poručíka a slúžil pod plukovníkom Georgeom Weedom a neskôr pod kapitánom Williamom Washingtonom. Po niekoľkomesačnom výcviku bol Monroe a 700 virginských pešiakov povolaných na sever, aby slúžili v kampani v New Yorku a New Jersey. Jeho pluk zohral hlavnú úlohu pri ústupe kontinentálnej armády cez rieku Delaware 7. decembra v reakcii na stratu pevnosti Fort Washington. Koncom decembra sa zúčastnil na prekvapivom útoku na hessenský tábor v bitke pri Trentone. Hoci bol útok úspešný, utrpel v bitke poranenie tepny a takmer zomrel. Po bitke vyzdvihol Washington jeho a Williama Washingtona za ich statočnosť a Monroea povýšil na kapitána.
Po dvoch mesiacoch zotavovania sa vrátil do Virgínie, aby naverboval vlastnú rotu vojakov. Keďže nemal dostatok majetku, aby mohol presvedčiť vojakov, aby sa pridali k jeho rote, namiesto toho požiadal svojho strýka, aby sa mohol vrátiť na front. Bol pridelený do štábu generála Williama Alexandra, lorda Stirlinga ako pomocný dôstojník. V bitke pri Brandywine nadviazal blízke priateľstvo s markízom de Lafayetteom, francúzskym dobrovoľníkom, ktorý ho povzbudil, aby vojnu vnímal ako súčasť širšieho boja proti náboženskej a politickej tyranii. Monroe slúžil vo filadelfskej kampani a zimu 1777-78 strávil v tábore Valley Forge, kde sa delil o zrub s Marshallom. Koncom roka 1777 bol povýšený na majora a slúžil ako pobočník lorda Stirlinga. Po službe v bitke pri Monmouthe sa zbedačený v decembri 1778 vzdal hodnosti a pripojil sa k svojmu strýkovi vo Filadelfii. Po tom, ako Briti dobyli Savannah, virginský zákonodarný zbor rozhodol o vytvorení štyroch plukov a Monroe sa vrátil do rodného štátu v nádeji, že bude mať vlastné velenie. Vďaka odporúčacím listom od Washingtona, Stirlinga a Alexandra Hamiltona získal hodnosť podplukovníka a mal viesť jeden z plukov, ale verbovanie sa opäť ukázalo ako problém. Na Jonesovu radu sa vrátil do Williamsburgu, aby študoval právo na College of William and Mary a stal sa chránencom guvernéra Virgínie Thomasa Jeffersona. Jefferson, s ktorým Monroe čoskoro nadviazal úzke a celoživotné priateľstvo, poradil svojmu chránencovi, aby sa venoval politickej kariére, a dal mu k dispozícii svoju knižnicu, v ktorej mali na Monroea veľký vplyv najmä Epiktétove diela.
Keďže Briti čoraz viac sústreďovali svoje operácie v južných kolóniách, Virgínia presťahovala hlavné mesto do obranyschopnejšieho Richmondu a Monroe sprevádzal Jeffersona do nového hlavného mesta. Jefferson vymenoval Monroea za vojenského komisára, ktorého úlohou bolo udržiavať kontakt s južnou kontinentálnou armádou pod velením generála Johanna von Kalba a virginskou domobranou. Koncom roka 1780 Briti vtrhli do Virgínie a Monroe, ktorý sa medzitým stal plukovníkom, dostal po prvý raz velenie pluku, ale pre nedostatok nových regrútov, ktorí by mali záujem, sa mu stále nedarilo zostaviť armádu, sa vrátil do svojho domu v okrese King George County a nebol prítomný pri britskom vpáde do Richmondu. Keďže kontinentálna armáda aj virginská domobrana mali dostatok dôstojníkov, Monroe počas kampane pri Yorktowne neslúžil a na svoju veľkú frustráciu sa nezúčastnil ani na obliehaní Yorktownu. Hoci Andrew Jackson vo veku 13 rokov slúžil ako kuriér v jednotke domobrany, Monroe sa považuje za posledného prezidenta USA, ktorý bol veteránom vojny za nezávislosť, keďže slúžil ako dôstojník kontinentálnej armády a zúčastnil sa na bojoch. V dôsledku svojej služby sa stal členom Cincinnatskej spoločnosti.

</doc>
<doc id="127035" url="https://sk.wikipedia.org/wiki?curid=127035" title="Čukčagirské jazero">
Čukčagirské jazero



</doc>
<doc id="127036" url="https://sk.wikipedia.org/wiki?curid=127036" title="Islamský kalendár">
Islamský kalendár

Islamský kalendár zaviedol kalif Umar ibn al-Chattáb roku 637. Jeho začiatok bol stanovený na rok 622 (hidžra).
Mesiace.
1. muharram roku 1 = 16. júl 622. Odchod Mohameda z Mekky pripadá na september 622. Takisto ako juliánsky kalendár a gregoriánsky kalendár ani islamský kalendár nepozná nultý rok. Začína sa počítať od prvého dňa prvého mesiaca (al-muharram) prvého roku.
Pravidlá.
Islamský kalendár je lunárny kalendár. Má 12 mesiacov s dĺžkou striedavo 30 a 29 dní. Jeho rok má teda 354 dní a je o 11 dní kratší ako rok gregoriánskeho kalendára. Oba kalendáre sa tak voči sebe pohybujú. Približne raz za 33 rokov sa rozdiel medzi letopočtami zníži o jeden rok.
Prevody letopočtov.
K základnej orientácii možno použiť nasledujúce vzorce:
G - gregoriánsky kalendár
I - islamský kalendár
formula_1
formula_2
"Upozornenie: roky oboch kalendárov si vzhľadom na rozdielnu dĺžku nikdy presne nezodpovedajú."

</doc>
<doc id="127038" url="https://sk.wikipedia.org/wiki?curid=127038" title="Pumpa">
Pumpa

Pumpa môže byť:

</doc>
<doc id="127045" url="https://sk.wikipedia.org/wiki?curid=127045" title="Krasnoje">
Krasnoje

Krasnoje môže byť:

</doc>
<doc id="127047" url="https://sk.wikipedia.org/wiki?curid=127047" title="Jan Kodeš">
Jan Kodeš

Jan Kodeš (* 1. marec 1946) je bývalý český profesionálny tenista.
Počas svojej kariéry vyhral 8 turnajov ATP v dvojhre, z toho 3 grandslamové turnaje:
V roku 1973 zvíťazil v česko-slovenskej ankete Športovec roka.

</doc>
<doc id="127052" url="https://sk.wikipedia.org/wiki?curid=127052" title="Bieli Chorváti">
Bieli Chorváti

Bieli Chorváti bol slovanský kmeň, ktorý sa spomína v kronikách včasného stredoveku, časť ktorého sa na začiatku 7. storočia údajne sčasti presunula do dnešného Chorvátska na pozvanie byzantského cisára Hérakleia a vytvorila základ dnešného južnoslovanského národa Chorvátov, kým druhá časť zostala na severe a postupne tam splynula s ostatným obyvateľstvom.
Jeho skutočná poloha, či pozadie je veľmi nejasné. Predovšetkým je nejasné, či/nakoľko súvisí s Charvátmi zo severných Čiech a s východoslovanskými podnesterskými Chorvátmi (pozri rozlišovaciu stránku Chorváti (rozlišovacia stránka)).
Sú v podstate tieto hlavné dohady o umiestnení Bielych Chorvátov:
Sú aj rozličné kombinácie uvedených umiestnení. Najbežnejšia je tá, že to bol pôvodne jeden z kmeňov v slovanskej pravlasti (medzi Vislou a Dneprom), neskôr sa odtiaľ rozšírili na západ (Visla, Čechy) a na juh (Podkarpatská Rus), resp. v závislosti od teórie iba jedným z uvedených smerov (napr. podľa Magocsiho sa v 6. a 7. storočí presunuli do horného Podnesterska a Podkarpatskej Rusi). Iná možnosť je, že ich pôvodné územie je Podnestersko (podnesterskí Chorváti), odkiaľ prenikli v (?) 6. storočí na západ (Sliezsko, východné Čechy) a okolo 7. storočia do blízkej Podkarpatskej Rusi.
Bielych Chorvátov (nech už sídlili kdekoľvek) na začiatku 7. storočia pozval byzantský cisár na juh, a tak sa časť z nich usadila v Ilýrii, v dnešnej Dalmácii, kde dokonca v 10. storočí založili vlastné kráľovstvo (kráľ Tomislav), títo Chorváti sa zúčastňovali na etnogenéze chorvátskeho a bosnianskeho národa. Ostatní zostali na severe. Severných (Bielych) Chorvátov zachované kroniky najčastejšie spomínajú v 10. storočí. V 10. storočí sa tiež hypotetické územia severných (Bielych) Chorvátov stali postupne súčasťou štátov Krajiny českej koruny, Poľska, Kyjevskej Rusi a Uhorska.

</doc>
<doc id="127056" url="https://sk.wikipedia.org/wiki?curid=127056" title="Bedminton">
Bedminton

Bedminton (do 70. rokov 20. stor. sa používali aj názvy: badminton, nevhodne "badmington"; angl. "badminton") je športová raketová hra pre dvoch alebo štyroch hráčov, ktorí sa pohybujú na opačných poloviciach obdĺžnikového ihriska (kurtu) rozdeleného sieťou. 
Hra s dvoma hráčmi sa nazýva dvojhra a variant so štyrmi hráčmi sa nazýva štvorhra. Existuje klasická a zmiešaná štvorhra (mix), pri klasicnej štvorhre hrajú proti sebe buď dva páry mužov, alebo žien, pri zmiešanej štvorhre je v každom páre jeden muž a jedna žena.
Hráči stoja proti sebe na sieťou rozdelenom kurte, v rukách držia rakety a striedavo odbíjajú košík tak, aby ho súperi neboli schopní chytiť a odbiť späť podľa pravidiel.
Dejiny.
Bedminton patrí medzi najstaršie športy na svete - prvé doložené záznamy o tomto športe pochádzajú zo 7. storočia, keď Číňania hrali hru zvanú "Di-Dschian-Dsi". Na podobnom princípe odbíjania operenej loptičky sa v Japonsku hrala hra "Cibane" a v Kórei sa bedmintonový predchodca nazýval "Tiye-Kitcha-Ki". Mimo ázijský kontinent sa bedmintonu podobné hry hrali medzi Indiánmi Severnej, Strednej a Južnej Ameriky a dokonca aj v stredovekej Európe, kde však časom táto hra upadla do zabudnutia. 
Dejiny moderného bedmintonu sa začali písať hrou "poona", nazvanou podľa indického mesta Puna, kde ju v polovici 19. storočia vytvorili britskí vojaci. Tí hru priviezli do Anglicka, kde o desať rokov neskôr, v roku 1850, získala svoje súčasné meno. Isaac Spratt svoj pamflet, v ktorom popisoval hru hranú v Badminton House vojvodom z Beufortu, nazval „Badminton Battledore – a new game“.
Významným mužom v histórií bedmintonu je plukovník Dolby. Bol taktiež vášnivým hráčom bedmintonu ako vojvoda z Beaufortu. V roku 1893 sa postaral o založenie prvej bedmintonovej asociácie na svete. Založil ju s predstaviteľmi ostatných klubov v Anglicku. Dohodli sa na pevne stanovených pravidlách (predtým mal každý klub vlastné) a na rozmeroch ihriska. Vďaka tomuto kroku sa mohol bedminton rozvíjať a prejsť až k dnešnej podobe bedmintonu.
V roku 1934 bola založená BWF (Badminton World Federation, Svetová bedmintonová federácia), najprv nazývaná ako IBF (International Badminton Federation). 
Od roku 1992 sa bedminton stal olympijským športom. Prvou slovenskou účastníčkou olympijského turnaja bola v roku 2008 na LOH v Pekingu Eva Sládeková. Hier v Londýne 2012 sa zúčastnila Monika Fašungová a v Tokiu 2020 Slovensko reprezentovala Martina Repiská.
Bedminton na Slovensku.
Bedminton sa na Slovensku zrodil v roku 1960 v dvoch centrách a to v Košiciach a Žiline. Za oficiálny začiatok súťažného bedmintonu sa považuje až rok 1962, keby bol ustanovený prvý riadiaci bedmintonový orgán, uskotočnilo sa prvé oficiálne stretnutie družstiev 30.3.1962 (VSS Košice proti Slávii VŠD Žilina s výsledkom 4:7 pre Žilinu) a taktiež aj prvý turnaj jednotlivcov v Košiciach 24.-25.11.1962 (1. ročník Pohára budovateľov VSŽ). Dňa 31.5.1969 bol na celoslovenskej bedmintonovej konferencii v Košiciach založený Slovenský zväz bedmintonu (SZBe).
Na Slovensku sa hrávajú turnaje jednotlivcov, družstiev, ako aj liga. Slovenský zväz bedmintonu zastrešuje organizáciu turnajov, registráciu klubov a hráčov na Slovensku a vydáva rebríčky v jednotlivých kategóriach. Rozšírený je aj amatérsky bedminton. V posledných rokoch pribudlo v slovenských mestách niekoľko športovísk, kde je možné zahrať si bedminton v reálnych podmienkach.
"* aktívne kluby"
Rozmery hracej plochy.
Bedmintonový kurt má tvar obdĺžnika a je rozdelený na polovicu pomocou siete. Kurty sú zvyčajne označené pre hranie dvojhry aj štvorhry, aj keď právne predpisy povoľujú, aby kurty boli označené len pre dvojhru. Kurt pre štvorhru je širší ako pre dvojhru, ale oba sú rovnakej dĺžky. Výnimka, ktorá často spôsobí zmätok u novších hráčov, je to, že kurt pre štvorhru má kratší priestor pre podanie.
Šírka kurtu je 6,1 m, a vo dvojhre sa táto šírka zmenšuje na 5,18 m. Celá dĺžka kurtu je 13,4 m.
Sieť je na okrajoch vysoká 1,55 m, a 1,524 m v strede. Stojany sú umiestnené na bočných čiarach pre štvorhru, aj keď sa hrá práve dvojhra.
Minimálna výška stropu nad kurtom nie je v pravidlách bedmintonu uvedená. Avšak bedmintonový kurt nie je vhodný v prípade, že strop je možné trafiť pomocou vysokého podania alebo vyhodenia spod siete.

</doc>
<doc id="127057" url="https://sk.wikipedia.org/wiki?curid=127057" title="Stan Smith">
Stan Smith

Stan Smith (* 14. december 1946, Pasadena, Kalifornia, USA) je bývalý americký profesionálny tenista, ktorého kariéra spadá do začiatkov otvorenej éry. Preslávil sa najmä ako vynikajúci partner pre štvorhru, v ktorej dosiahol podstatne väčších úspechov, ako v dvojhre.
V roku 1972 (t. j. v čase tesne pred zavedením rebríčka ATP) bol vyhlásený za najlepšieho svetového tenistu roka.
Počas svojej kariéry Stan Smith vyhral 35 turnajov ATP v dvojhre (z toho 2 grandslamové turnaje) a 54 turnajov ATP vo štvorhre (z toho 5 grandslamových).
Grandslamove víťazstvá:

</doc>
<doc id="127070" url="https://sk.wikipedia.org/wiki?curid=127070" title="Dregoviči">
Dregoviči

Dregoviči boli východoslovanský kmeň usídlený v priestore medzi Pripjaťou až k prameňom Nemenu a Dviny v dnešnom Bielorusku. V priebehu 11.–12. storočia prenikali Dregoviči až k Bugu. Staršie baltské obyvateľstvo (predovšetkým litovské kmene) v priebehu 9. storočia. podľahlo slavizácii alebo sa odsťahovalo ďalej na západ. V priebehu 10. storočia. sa územia obývané Dregovičmi stávajú súčasťou Kyjevskej Rusi. Správna jednota Dregovičov bola v priebehu 11. storočia rozbitá a následne podliehajú pôvodne susedným kniežatstvám. Dregoviči sa podieľali na etnogenéze neskoršieho bieloruského národa.

</doc>
<doc id="127077" url="https://sk.wikipedia.org/wiki?curid=127077" title="Drevľania">
Drevľania

Drevľania boli východoslovanský kmeň sídliaci v oblasti Pripjaťského Polesia v dnešnom južnom Bielorusku a na severozápadnej Ukrajine. Prvé hradiská Drevľanov vznikajú v 7.–8. storočí, centrom sa stáva Iskorosteň. V priebehu 9.–10. storočia Drevľania postupne upadajú do závislosti od silnejúcej susednej Kyjevskej Rusi. Po protikyjevskom povstaní v roku 945 bolo centrum kmeňa spálené a Drevľania podľahli Kyjevskej Rusi. Podieľali sa na etnogenéze neskoršieho bieloruského a ukrajinského národa.

</doc>
<doc id="127081" url="https://sk.wikipedia.org/wiki?curid=127081" title="Cercocebus">
Cercocebus

Cercocebus, po slovensky mangabej, je rod opíc z čeľade mačiakovité. Staršie sa pod tento taxón zaraďovali aj druhy dnes radené do rodu Lophocebus. 
Charakteristika.
Je to rod stredne veľkých štíhlych opíc s dlhými nohami a chvostom. Pre ich telo sú charakteristické veľké lícne torby a výrazné sedacie mozole. Pre hlavu je typický pretiahnutý ňufák, výrazné nadočnicové lišty, silné čeľuste a päť hrbolčekov na posledných stoličkách. Dlhý chvost mangabeje držia alebo vztýčený hore, alebo typicky oblúkovito preklopený nad chrbtom. 

</doc>
<doc id="127082" url="https://sk.wikipedia.org/wiki?curid=127082" title="Zložené číslo">
Zložené číslo

Zložené číslo je také prirodzené číslo, ktoré nie je prvočíslom a súčasne je rôzne od čísla 1. Alebo inak, zložené číslo je každé také prirodzené číslo formula_1, ktoré sa dá vyjadriť v tvare formula_2, kde formula_3 sú prirodzené čísla rôzne od 1.

</doc>
<doc id="127087" url="https://sk.wikipedia.org/wiki?curid=127087" title="Rod Laver">
Rod Laver

Rod Laver (* 9. august 1938, Rockhampton, Austrália) je bývalý austrálsky tenista. Je považovaný za jedného z najlepších tenistov všetkých dôb.
Laver je tenista, ktorý získal väčšinu svojich ocenení a turnajových víťazstiev ako amatér pred začiatkom otvorenej éry. Svoje kvality však dokázal obhájiť aj na turnajoch s profesionálmi po roku 1968. Povestným sa stal jeho výsledok z roku 1969, keď dokázal v jednej sezóne vyhrať všetky štyri grandslamové turnaje - Wimbledon, French Open, Australian Open i US Open.
Rod Laver hral pred začiatkom zostavovania rebríčku ATP, takže jeho hodnotenia sú iba "subjektívne" - bol vyhodnotený ako najlepší svetový tenista ako amatér v rokoch 1961 a 1962 a potom znova na začiatku otvorenej éry už ako profesionál v rokoch 1968 a 1969. Za svoj život vyhral celkom 180 turnajov, z toho 39 v otvorenej ére. Z tohto počtu bolo 11 grandslamových víťazstiev (5 v otvorenej ére).
Po Rodovi Laverovi je dnes pomenovaný hlavný štadión na ktorom sa hrá grandslamový turnaj Australian Open - Rod Laver Arena. 

</doc>
<doc id="127088" url="https://sk.wikipedia.org/wiki?curid=127088" title="Mersennove prvočíslo">
Mersennove prvočíslo



</doc>
<doc id="127089" url="https://sk.wikipedia.org/wiki?curid=127089" title="Tribonianus">
Tribonianus

Tribonianus alebo Tribonián (* pred 500, Pamfýlia?† možno 542/545) bol byzantský právnik, predseda komisie zodpovednej za zostavenie justiniánskych Digest ("Corpus iuris civilis"). Od roku 529 bol aj kvestorom. Napriek tomu, že bol vyznaním pohan, prispôsobil antické rímske právo do podoby zlučiteľnej s kresťanským impériom. V roku 532 bol z komisie počas povstania Niká prepustený. Hoci sa neskôr do komisie vrátil, jeho vplyv upadol. Zomrel možno v roku 542 v rámci morovej epidémie. Je považovaný za jedného z najvýznamnejších právnikov svojej doby.
Justiniánska kodifikácia.
V roku 530 poveril Triboniána cisár Justinián I., aby so svojimi spolupracovníkmi z právnických škôl v Bejrúte a Konštantinopole zozbieral diela najvýznamnejších právnikov republikánskej a principátnej doby Rímskej ríše a vytvoril tak záväzný kódex platný pre celé cisárstvo. Zbierka vyšla v roku 533 pod názvom "Digesta" (z lat. "triediť", grécky názov znel "Pandecta" ("všezahrňujúca"). Neskôr pracoval aj na druhom vydaní "Codex Iustiniani" (534) a dohliadal aj na písanie právnickej učebnice Inštitúcie ("Institutiones"), ako i na časť Justiniánových Noviel. Jeho význam pri ich tvorbe však už bol menší, snáď aj preto, že boli písané v gréčtine, kým Tribonián reprezentoval staré rímske latinské právo.

</doc>
<doc id="127090" url="https://sk.wikipedia.org/wiki?curid=127090" title="Technika datovania">
Technika datovania

Technika datovania zahŕňa rôzne metódy určovania veku hornín či archeologických artefaktov, od metód využívajúcich prirodzenú radioaktivitu, paleomagnetiku až po metódy výskumu pomocou prírastkových vrstiev v horninách či dreve. Rôznymi metódami možno analyzovať miliardy rokov staré horniny no i podstatne mladšie drevené trámy z 19. storočia, sa používajú rôzne metódy. Tieto metódy sú nenahraditeľným výskumným prostriedkom pre geológiu, antropológiu a archeológiu. Rozlišuje sa absolútne datovanie veku, pri ktorom možno s odchýlkou vypočítať celkový vek skúmanej vzorky v rokoch, relatívny vek, pri porovnávaní vzoriek, možno určiť iba to, ktorá z nich je staršia, ale ich samotný vek určiť nemožno.
Existujú i metódy lingvistického rozboru textu a rozbor reálií nachádzajúcich sa v texte.
Metódy absolútneho datovania.
Metódy založené na štúdiu prirodzenej rádioaktivity.
Veľa metód určovania veku objektov je založených na princípe prirodzenej rádioaktivity. Na možnosť takéhoto merania upozornil Pierre Curie roku 1902. 
Ide o chemické metódy. Vek sa vypočítava z koncentrácie materských a dcérskych prvkov alebo izotopov. Atómy rádioaktívnych izotopov (nestabilné formy niektorých chemických prvkov) sa časom spontánne rozpadajú (atóm izotopu sa mení na atóm iného prvku a súčasne vyžiari alfa alebo beta častice – tzv. radiácia). Hodnota rozpadu izotopu je konštantná a je nazvaná polčas rozpadu, čo je vlastne čas, ktorý je potrebný na rozpad polovice atómov izotopu. Polčas rozpadu teda predstavuje akési zabudované hodiny, ktoré sú vytvorené rádioaktívnym izotopom začleneným do štruktúry objektu. Z celkového množstva asi 230 známych prírodných rádionuklidov podstatná časť rádioaktivity pochádza od rádionuklidov draslíka 40K, uránu 238U a thória 232Th.
Vek sa určuje meraním pomeru množstva izotopu a jeho rozpadového produktu (táto metóda sa používa pri rádiometrickom určovaní veku hornín). Existuje viacero rádiometrických metód, najvýznamnejšie z nich sú uránovo-olovená (238U → 206Pb alebo 235U → 207Pb) a tóriovo-olovená metóda 232Th - 208Pb. Ďalšie z rádiometrických metód sú káliovo-argónová (40K → 40Ar), rubídium-stronciová (87Rb → 87Sr). Pre archeológiu má najväčší význam metóda rádiouhlíková, ktorá je založená na rozpade 14C získaného premenou vzdušného dusíka na uhlík 14N → 14C.
Ďalšia metóda zahŕňa skúmanie priamych účinkov rádioaktívneho rozpadu v zrnách minerálov, tzv. metóda stôp štiepenia (fission tracks). Napríklad pri rozpade atómov izotopu uránu 238U sa vytvárajú v štruktúre nerastu poruchové stopy alebo štiepne dráhy vyžarujúce častice. Rádioaktivita sa využíva aj pri luminiscenčnej technike datovania: meria sa akumulácia „zadržaných“ elektrónov v objektoch vystavených prírodnému žiareniu.
Medzi nevýhody týchto metód, ktoré je potrebné zohľadniť pri interpretácii je najmä možné „omladenie“ veku skúmanej vzorky otvorením systému a difúziou prvkov a ich izotopov, k čomu môže dôjsť v dôsledku, tektonických, geochemických a metamorfných procesov. Presnosť rádiometrických analýz dosahuje asi 5% (chyba pri určení polčasu rozpadu asi 3%, analytická chyba asi 2%).
Určovanie veku pomocou rádioaktívneho izotopu uhlíka 14C.
Rádiouhlíková metóda sa používa pri určovaní veku objektov organického pôvodu, obsahujúcich uhlík (C). Jej princíp spočíva v meraní pomerov izotopov uhlíka zabudovaných v tkanivách organizmov. Rádioaktívny izotop uhlíka vzniká pri reakcií vzdušného dusíka 14N → 14C, za prispenia kozmického žiarenia. Izotop uhlíka 14C absorbujú do svojich buniek všetky živé organizmy a s ním absorbujú taktiež stabilné izotopy 12C a 13C. Prísun uhlíka sa skončí po smrti organizmu a existujúci 14C sa postupne stráca vďaka rádioaktívnemu rozpadu (polčas rozpadu uhlíka 14C je približne 5730 rokov). Vek sa zisťuje meraním zostávajúceho 14C v pomere k celkovému množstvu uhlíka. Má primárne využitie v archeológii, pretože umožňuje datovať vzorky maximálne 50 – 70 000 rokov staré.
Paleomagnetizmus.
Existujú však aj metódy, ktoré sa principiálne neopierajú o rádioaktivitu. Patrí k nim archeomagnetometrické, častejšie označované ako paleomagnetické určovnie veku, ktoré je založené na občasných zmenách v zemskom magnetickom poli. Pomocou týchto metód možno približne datovať niektoré udalosti v pliocéne a kvartéri.
Ďalšou z magnetických metód je tzv. magnetostratigrafia, ktorá sa zameriava na štúdium stupníc založených na zmenách polarity zemského magnetizmu. Táto metóda však podáva iba výsledky relatívnych vekov. Magnetostratigrafická škála však už bola kalibrovaná aj rádiometrickými metódami a možno ju za priaznivých okolností používať napríklad na datovanie kontinentálnych sedimentov, ktoré nie je možné inak datovať biostratigrafickými metódami pre chýbanie vhodných fosílií.
Metódy relatívneho datovania.
Dendrochronológia a stratigrafické metódy.
Dendrochronológia je metóda, pri ktorej sa stanovuje vek dreva na základe počtu letokruhov. Využívajú sa poznatky o tom, že rast stromov podlieha zmenám klimatických faktorov počas roka (napríklad obdobie dažďov a obdobie sucha). Jednotlivé vzorky sa zosavujú do prekrývajúcich sa radov, na základe ktorých sú vytvárané dendrochronologické škály. Tento typ datovania je vhodný hlavne pre archeológiu, keďže nájdené drevo má prevažne holocénny vek. Dendrochronológia nie je použiteľná v pásme dažďových lesov, kde stromy nemajú letokruhy. Tento typ datovania má len regionálny charakter. Na Slovensku existujú dendrochronologické laboratória v Bratislave (Katedra archeológie FiFUK) a vo Zvolene (Katedra fyziky, elektrotechniky a aplikovanej mechaniky TU vo Zvolene), v Česku je výskumných pracovísk niekoľko – 4 dendrochronologické laboratóriá (Dendrochronologická laboratoř Ústavu nauky o dřevě Mendelovy zemědělské a lesnické univerzity, Dendrochronologická laboratoř Botanického ústavu AV ČR, Dendrochronologická laboratoř Archeologického ústavu AV ČR a Dendrochronologická laboratoř Biologické fakulty Jihočeské univerzity) a 2 súkromné laboratóriá (Jaroslav Dobrý - Praha, Josef Kyncl - Brno).
Stratigrafické metódy sa opierajú o základné princípy geológie ako pravidlo superpozície a rovnakých skamenelín. Veľmi veľkú presnosť datovania dosiahla najmä biostratigrafia. Pre kvartérnu geológiu je okrem toho typická varvová stratigrafia, ktorá skúma striedanie tmavých a svetlých vrstiev jazerných ľadovcových sedimentov.

</doc>
<doc id="127098" url="https://sk.wikipedia.org/wiki?curid=127098" title="Biele Chorvátsko">
Biele Chorvátsko



</doc>
<doc id="127099" url="https://sk.wikipedia.org/wiki?curid=127099" title="Nay Pyi Taw">
Nay Pyi Taw

Nay Pyi Taw (podrobnosti o názve pozri nižšie) je hlavné mesto Mjanmarska od novembra 2005 / marca 2006.
Spočiatku patrilo do Mándalejskej oblasti, ale od roku 2011 je vyčlenené ako samostatná administratívna jednotka, ktorá sa volá Zväzové územie Nay Pyi Taw (Zväzové teritórium Nay Pyi Taw) a je administratívne rovnocenná štátom a oblastiam Mjanmarska.
Názov.
Zápis názvu mesta v barmčine je နေပြည်တော်. Barmská výslovnosť vyjadrená slovenskými znakmi je: [népjídó] alebo [nepjido] - všetky samohlásky v tomto slove sú tzv. hlbokom tóne (angl. low tone), a tým pádom okrem iného platí, že sa vyslovujú ako stredne dlhé až dlhé.
Anglické prepisy vyššie uvedeného barmského názvu sú: Nay Pyi Taw, Naypyitaw, Nay Pyi Daw alebo Naypyidaw.
Slovenský (a český) prepis vyššie uvedeného barmského názvu je: Neipyijto alebo Nepjito alebo zriedkavo (?)"Nepyito". Slovenský ÚGKK SR však normuje ako záväzný slovenský názov mesta anglický prepis, teda tvar Nay Pyi Taw.
Vznik, poloha.
Centrum mesta Nay Pyi Taw bolo postavené ako novostavba tri kilometre na západ od bývalého mesta Pyinmana (ktoré už dnes nie je samostatné mesto, ale len súčasť Nay Pyi Taw) a približne 320 km na sever od bývalého hlavného mesta Rangúnu.
Obyvatelia, rozloha.
Pri sčítaní v roku 2014 malo mesto 1 160 242 obyvateľov. Jeho rozloha je .

</doc>
<doc id="127100" url="https://sk.wikipedia.org/wiki?curid=127100" title="Chorváti (Dnester)">
Chorváti (Dnester)

Chorváti boli východoslovanský kmeň žijúci vo včasnom stredoveku na hornom Dnestri. Niekedy sa uvádza, že išlo spočiatku o sarmatský, resp. alanský kmeň, ktorý sa až neskôr slavizoval. 
Viacero autorov ho stotožňuje s tzv. Bielymi Chorvátmi. Napr. podľa Magocsiho sú Slovania, ktorí sa približne od 7. storočia rozšírili do susednej Podkarpatskej Rusi (južné svahy Karpatov) identickí s týmito Chorvátmi. Potom aj predkovia dnešných Chorvátov tiahli do Chorvátska začiatkom 7. storočia práve z tejto oblasti a napríklad roku 903, kedy starí Maďari bojovali o pevnosť Užhorod, bojovali vlastne s Bielymi Chorvátmi. Týchto Chorvátov tiež často považujú za predkov dnešných Rusínov. Pričom túto teóriu podporujú aj posledné výskumy DNA, štúdia z roku 2004 zistila príbuznosť v DNA medzi Rusínmi a Chorvátmi z ostrova Krk, obe skupiny majú najvyššie percentuálne zastúpenie haplogroup I (11.3%) v Európe 
Predpokladá sa, že časom miestni Slovania postupne splynuli s inými staroslovanskými kmeňmi a spolu sa začali označovať ako Rusi (Rosi), ruskí ľudia. Od polovice 9. storočia termín „ruský” nadobudol všeobecné rozšírenie. Kmeň podnesteských Chorvátov sa posledný raz spomína v roku 992. 

</doc>
<doc id="127101" url="https://sk.wikipedia.org/wiki?curid=127101" title="Iravadi">
Iravadi

Iravadi (normovaný slovenský názov ; zriedkavo: Iravádí, zriedkavo: Iravadí; po barmsky: ဧရာဝတီမြစ် - výslovnosť vyjadrená slovenskými znakmi: ['ejawödi mji'] alebo ['éjáwödí mji']- (anglické) prepisy: "Ayeyarwad(d)y Myit", "Eyawadi Myit", "Erawadi Myit"; tradičný anglický názov: "Irrawaddy (River)") je rieka v Mjanmarsku.
Je to najdlhšia rieka v krajine (2170 km) a má povodie s veľkostou 411 000 km². Rieka začína na sútoku riek Mali Hka a N'Mai Hka na severe v Kačinskom štáte a tečie zo severu na juh, až kým sa nerozvetvi na deväťramennú deltu pri ústí do Indického oceánu.
Mestá pri rieke (zo severu): Myitkina, Bhamo, Mandalaj, Prome, Henzada.
Etymológia názvu je sporná.

</doc>
<doc id="127103" url="https://sk.wikipedia.org/wiki?curid=127103" title="Mandalaj">
Mandalaj

Mandalaj (normovaný slovenský názov; iné názvy: Mándalej, Mandalay; po barmsky မန္တလေး - výslovnosť vyjadrená slovenskými znakmi: [mandölé] alebo [mándölé]) je mesto v strednom Mjanmarsku. Je to druhé najväčšie mesto po Rangúne s počtom obyvateľov 927 000 (2005) a v aglomerácii 2,5 milióna.
Bolo to posledné kráľovské hlavné mesto (18601885) pred anektovaním Britmi a v súčasnosti je centrom Mándalejskej oblasti. Nachádza sa na a na západe je ohraničené riekou Iravadi.
Obrazová galéria.
&lt;br&gt;

</doc>
<doc id="127105" url="https://sk.wikipedia.org/wiki?curid=127105" title="Ken Rosewall">
Ken Rosewall

Ken Rosewall (* 2. november 1934, Sydney, Austrália) je bývalý austrálsky profesionálny tenista. Dokázal sa viac ako dvadsať rokov udržať v absolútnej svetovej tenisovej špičke - najskôr ako amatér v rokoch 1950 - 1957 (už v 15 rokoch postúpil do semifinále medzinárodného turnaja v kategórii mužov), neskôr 1957 - 1968 ako profesionál a vtedy okrem iného bez možnosti účasti na grandslamových turnajoch.
Na začiatku otvorenej éry mal Rosewall už 34 rokov, napriek tomu ešte dokázal štyrikrát vyhrať dvojhru na grandslamových turnajoch:

</doc>
<doc id="127109" url="https://sk.wikipedia.org/wiki?curid=127109" title="Konstantin von Neurath">
Konstantin von Neurath

Konstantin von Neurath [Nojrát] (* 2. február 1873, Kleinglattbach – † 14. august 1956, Enzweihingen) bol nemecký nacistický politik, diplomat a prvý ríšsky protektor Čiech a Moravy. 
Život.
Pochádzal zo šľachtickej rodiny, mal titul barón/slobodný pán. Po vyštudovaní práva roku 1892 začal pracovať najprv v právnej firme v Kleinglattbachu. Roku 1901 vstúpil do diplomatických služieb. Najprv zastával nižšie diplomatické funkcie vicekonzula a vyslaneckého radcu v Londýne. Počas prvej svetovej vojny najprv pôsobil na nemeckom veľvyslanectve v Istanbule, no neskôr bojoval aj na fronte v rámci württembergského granátnického pluku. Za svoje vojenské úspechy bol vyznamenaný Železným krížom, neskôr bol ranený. Po vojne v rokoch 19191922 pôsobil ako nemecký vyslanec postupne v Dánsku, v rokoch 19221930 v Taliansku a nakoniec medzi rokmi 19301932 vo Veľkej Británii.
V rokoch 19321938, po smrti Friedricha Eberta, zastával postupne funkciu ministra zahraničných vecí, najprv vo vláde Franza von Papena a neskôr v Schleicherovej vláde. Vo funkcii zostal aj potom, keď sa v roku 1933 stal kancelárom Adolf Hitler. Zo svojho postu ministra sa snažil dodať konzervatívnu vážnosť Hitlerovej rozpínavej zahraničnej politike. Vo februári 1938 ho Hitler zbavil funkcie ministra v prospech Joachima von Ribbentropa. 
Pred odchodom z postu ministra zahraničných vecí vstúpil roku 1937 do NSDAP, a v tom istom roku sa stal Obergruppenführerom SS.
V marci 1939 bol menovaný za ríšskeho protektora v Protektoráte Čechy a Morava. Funkciu zastával do septembra 1941, potom ho Hitler poslal na „zdravotnú dovolenku“. Funkciu zastával oficiálne do roku 1943, kedy bol odvolaný, medzitým ho zastupovali Reinhard Heydrich a Kurt Daluege.
Počas jeho pôsobenia vo funkcii protektora boli napríklad zatvorené české vysoké školy, došlo k prijatiu obdoby Norimberských zákonov a český priemysel bol zapojený do nemeckého vojnového hospodárstva. Napriek tomu ho v septembri 1941 Hitler odvolal kvôli údajnej zhovievavosti a miernosti.
V posledných dňoch druhej svetovej vojny von Neuratha chytili francúzske jednotky. Po vojne, v roku 1946 bol postavený pred Norimberský tribunál ako vojnový zločinec, uznaný vinným a odsúdený na 15 rokov odňatia slobody. V roku 1954, po ôsmich rokoch strávených za mrežami, bol z berlínskej väznice Spandau prepustený zo zdravotných dôvodov.

</doc>
<doc id="127115" url="https://sk.wikipedia.org/wiki?curid=127115" title="Hradčany (Praha)">
Hradčany (Praha)

Hradčany sú historické mesto, katastrálne územie a mestská štvrť Prahy s rozlohou 151,47 hektárov, rozdelená medzi mestské časti Praha 1 a Praha 6. Značnú časť štvrte zaberá Pražský hrad, jeden z najznámejších hradov Európy a podľa Guinnesovej knihy rekordov vôbec najväčší hradný komplex na svete.
Hradčany boli samostatným mestom do roku 1784, kedy sa stali súčasťou zjednoteného Kráľovského mesta Prahy.
Dejiny.
Hradčany vznikli v dobe, kedy už existovalo Staré Mesto a Menšie Mesto (Malá Strana). Na rozdiel od Malej Strany sa však osídlenie na hradčanskom vršku vyvíjalo bez akéhokovek pevného rádu. Až v 14. storočí boli Hradčany najvyšším pražským hradný grófom premenené na v poddanské mesto. Praha sa teda stala trojmestom a čakala len na člena štvrtého a posledného, Nové Město, ktoré v roku 1348 založil Karol IV. Hradčany boli mestom najmenej významným a najviac závislým od Hradu.

</doc>
<doc id="127116" url="https://sk.wikipedia.org/wiki?curid=127116" title="Kyoto">
Kyoto



</doc>
<doc id="127119" url="https://sk.wikipedia.org/wiki?curid=127119" title="Guillermo Vilas">
Guillermo Vilas

Guilermo Vilas (* 17. august 1952, Buenos Aires, Argentína) je bývalý argentínsky profesionálny tenista. V roku 1974 bol na 2. mieste medzinárodného rebríčka ATP, nikdy sa mu však nepodarilo prepracovať sa na 1. miesto (ani v roku 1977, keď vyhral 16 turnajov vrátane dvoch grandslamových). Podarilo sa mu vyhrať všetky grandslamové turnaje okrem Wimbledonu.
Počas svojej kariéry Guilermo Vilas vyhral 62 turnajov ATP v dvojhre, z toho 4 grandslamové turnaje:

</doc>
<doc id="127120" url="https://sk.wikipedia.org/wiki?curid=127120" title="Nalbandian">
Nalbandian



</doc>
<doc id="127124" url="https://sk.wikipedia.org/wiki?curid=127124" title="Praha 1">
Praha 1

Praha 1 je pražská mestská časť ležiaca v centrálnej oblasti Prahy a v roku 1990 bola ustanovená ako jedna z 56, neskôr 57 mestských častí. Vykonáva rozšírenú pôsobnosť štátnej správy a je od svojho vzniku jedným zo správnych obvodov, ktorých počet sa 1. júla 2001 ustálil na 22. Tvorí ju celé katastrálne územie Staré Město a Josefov, ďalej veľká časť katastrálnych území Hradčany, Malá Strana a Nové Město a čiastočne časti katastrálnych území Vinohrady a Holešovice.
Mestský obvod Praha 1 bol ustanovený zákonom o územnom členení štátu od 1. júla 1960. Od roku 1990 bol predefinovaný ako územie tvorené mestskou časťou Praha 1. Hranice územia sa tým nijako nezmenili.

</doc>
<doc id="127127" url="https://sk.wikipedia.org/wiki?curid=127127" title="Praha 2">
Praha 2

Praha 2 je od 24. novembra 1990 mestská časť Prahy s rozlohou , rozkladajúca sa v centrálnej časti Prahy na pravom brehu Vltavy. Zahŕňa celé katastrálne územie Vyšehrad, veľkú časť katastrálneho územia Nové Město a Vinohrady a malú časť katastrálneho územia Nusle. Od 1. júla 1960, kedy Praha 2 vznikla ako správny celok s identickým rozsahom ako moderná mestská časť, je to zároveň jeden z pražských správnych obvodov.

</doc>
<doc id="127128" url="https://sk.wikipedia.org/wiki?curid=127128" title="Praha 3">
Praha 3

Praha 3 je od 24. novembra 1990 mestskou časťou Prahy s rozlohou . Rozkladá sa východne od historického centra. Ako mestský obvod Praha 3 vznikla v roku 1960 a od toho času je to aj jeden z pražských správnych obvodov. Zahŕňa takmer celé katastrálne územie Žižkov, severnú časť katastra Vinohrady a malé časti katastrov Strašnice a Vysočany.

</doc>
<doc id="127129" url="https://sk.wikipedia.org/wiki?curid=127129" title="Praha 4">
Praha 4

Praha 4 je od 24. novembra 1990 mestská časť Prahy rozkladajúca sa na pravom brehu Vltavy južne od pražského historického centra. Mestská časť zahŕňa celé katastrálne územia Braník, Hodkovičky, Krč, Lhotka a Podolí, ďalej väčšinu katastrálnych území katastrov Nuslí a Michlí, veľkú časť Záběhlic predovšetkým Spořilov, a nepatrné časti Vinohradov a Vršovíc.
Správny obvod Praha 4.
Úrad mestskej časti Praha 4 je poverený výkonom rozšírenej pôsobnosti štátnej správy aj pre územie mestskej časti Praha-Kunratice.
Mestský obvod Praha 4.
Mestský obvod Praha 4 vznikol v roku 1960, rozkladá sa na juhu Prahy na pravom brehu Vltavy a zahŕňa mestské časti
Praha 4, Praha 11, Praha 12, Praha-Kunratice, Praha-Libuš, Praha-Šeberov a Praha-Újezd. 

</doc>
<doc id="127130" url="https://sk.wikipedia.org/wiki?curid=127130" title="Praha 5">
Praha 5

Praha 5 je mestská časť Prahy, ktorá vznikla v roku 1990, rozkladá sa na ľavom brehu Vltavy a zahŕňa celé katastrálne územia Hlubočepy, Košíře, Motol, Radlice, Smíchov a časti katastrálnych území Břevnov, Jinonice a Malá Strana. Susedí s mestskými časťami Praha 6, Praha 17 (Řepy), Praha 13, Praha-Slivenec, Praha-Velká Chuchle, Praha 4, Praha 2, Praha 1 a Praha 16.
Správny obvod Praha 5.
Úrad mestskej časti Praha 5 je poverený výkonom rozšírenej pôsobnosti štátnej správy aj pre územia mestskej časti Praha-Slivenec.
Mestský obvod Praha 5.
Mestský obvod Praha 5 vznikol roku 1960, rozkladá sa na juhozápade Prahy a zahŕňa mestské časti Praha 5, Praha 13, Praha-Zličín, Praha-Řeporyje, Praha-Slivenec, Praha-Velká Chuchle, Praha-Lochkov, Praha 16 (Radotín), Praha-Slivenec a Praha-Zbraslav. Susedí s pražskými mestskými obvodmi Praha 1, Praha 2, Praha 4 a Praha 6 a s územím obcí Hostivice, Chrášťany, Jinočany, Zbuzany, Ořech, Kosoř, Černošice, Jíloviště, Vrané nad Vltavou, Zvole a Dolní Břežany v okrese Praha-západ.

</doc>
<doc id="127131" url="https://sk.wikipedia.org/wiki?curid=127131" title="Praha 6">
Praha 6

Praha 6 je mestská časť Prahy, ktorá zahŕňa celé katastrálne územia Ruzyně, Liboc, Veleslavín, Vokovice, Dejvice, Střešovice a časti katastrálnych území Břevnov, Sedlec, Bubeneč a Hradčany. Susedí s mestskými časťami Praha-Přední Kopanina, Praha-Nebušice, Praha-Lysolaje, Praha-Suchdol, Praha-Troja, Praha 7, Praha 1, Praha 5 a Praha-Řepy a s obcami Horoměřice, Tuchoměřice, Kněževes, Dobrovíz a Hostivice v okrese Praha-západ. V mestskej časti žije 100 000 ľudí.
Obvod Praha 6 zahŕňa mestské časti Praha 6, Praha-Přední Kopanina, Praha-Nebušice, Praha-Lysolaje, Praha-Suchdol a Praha 17 (Řepy). Susedí s mestskými obvodmi Praha 5, Praha 1, Praha 7, Praha 8 a s obcami Roztoky, Únětice, Horoměřice, Statenice, Tuchoměřice, Kněževes, Dobrovíz a Hostivice v okrese Praha-západ. Do 30. júna 2001 obvod aj správnych orgánov. V súčasnosti je podľa tohto pôvodného členenia organizovaná napríklad justícia alebo pošta.
Správny obvod Praha 6.
Mestská časť Praha 6 vykonáva prenesenú pôsobnosť štátnej správy i pre mestské časti Praha-Přední Kopanina, Praha-Nebušice, Praha-Lysolaje, Praha-Suchdol, t. j. pre celé územie obvodu Praha 6 s výnimkou mestskej česti Praha 17 (Řepy).
Školstvo.
V Prahe 6 sídli niekoľko vysokých škôl:
a stredných škôl:

</doc>
<doc id="127132" url="https://sk.wikipedia.org/wiki?curid=127132" title="Praha 7">
Praha 7

Praha 7 je od 24. novembra 1990 mestská časť Prahy rozkladajúca sa severne od historického centra Prahy prevažne na ľavom brehu Vltavy, no menšou časťou územia zasahuje aj na jej pravý breh. Zahŕňa takmer celé katastrálne územie Holešovice, asi polovicu územia časti Bubeneč a malú časť Libne. Do 31. decembra 1991 patrila k Prahe 7 aj juhozápadná časť katastrálneho územia Troja, ktorá sa potom od 1. januára 1992 osamostatnila ako mestská časť Praha-Troja.
Mestský obvod a správny obvod Praha 7.
Úrad mestskej časti Praha 7 vykonáva prenesenú pôsobnosť štátnej správy aj pre mestskú časť Praha-Troja. Identické územie zaujíma od roku 1960 aj mestský obvod Praha 7.

</doc>
<doc id="127134" url="https://sk.wikipedia.org/wiki?curid=127134" title="Praha 8">
Praha 8

Praha 8 je mestská časť Prahy, ktorá vznikla v roku 1990. Hranice obvodu Prahy 8 boli stanovené v roku 1960 a územie mestskej časti Praha 8 zahŕňa 9 katastrálnych území. Štyri celé, a to Bohnice, Kobylisy, Čimice a Karlín a časti ďalších piatich (Libeň, Troja, Střížkov, Nové Město a Žižkov).
Mestský obvod Praha 8.
Mestský obvod Praha 8 vznikal postupne. Najstaršie časti mesta sú katastrálne územie Libne, ktoré boli k Prahe pripojené už 12. septembra 1901. Najstaršie mestské predmestie Karlín sa stalo súčasťou Veľkej Prahy spolu s Bohnicemi, Trojou a Kobylismi v roku 1922. Od roku 1960 sú súčasťou obvodu Čimice, od roku 1968 aj Ďáblice a Dolní Chabry a od roku 1974 Březiněves.
Úrad mestskej časti má sídlo v Libeňském zámočku a v tzv. Bielom dome, kde zasadá aj zastupiteľstvo Prahy 8.
Prírodné pamiatky.
Na území Prahy 8 sa nachádza 10 chránených území na ploche 35 hektárov.
Väčšina týchto cenných prírodných lokalít je ohrozená plánovanou výstavbou severozápadnej časti diaľničného okruhu okolo Prahy, variant J. Alternatívna trasa Ss sa spomenutým miestam vyhýba.

</doc>
<doc id="127138" url="https://sk.wikipedia.org/wiki?curid=127138" title="Košický vládny program">
Košický vládny program

Program novej československej vlády Národného frontu Čechov a Slovákov (), známy ako Košický vládny program (skratka KVP, ) alebo Košický program () bol programový dokument vyhlásený na prvej plenárnej schôdzi vlády Národného frontu Čechov a Slovákov 5. apríla 1945 v Košiciach, de facto prijatý 29. marca 1945 ako výsledok rokovaní politických predstaviteľov budúceho Národného frontu na veľvyslanectve ČSR v Moskve prebiehajúcich od 22. marca.
Dokument určoval zásady budúcej politiky a bol označovaný za "„program (prvej etapy) národnej a demokratickej revolúcie“". Slovenský ústavný právnik Ján Gronský ho opísal ako "„program revolučného vytvárania systému regulovanej demokracie, eufemisticky nazvanej ,ľudová demokracia’ "[...]" revolúcie nacionálnej, antifašistickej a sociálnej, ako východisko k protikapitalistickému prevratu, počiatok socialistickej revolúcie v Československu.“"
Štruktúra.
Program tvorilo 16 kapitol, ktoré sa zaoberali rôznymi otázkami spoločenského, politického, hospodárskeho života, medzinárodným postavením oslobodzovanej ČSR.
Základné rysy programu sú:

</doc>
<doc id="127141" url="https://sk.wikipedia.org/wiki?curid=127141" title="Mekong">
Mekong

Mekong je rieka v juhovýchodnej Ázii na polostrove Zadná India. Je to 13. najdlhšia rieka na svete (odhadovaná dĺžka 4 023 km) a 10. najväčšia podľa prietoku (475 km³ ročne). Pramení v Číne v provincii Yunan, a preteká cez Mjanmarsko, Laos, Thajsko, Kambodžu, ústi v južnom Vietname, neďaleko Hočiminovho Mesta, rozsiahlou deltou do Juhočínskeho mora. Má povodie s veľkosťou 805 000 km². Má monzúnový režim odtoku, čo znamená, že vysoký prietok je najmä v letných mesiacoch v období monzúnových dažďov. Extrémne výkyvy počas ročných období a prítomnosť vírov a vodopádov sťažuje plavbu, čo znamená, že rieka národy pri rieke skôr oddeľuje, než ich spája.

</doc>
<doc id="127143" url="https://sk.wikipedia.org/wiki?curid=127143" title="Praha 9">
Praha 9

Praha 9 je mestská časť Prahy, ktorá zahŕňa celé katastrálne územie Prosek, takmer celé katastrálne územie Hrdlořezy, ďalej väčšinu katastrálnych území Vysočany a Střížkov, menšie časti katastrálnych území Hloubětín a Libne a nepatrnú časť katastrálneho územia Malešice. Susedí s mestskými časťami Praha 10, Praha 3, Praha 8, Praha 18 (Letňany), Praha 19 (Kbely) a Praha 14 (Kyje). 
Mestský obvod Praha 9 podľa "Zákona o územním členění státu" zahŕňa mestské časti Praha 9, Praha 18 (Letňany), Praha-Čakovice, Praha 19 (Kbely), Praha-Vinoř Praha-Satalice, Praha 14 (Kyje), Praha-Dolní Počernice, Praha 20 (Horní Počernice), Praha-Klánovice, Praha-Běchovice, Praha-Koloděje a Praha 21 (Újezd nad Lesy). Susedí s mestskými obvodmi Praha 8, Praha 3, Praha 10 a s obcami Hovorčovice, Veleň, Přezletice, Podolanka, Jenštejn, Radonice, Zeleneč, Šestajovice, Jirny, Úvaly, Květnice a Sibřina. Do 30. júna 2001 mal tento obvod aj správne orgány. V súčasnosti je podľa tohto pôvodného členenia organizovaná napríklad justícia alebo pošta.
Správny obvod Praha 9.
Mestská časť Praha 9 nevykonáva prenesenú pôsobnosť štátnej správy pre žiadne ďalšie mestské časti.

</doc>
<doc id="127145" url="https://sk.wikipedia.org/wiki?curid=127145" title="Praha 10">
Praha 10

Praha 10 je mestská časť Prahy, ktorá vykonáva rozšírenú pôsobnosť štátnej správy iba na svojom území a jej územie je teda súčasne správnym obvodom. Územie mestskej časti Praha 10 tvorí katastrálne územie Vršovice, časť Vinohradov, väčšina Strašníc, takmer celé Malešice, nepatrná časť Hrdlořezov, nepatrná časť Hloubětína, časť Záběhlíc, časť Michle, nepatrná časť Žižkova. Sídlo úradu mestskej časti je vo Strašniciach. 

</doc>
<doc id="127148" url="https://sk.wikipedia.org/wiki?curid=127148" title="Praha 11">
Praha 11

Praha 11 je mestská časť Prahy, ktorá má asi 80 000 obyvateľov. Je tvorená katastrálnymi územiami Chodov a Háje a leží na území mestského obvodu Praha 4. Vznikla na území spravovanom po pripojení k Prahe národným výborom Praha-Chodov. Od roku 1990 sa táto mestská časť nazývala "Praha-Jižní Město". 
Praha 11 je od centra Prahy vzdialená priemerne a je jedným z najhustejšie zaľudnených miest v Česku. Veľkú časť územia mestskej časti zaberajú sídliská Jižní Město I. a Jižní Město II., nazývané ľudovo Jižňák.

</doc>
<doc id="127149" url="https://sk.wikipedia.org/wiki?curid=127149" title="Praha 12">
Praha 12

Praha 12 je od 24. novembra 1990 mestskou časťou na juhu Prahy s rozlohou rozkladajúcou sa na pravom brehu Vltavy a tvoria ju celé katastrálne územia Cholupice, Kamýk, Komořany, Modřany a Točná. 

</doc>
<doc id="127152" url="https://sk.wikipedia.org/wiki?curid=127152" title="Janko Tipsarević">
Janko Tipsarević

Janko Tipsarević (* 22. jún 1984, Belehrad, Srbsko) je súčasný profesionálny tenisový hráč zo Srbska.
Tenisová kariéra.
Tenis začal hrať ako šesťročný, ako osemročný začal navštevovať tenisový klub v Belehrade, kde ho trénoval ruský tréner Roman Savočkin.
Roku 2001 vyhral turnaj pre juniorov na Australian Open a dostal sa do štvrťfinále turnaja pre juniorov na French Open. Jeho koncoročné umiestnenie v rebríčku juniorov bolo 2. miesto. V tom istom roku debutoval za daviscupovú reprezentáciu Juhoslávie a vyhral prvý turnaj série podujatí Futures.
Roku 2006 sa dostal do štvrťfinále podujatí ATP Tour v Moskve a Nottinghame. Prvýkrát sa do 1. svetovej stovky prebojoval 20. februára 2006, kedy vystúpil na 99. priečku. K decembru 2006 ešte nevyhral ani jedno podujatie pod záštitou ATP iba podujatia organizované ITF.
Jeho najčastejším partnerom v štvorhre je Michail Južnyj.

</doc>
<doc id="127153" url="https://sk.wikipedia.org/wiki?curid=127153" title="Janko Tipsarevič">
Janko Tipsarevič



</doc>
<doc id="127155" url="https://sk.wikipedia.org/wiki?curid=127155" title="Ryby (znamenie)">
Ryby (znamenie)

Ryby (lat. "Pisces") sú jedno z astrologických znamení zvieratníka, v ktorom sa Slnko nachádza v tropickom zvieratníku od 20. februára do 20. marca. Pomenované je po súhvezdí Ryby.
V astrologickej symbolike je znamenie Rýb posledným, dvanástym vo zverokruhu. Má vládu nad práve sa končiacou svetovou érou. Ľuďom narodeným v tomto znamení sa pripisuje snaha o mier a bratstvo, dokonalosť, sústredenosť a trpezlivé bádanie až do úspešného konca. Jedná sa o znamenie, ktoré najväčší sklon k závislostiam, či na alkohole, drogách ale aj osobách. Jej opozičné znamenie je Panna.
V babylonskom kalendári tomuto znameniu zodpovedá mesiac "Araḫ Addaru (Adār").

</doc>
<doc id="127158" url="https://sk.wikipedia.org/wiki?curid=127158" title="S/2005 S 1">
S/2005 S 1



</doc>
<doc id="127161" url="https://sk.wikipedia.org/wiki?curid=127161" title="Skoll (mesiac)">
Skoll (mesiac)

S/2006 S 8 je nepravidelný satelit planéty Saturn. Objavili ho Scott Sheppard, David Jewitt a Jan Kleyna. Objav bol oznámený 26. júna 2006.
Satelit má pri odhadovanom albede 0,04 priemer a obieha Saturn v priemernej vzdialenosti 17,6 miliónov km. Jeden obeh po svojej veľmi výstrednej a mierne naklonenej dráhe vykoná za 869 dní.

</doc>
<doc id="127162" url="https://sk.wikipedia.org/wiki?curid=127162" title="Der Stürmer">
Der Stürmer

Der Stürmer (doslova: "útočník") bol ostro protikomunisticky a protižidovsky zameraný týždenník, ktorý vydával nemecký nacistický politik a vydavateľ Julius Streicher. V 30. rokoch 20. storočia patril Der Stürmer k oporným bodom nacistickej propagandy v Nemecku.
Prvé číslo týždenníka vyšlo 20. apríla 1923 a s krátkou prestávkou, počas trvania Letných olympijských hier v roku 1936 vychádzal až do 22. februára 1945, kedy vyšlo posledné číslo. 
Na rozdiel od oficiálnych straníckych novín NSDAP "Völkischer Beobachter" mal Der Stürmer oveľa bulvárnejší charakter. Niektoré materiály, ktoré v ňom boli uverejnené, sú označované až za pornografické. Väčšinu jeho čitateľov tvorila mládež a ľudia z najnižších vrstiev nemeckej spoločnosti.
Jedným z najznámejších antisemitských karikaturistov, ktorí pracovali pre Der Stürmer bol Philipp Rupprecht, známy pod pseudonymom "Fips". 
V roku 1927 sa predávalo asi 27 000 výtlačkov týždenne; roku 1935 predaj stúpol asi na 300 000 predaných výtlačkov.
Za vydávanie týchto novín bol ich vydavateľ Julius Streicher odsúdený počas Norimberského procesu na trest smrti a popravený.

</doc>
<doc id="127166" url="https://sk.wikipedia.org/wiki?curid=127166" title="Panamský prieplav">
Panamský prieplav

Panamský prieplav je veľký námorný 81 kilometrov dlhý prieplav prechádzajúci Panamskou šijou v Paname, spájajúci Tichý oceán a Atlantický oceán. Otvorenie prieplavu malo veľký význam pre vodnú dopravu, lebo lode už nemuseli ísť dlhou a nebezpečnou cestou okolo mysu Horn pri južnom cípe Južnej Ameriky. Cesta loďou z New Yorku do San Francisca sa skrátila z 22 500 km na 9 500 km.
Zisky z prieplavu tvoria podstatnú časť príjmov panamského rozpočtu. V roku 2005 sa cez prieplav prepravilo 278,8 milióna ton tovaru.
História.
Prvá zmienka o prieplave cez šiju v strednej Amerike je z roku 1534 od Karla V., ktorý povedal, že cesta cez prieplav by uľahčila cestu lodiam do Ekvádora a Peru.
V roku 1880 začali Francúzi stavať prieplav, ktorý by nepotreboval plavebné komory, ale v roku 1893 ho opustili kvôli náročnosti výstavby aj kvôli chorobám, ktoré sa na trase prieplavu šírili. Nakoniec v roku 1904 Američania po tom, čo pomohli Paname získať nezávislosť od Kolumbie výmenou za kontrolu prieplavovej zóny, odkúpili vybavenie od Francúzov a začali stavať prieplav s plavebnými komorami, ktorý bol otvorený 15. augusta 1914. Hlavné stavebné práce začali v roku 1906 a viedol ich americký inžinier George W. Goethals (1858 - 1928). V 30. rokoch 20. storočia začalo byť zásobovanie vodou problém pre prieplav, preto sa k existujúcemu jazeru Gatún začala budovať nádrž Alajuela, dokončená v roku 1935. 
Plavebné komory cez jazero Gatún budovali ako pár, aby sa umožnila súčasná obojsmerná premávka lodí kategórie Panamax - veľkých ako Titanic.
Po druhej svetovej vojne začala byť kontrola prieplavu a priľahlej zóny Spojenými štátmi diskutabilná a vzťahy medzi oboma krajinami začali byť napäté. Mnoho obyvateľov Panamy cítilo, že prieplav patrí Paname. Nakoniec sa v roku 1977 americký prezident Jimmy Carter a panamský vodca Omar Torrijos dohodli na začatí procesu odovzdávania prieplavu Panamskej republike a následne 31. decembra 1999 kontrola prieplavu prešla pod Panamu.
Budúcnosť.
S vyššími požiadavkami dnešnej zaoceánskej lodnej prepravy je kanál stále vo významnej pozícii pre svetovú vodnú dopravu. Aj keď sa urobili vylepšenia, aby zvládol objem prepravy až 330 miliónov ton za rok, táto kapacita sa čoskoro vyčerpá. Mnoho súčasných lodí svojou veľkosťou už teraz prieplav vzhľadom na maximálnu šírku súčasných plavebných komôr nemôže využívať. Preto bol vypracovaný plán na pridanie nových väčších komôr, ktoré by zvládli aj vyšší objem prepravy, aj širšie lode vyššej kategórie Postpanamax. V apríli 2006 bol projekt schválený panamskou vládou a na konci októbra 2006 v referende občania rozhodli v prospech rozšírenia. Tento projekt mal stáť 5,25 miliardy dolárov.
26. júna 2016 boli novo rozšírené časti Panamského prieplavu po deväťročnej rekonštrukcii otvorené pre komerčnú prevádzku.

</doc>
<doc id="127167" url="https://sk.wikipedia.org/wiki?curid=127167" title="Panamský kanál">
Panamský kanál



</doc>
<doc id="127170" url="https://sk.wikipedia.org/wiki?curid=127170" title="Marcos Baghdatis">
Marcos Baghdatis

Marcos Baghdatis, (* 17. jún 1985, Limassol, Cyprus) je súčasný profesionálny tenisový hráč z Cypru. Počas svojej kariéry vyhral 4 turnaje ATP v dvojhre.
Tenisová kariéra.
Tenis začal hrať ako päťročný. Spočiatku hral v tenisovom klube vo Famaguste, ako sedemročný však prešiel do iného klubu, tentoraz v Limassole. Od trinástich rokov hral v tenisovej akadémii v Paríži.
Roku 2003 získal titul v juniorskej kategórii Australian Open a prebojoval sa do finále US Open, taktiež v juniorskej kategórii. Na konci roka získal titul svetový juniorsky šampión a prešiel na profesionálnu dráhu tenistu.
Prvýkrát sa na turnaj série Grand Slam v seniorskej kategórii kvalifikoval roku 2004, keď sa prebojoval do druhého kola na US Open, kde ho porazil vo štvorsetovom zápase budúci šampión turnaja Roger Federer (Baghdatis sa tak stal druhý hráč, ktorý na tomto turnaji zobral Federerovi v zápase set, druhým bol Andre Agassi). Do druhého kola sa prebojoval aj na olympiáde. Do konca roku ešte získal dva tituly turnajov série Challengers.
V roku 2005 sa stal prvým cyperským tenistom, ktorý sa dostal do prvej 100. v medzinárodnom rebríčku ATP. Na Australian Open sa prebojoval do 4. kola, porazil Federica Luzziho, Ivana Ljubičića a Tommyho Robreda až kým ho nevyradil Roger Federer. Po turnaji ho zasiahlo zranenie pravej ruky a musel sa podrobiť operácii. Do hry sa vrátil v apríli. Koncom roku sa kvalifikoval na turnaj v Bazileji, kde sa prebojoval až do finále, kde ho vyradil Čílan Fernando González.
Na začiatku roku 2006 sa prebojoval až do finále Australian Open, kde ho porazil Roger Federer. Účasťou vo finále Australian Open sa dostal do prvej 50. rebríčka ATP, umiestnením sa na 27. priečke. V marci sa prvýkrát prebojoval do štvrťfinále turnaja ATP Masters Series na turnaji v Indian Wells. Vo Wimbledone sa prebojoval do semifinále, kde ho porazil Rafael Nadal. Účasťou v semifinále Wimbledonu sa prvýkrát umiestnil v prvej 12. rebríčka ATP. Na US Open sa prebojoval do druhého kola, kde ho na svojom poslednom turnaji porazil v 5-setovom zápase Andre Agassi. Svoj prvý titul z turnaja série ATP získal koncom roka v Pekingu.

</doc>
<doc id="127177" url="https://sk.wikipedia.org/wiki?curid=127177" title="Ceruza">
Ceruza

Ceruza (iné názvy: ceruzka, zastarávajúco tužka, zastarano plajbas) je ručný písací a kresliaci nástroj, ktorý obsahuje vložku z grafitu (tuha) alebo iného vhodného materiálu, upevnenú v tvrdom valcovitom puzdre (obvykle drevenom). Kreslenie alebo písanie prebieha vďaka otieraniu tuhy o podložku (papier, drevo). S ceruzkou sa nedá kresliť na hladkých a tvrdých materiáloch ako sklo, oceľ a pod. Tuhy do ceruziek sa vyrábajú v rôznych tvrdostiach.
V širšom zmysle sa ako ceruz(k)a či tužka označujú aj podobné tyčkovité nástroje na písanie, napr. (atramentové) pero. Tieto nie sú predmetom tohto článku.
Dejiny ceruzky.
Predchodcom ceruzky bola od staroveku používaná strieborná alebo olovená tyčinka. Leonardo da Vinci, Raffael alebo Albrecht Dürer maľovali (kreslili) v stredoveku striebrom alebo zlatom. Umelec pracujúci s kovovým hrotom (metalpoint alebo silverpoint) používal ostrý, špicatý nástroj (stylus) s kovovým hrotom na kreslenie na papier, pergamen alebo drevo, ktoré bolo špeciálne upravené (potiahnuté). Keď sa stylus pohybuje po tejto mierne drsnej ploche, malé množstvo kovu sa z neho zoškriabe a zostane na povrchu, čím sa vytvorí čiara. Dá sa použiť takmer akýkoľvek kov, aj keď iba olovo, ktoré je mäkšie ako ostatné, sa dá použiť bez špeciálneho podkladu. Pri prvom nakreslení sa všetky čiary s kovovými bodkami a čiarami, vrátane tých, ktoré sú urobené zo zlata, javia ako sivé, čo je optický efekt, ktorý čiastočne pramení z rozkladu kovu na drobné čiastočky. Hoci bol Dürer zručným a talentovaným maliarom a kresličom, za svoju slávu vďačil predovšetkým grafike, v ktorej využíval aj iné špecifické možnosti drevorezu a medirytiny, avšak kresliť začal so silverpointom na špeciálnom ružovom papieri, ktorý bol súčasťou jeho skicára (pozri obrázok vpravo).
Rozmach kreslenia nastal v 16. storočí, keď v Anglicku v oblasti Lake District pri obci Borrowdale objavili bohaté ložisko grafitu. Anglicko vývoz grafitu zakázalo, preto malo na výrobu ceruziek monopol. V iných krajinách sa tiež objavili ložiská grafitu, lenže nie také kvalitné, aby anglickú ceruzku ohrozili. Prelom nastal v 19. storočí, keď čistý grafit nahradila zmes rozomletého grafitu a ílu(hliny) vypálenej v peci. To umožnilo vyrábať ceruzky (tuhy) rôznej tvrdosti.
Ceruzku v dnešnej podobe vynašli na konci 18. storočia nezávisle od seba Rakúšan Josef Hardtmuth a Francúz Nicolas-Jacques Conté (v roku 1794). V 19. storočí došlo k všeobecnému rozšíreniu ceruziek, vyrábaných aj v Hardtmuthovej továrni Koh-i-noor (v roku 1790 položil základy svojho podnikania), ktorú jeho syn Carl v roku 1848 presunul z Viedne do Českých Budějovíc.
Ďalším známym európskym výrobcom je firma Faber Castel, ktorá vyrába ročne viac ako dve miliardy ceruziek. V roku 1839 Lothar von Faber dokázal výrazne zlepšiť proces miešania grafitu a ílu a tým tiež prispel k európskej stupnici tvrdosti, ktorá platí dodnes (pozri nižšie). Ich zelená ceruzka CASTELL 9000 je od roku 1905 jednou z najviac vyrábaných.
Tvrdosť ceruziek.
Európsky systém.
Európsky systém používa kombinácie písmen H ("hard" – tvrdý), F ("firm" – pevný) a B ("black" – čierny). Tento štandard označovania gradáciou systémom číslic a písmenami H a B a prípadne F, má pôvod vo firme Koh-i-noor Hardtmuth pri označení ceruzky s číslom 1500. „H“ značí HARDTMUTH, „B“ Budejovice a špeciálna stredná gradácia „F“ značí Franz Hardtmuth, čo bol vnuk zakladateľa a autor tejto škály.
Americký systém.
Americký systém značenia používa len čísla. Približné porovnanie udáva nasledovná tabuľka.
Špeciálne typy ceruziek.
Na rôzne účely postupom času vznikli špecifické typy ceruziek. Líšia sa veľkosťou, tvrdosťou alebo farebnosťou tuhy, sú určené pre zvláštne povrchy a pod.
Príklady:

</doc>
<doc id="127180" url="https://sk.wikipedia.org/wiki?curid=127180" title="Nágovia">
Nágovia

Nágovia (zo sanskritského "nága" = had) môže byť:

</doc>
<doc id="127186" url="https://sk.wikipedia.org/wiki?curid=127186" title="Karpatské chrbáty">
Karpatské chrbáty



</doc>
<doc id="127187" url="https://sk.wikipedia.org/wiki?curid=127187" title="Čínsky jüan">
Čínsky jüan

Čínsky jüan (iné názvy: jüan, juan, žen-min-pi, po čínsky 元 – pchinjin: "yuan" alebo 人民币 –  pchinjin: "renminbi / ren min bi") je oficiálna mena v kontinentálnej Číne. Vydáva ju Čínska ľudová banka. Oficiálna ISO 4217 skratka je CNY, ale bežne sa používa aj RMB. Symbol v latinke je ¥. Jüan sa delí na ťiao (jiao) a fen v pomere 1 jüan = 10 ťiao = 100 fen.
Dejiny.
Žen-min-pi bolo prvýkrát vydané krátko pred nástupom komunistov k moci. Jedna z prvých úloh komunistickej moci bola zastaviť hyperinfláciu, ktorá postihovala Čínu na konci éry Kuomintangu. V roku 1955 sa uskutočnila menová reforma s pomerom 1 nový juan = 10 000 starých juanov. Počas obdobia príkazovej ekonomiky hodnota juanu bola nerealisticky zviazaná s americkým dolárom a boli nastolené tvrdé menové pravidlá. Po otvorení ekonomiky v roku 1978, jüan sa dal použiť iba v Číne a cudzinci boli nútení používať výmenné certifikáty. Nerealistické hodnoty jüanu k západným menám viedli k silnému čiernemu trhu. V 80. a 90. rokoch 20. storočia sa výmenné hodnoty vrátili k realistickým hodnotách a v súčasnosti je cieľ dosiahnuť plnú konvertibilitu jüanu. Ale tento cieľ sa oddialil po finančnej kríze v Ázii roku 1997. V súčasnosti je jüan zviazaný so skupinou silných mien ako je okrem dolára napr. euro, jen a podobne.
Bankovky a mince.
V súčasnosti je v obehu 5. séria, 2. edícia bankoviek z roku 2005 (1. edícia je z roku 1999).
Bankovky majú hodnoty:1¥, 5¥, 10¥, 20¥, 50¥, 100¥.
Mincí je šesť a majú hodnoty: 1 fen, 2 fen, 5 fen, 1 ťiao, 5 ťiao, 1 ¥

</doc>
<doc id="127188" url="https://sk.wikipedia.org/wiki?curid=127188" title="Renminbi">
Renminbi



</doc>
<doc id="127189" url="https://sk.wikipedia.org/wiki?curid=127189" title="Skvapalňovanie">
Skvapalňovanie

Skvapalňovanie alebo kondenzácia je termodynamický proces, pri ktorom látka prechádza z plynnej do kvapalnej fázy. 
Môže nastať pri ochladení plynu, ak sú častice plynu dostatočne blízko seba a ak sú prítomné kondenzačné jadrá.
Príkladom môže byť kondenzácia vody. Molekula vody je zložená z dvoch atómov vodíka a jedného atómu kyslíka. Vodné molekuly sa voľne pohybujú vo vzduchu a občas dochádza k ich zrážkam. Keď sa dve molekuly vody zrazia, opäť sa odrazia, ale ak začne klesať teplota, molekuly majú menej energie a začnú sa teda pohybovať pomalšie. Len čo klesne teplota na teplotu rosného bodu, pohybujú sa molekuly natoľko pomaly, že sa spolu naviažu. Väzba vzniká medzi atómami jedného vodíka a atómom kyslíka. Vodné molekuly sa spájajú do krátkych radov, čo nasleduje premenením vodnej pary na tekutinu. Pri spojení dochádza k vyžiareniu časti tepla v podobe latentného tepla, čo má za následok oteplenie okolitého prostredia. Ak sa naviaže dostatočné množstvo molekúl, vzniká dažďová kvapka, ktorá klesá na zemský povrch v podobe dažďa.
Skvapalnené plyny, najmä dusík a hélium, sa používajú ako chladiace médium napr. v lekárstve, na chladenie detektorov žiarenia, supravodivých cievok a pod. Na priemyselné skvapalňovánie plynov sa používajú tzv. skvapalňovače - kondenzátory.

</doc>
<doc id="127190" url="https://sk.wikipedia.org/wiki?curid=127190" title="Žen-min-pi">
Žen-min-pi



</doc>
<doc id="127191" url="https://sk.wikipedia.org/wiki?curid=127191" title="Juan">
Juan

Juan môže byť:

</doc>
<doc id="127192" url="https://sk.wikipedia.org/wiki?curid=127192" title="Kondenzácia">
Kondenzácia

Kondenzácia môže byť: 

</doc>
<doc id="127196" url="https://sk.wikipedia.org/wiki?curid=127196" title="Tanganika (jazero)">
Tanganika (jazero)

Tanganika (, ) je veľké hlboké sladkovodné jazero na východe Afriky. Nachádza sa na Východoafrickej priekopovej prepadline, rozdelené medzi štyri štáty - Konžská demokratická republika, Zambia, Tanzánia a Burundi. Voda z jazera vyteká do povodia rieky Kongo, teda do Atlantického oceánu.
Geografia.
Jazero má rozlohu . Je 50 km široké a v smere sever-juh dlhé. Jeho priemerná hĺbka je a maximálna , obsahuje približne vody. Po Bajkalskom jazere je to druhé najhlbšie a najobjemnejšie sladkovodné jazero.
Biológia.
Jazero je známe veľkým počtom (asi 250) cichlidovitých druhov rýb. Okrem nich žije v jazere asi ďalších 150 necichlidovitých druhov rýb. 98% cichlidovitých druhov v jazere je endemických (to znamená, že žijú iba tu a nikde inde).
Priemysel.
Ryby z jazera sú hlavným zdrojom bielkovín miestnych ľudí. Približne 45 000 ľudí pracuje v rybárstve a živia asi milión ľudí. Komerčný lov sa začal v 50. rokoch 20. storočia. V roku 1995 sa tu vylovilo 180 000 ton rýb.

</doc>
<doc id="127204" url="https://sk.wikipedia.org/wiki?curid=127204" title="Johan Kriek">
Johan Kriek

Johan Kriek (* 5. apríl 1958) je bývalý juhoafricko-americký profesionálny tenista. Preslávil sa najmä dvojnásobným víťazstvom v dvojhre na grandslamovom turnaji Australian Open v rokoch 1981 a 1982. V roku 1982 prijal americké občianstvo.
Počas svojej kariéry vyhral 14 turnajov ATP v dvojhre a 8 vo štvorhre.

</doc>
<doc id="127205" url="https://sk.wikipedia.org/wiki?curid=127205" title="Plautus">
Plautus



</doc>
<doc id="127206" url="https://sk.wikipedia.org/wiki?curid=127206" title="Fort Worth">
Fort Worth

Fort Worth je piate najľudnatejšie mesto Texasu a devätnáste v USA. Rozkladá sa na ploche 774,1 km² (z toho voda 16,4). Je aj sídlom správy Tarrant County. Leží 50 kilometrov od Dallasu, s ktorým tvorí metropolitú oblasť Dallas–Fort Worth–Arlington.
V roku 1849 ho založil major Arnold Ripley ako vojenskú pevnosť. Pomenované je na počesť generála Williama Jenkinsa Wortha.
Na mesto svojej veľkosti má vysokú koncentráciu múzeí pomerne vysokej úrovne. Z viacerých možno spomenúť Kimbell Art Museum, Amon Carter Museum of American Art, Modern Art Museum of Fort Worth, Fort Worth Museum of Science and History, National Cowgirl Museum and Hall of Fame.

</doc>
<doc id="127207" url="https://sk.wikipedia.org/wiki?curid=127207" title="Wanda Rutkiewiczová">
Wanda Rutkiewiczová

Wanda Rutkiewiczová-Błaszkiewiczová (* 4. február 1943, Plungė, Litva – † 13. máj 1992, Káčaňdžunga, India) bola poľská horolezkyňa, alpinistka a himalájistka, jedna z najvýznamnejších horolezkýň 20. storočia. Ako tretia žena v histórii a prvá Európanka stála na vrchole Mount Everestu a ako prvá na vrchole K2.
Životopis.
Narodila sa v Litve. Po 2. svetovej vojne sa s rodinou presťahovala do Vroclavu v Poľsku, kde vyštudovala na technickej vysokej škole a získala titul Ing. S horolezectvom sa stretla pri Jelenej Góre. Neskôr spravila niekoľko ťažkých horolezeckých túr v Tatrách. Postupne sa v Alpách a Himalájach vypracovala na svetoznámu horolezkyňu, ktorá spolu s Reinholdom Messnerom a Jerzym Kukuczkom určovala smerovanie svetového horolezectva. Často používala čistý alpský štýl bez použitia podporného kyslíka a bez zbytočne veľkých expedícií. O svojich cestách napísala viaceré knihy a články. 
Zahynula v roku 1992 na Káčaňdžunge v Himalájach.
Niektoré výstupy.
Zo štrnástich osemtisícoviek dobyla Wanda Rutkiewiczová osem: Mount Everest, Nanga Parbat, K2, Šiša Pangma, Gasherbrum II, Gasherbrum I, Cho Oyu a Annapurnu.

</doc>
<doc id="127209" url="https://sk.wikipedia.org/wiki?curid=127209" title="Wanda Rutkiewicz">
Wanda Rutkiewicz



</doc>
<doc id="127216" url="https://sk.wikipedia.org/wiki?curid=127216" title="Julius Streicher">
Julius Streicher

Julius Streicher (* 12. február 1885, Fleinhausen, Nemecko – 16. október 1946, Norimberg) bol nemecký nacistický politik a vydavateľ časopisu Der Stürmer.
Životopis.
Julius Streicher sa narodil ako deviate dieťa svojch rodičov. Až do začiatku prvej svetovej vojny pracoval ako učiteľ na základnej škole. V roku 1913 s oženil s Kunigunde Rothovou, s ktorou mal neskôr dvoch synov. V roku 1914 vstúpil do nemeckej armády, aktívne sa zúčastnil na bojoch prvej svetovej vojny a bol vyznamenaný železným krížom prvej triedy.
V roku 1922 vstúpil do NSDAP a už v nasledujúcom roku sa zúčastnil takzvaného Pivného puču. V roku 1923 začal vydávať aj noviny Der Stürmer, ktorých obsah tvorili z veľkej časti antisemitské texty.
Po nástupe Hitlera k moci sa stal Streicher franckým gauleiterom. Už ku koncu tridsiatych rokov sa však Streicher dostal do sporu s niekoľkými vysoko postavenými predstaviteľmi NSDAP, zvlášť s Rudolfom Hessom a Hermannom Göringom. Göringa vraj Streicher označil za impotenta.
Počas druhej svetovej vojny nemal s výnimkou vydávania svojho časopisu v strane výraznejší vplyv a bol v domácom väzení v Norimbergu. Po vojne bol zatknutý a v rámci Norimberského procesu odsúdený na trest smrti. Súd ho uznal vinným v bode 4 obžaloby, teda zločinoch proti ľudskosti. Tých sa vraj dopúšťal vydávaním svojho antisemitského týždenníka.

</doc>
<doc id="127221" url="https://sk.wikipedia.org/wiki?curid=127221" title="Petr Korda">
Petr Korda

Petr Korda (* 23. január 1968) je bývalý český profesionálny tenista. Preslávil sa najmä svojim víťazstvom na Australian Open v roku 1998, keď vo finále deklasoval pravdepodobne za pomoci zakázaných látok Marcela Ríosa 6:2, 6:2, 6:2. Toto víťazstvo mu vynieslo aj jeho najlepšie umiestnenie v rebríčku ATP za celú kariéru - 2. miesto. Druhým úspechom bol postup do finále French Open v roku 1992.
Škvrnou na kariére tohto tenistu je jej zakončenie - krátko po víťazstve na Australian Open 1998 bol počas turnaja vo Wimbledone pozitívne testovaný na zakázanú látku nandrolon a po ročnom zákaze činnosti sa už do profesionálneho tenisu nevrátil.
Referencie.
Ref: 

</doc>
<doc id="127222" url="https://sk.wikipedia.org/wiki?curid=127222" title="Nákří">
Nákří

Nákří je obec v okrese České Budějovice v Juhočeskom kraji v Česku. Má rozlohu , 221 obyvateľov (k 31. 12. 2007). 
Prvá písomná zmienka o obci je z roku 1357. Vznik obce sa však predpokladá do konca 6. storočia po Kr., kedy do južných Čiech prenikali starí Slovania a zakladali tu svoje osady.

</doc>
<doc id="127227" url="https://sk.wikipedia.org/wiki?curid=127227" title="Kadima">
Kadima

Kadima (hebr. קדימה; dosl. "Vpred") je izraelská politická strana. Po voľbách 28. marca 2006 je najsilnejšou politickou stranou v krajine, keď získala 29 zo 120 kresiel v Knesete. 
Stranu založil bývalý izraelský premiér Ariel Šaron 21. novembera 2005 po vystúpení z pravicového Likudu; Kadima samotná sa skôr považuje za stranu politického stredu. Po Arielovi Šaronovi sa predsedom strany stal Ehud Olmert. Ten po sérii korupčných škandálov 30. júla 2008 ohlásil, že sa nebude uchádzať o miesto predsedu strany v septembrových primárkach a po zvolení nového predsedu odstúpi aj z funkcie izraelského premiéra. Vo voľbách, ktoré sa uskutočnili 17. septembra 2008 zvíťazila ministerka zahraničných vecí Cipi Livniová. Medzi ďalší významných politikov strany patrí napr. Livniovej protikandidát na post predsedu strany Šaul Mofaz a prezident Šimon Peres.

</doc>
<doc id="127229" url="https://sk.wikipedia.org/wiki?curid=127229" title="Tepelné spracovanie kovov a zliatin">
Tepelné spracovanie kovov a zliatin

Tepelné spracovanie je úprava vlastností materiálov, hlavne ocele za pôsobenia teploty. Teplota musí mať presne predpísanú a regulovanú hodnotu a časový priebeh.

</doc>
<doc id="127233" url="https://sk.wikipedia.org/wiki?curid=127233" title="Zem tajných obojživelníkov (básne v p(r)óze)">
Zem tajných obojživelníkov (básne v p(r)óze)

Zem tajných obojživelníkov (básne v p(r)óze) je básnická zbierka Richarda Kittu z roku 2004.
Obsahuje 78 „básní v próze“. Predstavujú osobité reflexie mladého človeka, pozorujúceho okolitý svet a ľudí oscilujúcich medzi nebom a zemou. Práve túto obojživelnosť sa snaží autor zachytiť vo svojich voľných veršoch.

</doc>
<doc id="127235" url="https://sk.wikipedia.org/wiki?curid=127235" title="Praha 13">
Praha 13

Praha 13 je mestská časť Prahy, zahŕňajúca väčšinu katastrálneho územia Stodůlky, časť katastrálneho územia Třebonice a malú časť katastrálneho územia Řeporyje. Leží v mestskom obvode Praha 5 a nachádza sa na juhozápade mesta, pri výjazde diaľnice D5 z mesta. Väčšinu mestskej časti tvorí sídlisko Jihozápadní Město. 
Dejiny.
Praha 13 je najmladšia mestská časť Prahy, jej územie má však bohaté dejiny. Prví ľudia sa na tomto mieste objavili pred 20-tisíc rokmi. Dodnes je tu možné nájsť vykopávky. Pri výstavbe panelových sídlisk v rokoch 1978 – 1987 tu bolo nájdených 65 hrobov, čo svedčí o tom, že osídlenie tu bolo veľmi husté. Toto pohrebisko bolo 4. najväčšie v Európe.
Súčasnosť.
Praha 13 sa začala rozvíjať s dobudovaním trasy metra B na Zličín v roku 1994 a rozvíja sa veľmi rýchlo. Vďaka svojej výhodnej polohe 15 minút od centra tu vznikajú stále nové obchodné centrá a hypermarkety. Stavajú sa tu aj nové administratívne budovy.
Prahu 13 tvoria sídliská Nové Butovice, Hůrka, Lužiny, Luka a Stodůlky.
Hraničí s mestskými časťami Praha-Zličín a Praha 17 na severe, Praha 5 na východe a Praha-Řeporyje a Praha-Slivenec na juhu.
Správny obvod Praha 13.
Úrad mestskej časti Praha 13 je poverený výkonom rozšírenej pôsobnosti štátnej správy aj pre územie mestskej časti Praha-Řeporyje.

</doc>
<doc id="127237" url="https://sk.wikipedia.org/wiki?curid=127237" title="Likud">
Likud

Likud ( Ha-Likud, dosl. Zjednotenie) je izraelská stredo-pravá politická strana. Vznikla roku 1973 zlúčením niekoľkých pravicových a liberálnych strán.
Ideológia strany.
Hospodárstvo.
Likud otvorene vyhlasuje podporu voľnej trhovej ekonomike, aj keď prakticky uplatňuje tzv. umiernenú ekonomickú politiku. Pod vedením ministra financií Benjamina Netanjahua strana legislatívne potláčala pokles DPH, bola proti znižovaniu odvodov fyzických a právnických osôb a bránila znižovaniu colných poplatkov. Zriadila zónu voľného obchodu hlavne s Európskou úniou a Spojenými štátmi a odstránila hlavné monopoly - Bezeq a morské prístavy. Dodatočne zorganizovala privatizáciu množstva spoločností vo vlastníctve štátu (napr. El Al, Bank Leumi).
Posledný minister financií za stranu Likud, terajší predseda strany Benjamin Netanjahu je vášnivým zástancom voľného obchodu. Tvrdí, že odborový zväz Histadrut má veľkú moc a právomoci, vďaka ktorým dokáže paralyzovať ekonomiku. Taktiež tvrdí, že hlavné príčiny nezamestnanosti v Izraeli sú lenivosť a prehnané sociálne dávky v nezamestnanosti. V tomto období možno pozorovať zmenu postoja strany zo stredo – pravej ekonomickej pozície na pomerne pravicovo – konzervatívne smerovanie.
Arabsko – palestínska otázka.
Likud podporuje anexiu a osídlenie celého Eretz Izrael, ktorý zahŕňa celé územie štátu Izrael ako aj Západný breh Jordánu, Pásmo Gazy, Golanské výšiny a celý Jeruzalem. V minulosti zastával pozíciu otvoreného boja proti Palestínčanom, bol v opozícii voči palestínskym snahám o vytvorenie vlastného štátu a podporoval židovských osadníkov na Západnom brehu Jordánu a v Pásme Gazy. Zároveň to bola politická strana, ktorá ako prvá podpísala mierovú dohodu s Arabskými štátmi. Napríklad v roku 1979 ministerský predseda Menachem Begin podpísal s egyptským prezidentom Anwarom as-Sádátom dohody z Camp Davidu o navrátení Sinajského polostrova (okupovaného od Šesťdňovej vojny z roku 1967) naspäť Egyptu. Na oplátku Egypt uznal Izrael de facto a došlo k podpísaniu mierovej zmluvy medzi týmito dvoma štátmi. 
Jicchak Šamir taktiež garantoval niektoré oprávnené nároky zo strany Palestínčanov ako dôsledok Madridskej konferencie, ktorá nasledovala po Vojne v Zálive v roku 1991. Odmietol však myšlienku samostatného Palestínskeho štátu, tak ako bol predkladaný zo strany arabských krajín. Kvôli tomuto rozhodnutiu bol obvinený zo zmarenia cieľa summitu.
Neskôr Benjamin Netanjahu, už ako premiér, prehodnotil politiku Likudu voči palestínskej snahe o štátnosť, keďže po Dohodách z Oslo bola idea palestínskej suverenity akceptovateľná aj opozíciou, ktorú predstavovala Labour – Meimad . Snahu o zmier zmaril nasledujúci konflikt medzi štátom Izrael a Palestínčanmi tzv. Druhá intifáda, ktorý trvá s určitými odmlkami až dodnes. V roku 2005 Ariel Šaron upustil od myšlienky vytvorenia „Veľkého Izraela“ . Po znovuzvolení za premiéra uskutočnil izraelský „Plán uvoľnenia“, čo znamenalo stiahnutie sa z Pásma Gazy a zbúranie štyroch izraelských osád na severe Západného brehu. Keďže väčšina členov Likudu bola proti odsunu, musel Šaron na svoju stranu získať opozíciu, čo sa mu postupnými ústupkami v otázkach hospodárstva podarilo. Po neúspechu a nepochopení v rámci Likudu odchádza a zakladá novú stranu Kadima (Pokrok). Táto nová strana si za svoj hlavný cieľ stanovila odsun z väčšiny územia Západného brehu a vytýčenie hraníc. Vzhľadom na to, že na palestínskej strane neexistuje žiadny relevantný partner na rokovania s vládou pod vedením Jehuda Olmerta a aj kvôli tomu, že Palestínska samospráva odmieta vytvorenie štátu, ktorý nespĺňa ich predstavu o veľkosti územia, nie je pravdepodobné, že by v dohľadnej dobe nastal na Blízkom Východe mier.
Benjamin Netanjahu a Silvan Šalom, mocenské číslo dva v strane Likud, podporujú na rozdiel od ostatných členov vysídľovanie Pásma Gazy.
Kultúra.
Likud podporuje židovskú kultúru zachovávajúc princípy revizionistického sionizmu. Zdôrazňuje vyzdvihovanie národných znakov akými sú vlajka a víťazstvo Izraela proti susedským arabským štátom v roku 1948. Likud presadzuje, aby tieto hodnoty boli zakomponované v školskom systéme. Podporuje slobodnú tlač a propaguje súkromné média, ktoré získali svoje vysielacie licencie práve počas vládnutia tejto strany. Zaujímavosťou je, že počas predsedníctva Ariela Šarona zakázal vládny kabinet vysielanie populárneho pirátskeho pravicového rádia Arutz 7. Toto rádio bolo populárne najmä medzi osadníkmi a často kritizovalo vládu za odklon od pravicových hodnôt.
Likud inklinuje k Tóre, ale zároveň podporuje myšlienku občianskeho judaizmu, ako svoju historickú spätosť s Irgun.
Dejiny.
Formovanie a predsedníctvo Menachema Begina.
Likud vznikol zlúčením s množstvom menších pravicových a náboženských strán pred parlamentnými voľbami v roku 1973. Strana, ktorý viedol Menachem Begin až do roku 1988, bola v koalícii s politickou stranou Agudat Israel. Po tomto roku došlo k fúzií týchto strán a vznikla jednotná pravicová strana s názvom Likud. Ešte v roku založenia strany sa k nej pridala aj veľká skupina Sefardských Židov, ktorí sa cítili byť diskriminovaní vládnúcou Stranou Práce Labour – Meimad. Menachem Begin, ako prvý predseda vlády za Likud, stranu doviedol k víťazstvu vo voľbách v roku 1977. Begin, bývalý líder tvrdého jadra polovojenskej organizácie Irgun, inicioval mierové rokovania s Egyptom, ktoré vyústili Dohodami z Camp David a následným podpísaním mierových zmlúv medzi Izraelom a Egyptom v 1979.
Predsedníctvo Jicchaka Šamira, Benjamina Netanjahu a Ariela Šarona.
Druhým premiérom sa stal Jicchak Šamir po Beginovej rezignácii v októbri 1983. Šamir, bývalý veliteľ Lechi, zastával tvrdšiu líniu ako Begin. Za jeho predsedníctva emigrovalo do Izraela mnoho Židov z Ruska a Etiópie a začali osídľovať Západný breh a Pásmo Gazy.
Tretím Likudským premiérom bol Benjamin Netanjahu, zvolený v máji 1996 po zavraždení Jicchaka Rabina. Netanjahu svoju vládu nezakladal na ideológii ako Begin a takisto sa snažil o zmiernenie napätia medzi Spojenými štátmi, za ktoré bol zodpovedný Šamir. Netanjahu začal rokovania s Jásirom Arafátom, za čo bol kritizovaný opozíciou aj vlastnými straníkmi.
Štvrtým premiérom bol Ariel Šaron, zvolený v marci 2001, ktorý rezignoval spolu so stranou Likud 21. novembra 2005. Za vlády Begina bol Šaron počas Mierovej operácie v Galileji v 1982 ministrom obrany a neskôr bol Kahanskou komisiou označený za hlavného vinníka masakru v utečeneckých táboroch Sabra a Šatila 16. – 18. septembra 1982. Bol nútený odstúpiť, ale naďalej zostal členom Beginovho kabinetu.
Kvôli Druhej Intifáde bol Šaron donútený poprieť tradičné hodnoty Likudu. V lete 2005 začal s vysídľovaním tisícok židovských osadníkov z ich domovov v Pásme Gazy a na severe Západného brehu a postupným predávaním územia Palestínskej samospráve.
Rozdelenie strany Likud.
Ariel Šaron si uvedomoval potrebu posunu k politickému stredu a hlavne aj kvôli „Plánu uvoľnenia“ sa odcudzil mnohým spolustraníkom a tým frakcionalizoval stranu. Čelil mnohým snahám o odvolanie z pozície premiéra, ktoré v Knesete podávali najmä jeho straníci. V septembri 2005 po kritike Šarona došlo k predčasným voľbám predsedu strany Likud, v ktorých zvíťazil a získal 52% odovzdaných hlasov. V októbri sa parlamentná frakcia Likudu pripojila k opozícii pri hlasovaní o rozpočte. Chceli tým demonštrovať, že Šaron stratil ich dôveru. 21. novembra 2005 preto Šaron oznámil, že stranu Likud opúšťa. V decembri ho na poste predsedu nahradil Benjamin Netanjahu.
Šaron zakladá novú stredo – pravú stranu Kadima. Zároveň požiadal prezidenta o rozpustenie Knesetu a vypísanie predčasných volieb, keďže sa mu kvôli vysťahovaniu Gazy rozpadla vládna koalícia a tým stratil väčšinu v parlamente.
Znovu pod vedením Benjamina Netanjahua.
V decembrových voľbách o predsedu strany zvíťazil Netanjahu ziskom 44,4% hlasov. Silvan Šalom skončil na druhom mieste so ziskom 33% hlasov. Netanjahu zvíťazil najmä vďaka nízkej účasti (40% zo 128 000 členov) a podpore kibucov.
Založenie Kadimy sa stalo pre Likud najväčším problémom. Dovtedy jeho pozíciu ohrozovala len druhá najväčšia strana, ľavicová strana Labour - Meimad. Kadima dokázala osloviť stredopravých voličov, ktorým nevyhovovali hodnoty reprezentované Likudom. V predčasných parlamentných voľbách 28. marca 2006 utrpel Likud zdrvujúcu porážku. Analytici ju pripisovali snahe Netanjahua posunúť stranu do stredoľavého politického spektra, ktoré bolo doménou Labour – Meimad. Výsledok týchto volieb bol výzvou pre ostatné pravicové strany získať tých voličov, ktorí sa cítili byť Netanjahuom oklamaní. Likud získal len 12 poslancov, rovnako ako krajne pravicová strana Yisrael Beiteinu. 12 kresiel v Knesete postavilo Likud na pozíciu tretej najsilnejšej parlamentnej strany spolu s náboženskou stranou Shas a Yisrael Beiteinu. Vo voľbách prišiel o 26 kresiel. Výsledok bol najhorším, aký strana zažila za 41 rokov. Netanjahu nazval tento výsledok „obrovským úderom“, napriek tomu odmietol rezignovať na funkciu predsedu strany.
Budúcnosť.
Likud sa pripravuje na návrat na výslnie, využívajúc rozčarovanie Izraelčanov a medzinárodné pohoršenie z vojny v Libanone. Z tohto stavu obviňuje stranu Kadima na čele s premiérom Ehudom Olmertom. Stúpenci strany tvrdia, že táto skutočnosť pomôže získať staronové voličstvo a Likud bude v Knesete zastávať sebavedomú a dôležitú pozíciu reprezentujúcu odpor občanov voči strane Kadima a jej politike. V budúcich voľbách očakávajú analytici nárast podpory a možnú koalíciu so stranou Kadima a Šas.
Škandály a aféry.
Menachem Begin sa v roku 1981 rozhodol zbombardovať iracký atómový reaktor Tammuz v Osiraq. Izraelské letectvo bolo úspešné a táto akcia vstúpila do histórie pod názvom Operácia Opera. Begin ospravedlňoval tento „útok“ doktrínou, ktorá sa nazýva aj Beginova doktrína: „V žiadnom prípade nesmieme dovoliť, aby nepriateľ vyvíjal zbrane hromadného ničenia, ktoré chce použiť proti ľudu Izraela.“ Množstvo zahraničných vlád, medzi nimi Spojené štáty a Bezpečnostná Rada OSN odsúdilo túto vojenskú operáciu v rezolúcii číslo 487.
Druhým výrazným škandálom bol masaker v utečeneckých táboroch Sabra a Šatíla počas invázie izraelskej armády do Libanonu. Za zodpovedného bol Kahanskou komisiou uznaný Ariel Šaron – vtedajší minister obrany za stanu Likud. Šaron musel odísť z ministerského kresla a tým sa skončila jeho kariéra v armáde.
Tretieho škandálu sa dopustil Benjamin Netanjahu, keď sa v júli 2006 zúčastnil osláv 60. výročia Atentátu na hotel U kráľa Dávida. Predstavitelia Veľkej Británie protestovali proti tomu, aby sa čelný predstaviteľ demokratického štátu zúčastnil osláv uctievania teroristického útoku, ktorý mal na svedomí životy civilistov.
Najnovší škandál reprezentanta strany Likud sa týkal teraz už bývalého prezidenta Moše Kacava. Ten od roku 2006 čelil obvineniam zo znásilnenia a vynucovania si sexuálneho styku na svojich podriadených a v súvislosti s tým taktiež zo zneužitia moci a marenia vyšetrovania. 23. januára 2007 vydala kancelária zástupcu generálneho prokurátora prehlásenie, že má dostatok dôkazov, aby ho mohla obžalovať a generálny prokurátor odporučil toto obžalovanie podať. 29. júna po dohode s prokuratúrou Kacav rezignoval výmenou za to, že nebude obžalovaný zo znásilnenia.

</doc>
<doc id="127238" url="https://sk.wikipedia.org/wiki?curid=127238" title="Praha 14">
Praha 14

Praha 14 je od roku 1994 mestská časť Prahy. Nachádza sa na severovýchode mesta na bývalom území Prahy 9. Zahŕňa asi dve tretiny katastrálneho územia Hloubětína, a celé katastrálne územia Kyje, Černý Most a Hostavice.

</doc>
<doc id="127239" url="https://sk.wikipedia.org/wiki?curid=127239" title="Thomas Johansson">
Thomas Johansson

Thomas Johansson (* 24. marec 1975, Linköping) je bývalý švédsky profesionálny tenista. Jeho najväčším úspechom je víťazstvo na grandslamovom turnaji Australian Open v roku 2002. V tom istom roku dosiahol tiež najlepšie umiestnenie v rebríčku ATP - a to 7. miesto. Počas svojej kariéry vyhral 9 turnajov ATP v dvojhre. Spoločne so Simonom Aspelinom získal striebornú medailu vo štvorhre na Letných olympijských hrách 2008 v Pekingu.

</doc>
<doc id="127240" url="https://sk.wikipedia.org/wiki?curid=127240" title="Praha 15">
Praha 15

Praha 15 je od 18. novembra 1994 mestská časť Prahy na juhovýchode mesta s rozlohou 1024,94 ha, tvorená celými katastrálnymi územiami historických obcí Horní Měcholupy a Hostivař. Predtým tu od 24. novembra 1990 v identických hraniciach existovala mestská časť Praha-Horní Měcholupy.
Správny obvod.
Úrad mestskej časti Praha 15 je poverený výkonom rozšírenej pôsobnosti štátnej správy aj pre mestské časti Praha-Dolní Měcholupy, Praha-Dubeč, Praha-Petrovice a Praha-Štěrboholy. 
Vo vymedzených oblastiach využívajú štátnu správu služby MÚ Praha 15 aj občania niektorých častí Prahy, ktoré majú vlastnú samosprávu. Sú to Benice, Dolní Měcholupy, Dubeč, Kolovraty, Nedvězí, Petrovice, Štěrboholy a Uhříněves.
Školstvo.
Na území Prahy 15 sa nachádza 6 základných škôl, 1 základná umelecká škola, 1 súkromná vyššia odborná škola, 2 stredné odborné učilištia a 11 materských škôl.
Príroda.
V tejto mestskej časti sa nachádza chránené územie Meandry Botiče, ornitologická krúžkovacia stanica a ekologické centrum HLMP Toulcův dvůr.

</doc>
<doc id="127241" url="https://sk.wikipedia.org/wiki?curid=127241" title="Radotín">
Radotín

Radotín je historické mesto, mestská štvrť a katastrálne územie s rozlohou , ktoré ako jediné tvorí pražskú mestskú časť Praha 16. Mestská časť vznikla 24. novembra 1990 a do 31. decembra 2001 sa nazývala Praha-Radotín. 1. januára 2002 došlo k jej premenovaniu na dnešný názov Praha 16. Radotín sa rozkladá na ľavom brehu Berounky, na juhozápade mesta. V rokoch 1967-1974 bol Radotín mestom.Radotín leží na železničnej trati 171 Praha-Plzeň-Cheb, najrýchlejšie spojenie s centrom Prahy preto predstavuje vlaková linka S7 - Praha hl.n. - Beroun.
Radotín je známy predovšetkým vďaka prírodnému kúpalisku Biotop Radotín, ktoré je spojené s plaveckým bazénom v areáli miestnej základnej školy. Vďaka blízkosti rieky Berounky i Chránenej krajinnej oblasti Český kras a rozsiahlej sieti športovísk a športových klubov je Radotín vyhľadávaným miestom na bývanie, k čomu prispieva aj rýchle vlakové spojenie s centrom Prahy a miestna občianska vybavenosť.

</doc>
<doc id="127242" url="https://sk.wikipedia.org/wiki?curid=127242" title="Praha 16">
Praha 16



</doc>
<doc id="127243" url="https://sk.wikipedia.org/wiki?curid=127243" title="Řepy">
Řepy

Řepy sú jediné katastrálne územie v pražskej mestskej časti Praha 17 v mestskom obvode Praha 6. Nachádzajú sa na západe mesta a žije v nich 25-tisíc ľudí . Do 31. decembra 2001 sa mestská časť Praha 17 nazývala Praha-Řepy. Vykonáva rozšírenú pôsobnosť štátnej správy aj pre ďalšiu mestská časť v mestskom správnom obvode Praha 17.
Správny obvod Praha 17.
Úrad mestskej časti Praha 17 je poverený výkonom rozšírenej pôsobnosti štátnej správy aj pre územie mestskej časti Praha-Zličín, ktorá zahŕňa katastrálne územia Zličín, Sobín a časť katastrálneho územia Třebonice, leží v mestskom obvode Praha 5. 
Územie rozšírenej pôsobnosti štátnej správy úradu mestskej časti Praha 17, tzv. správny obvod Praha 17 zasahuje do dvoch mestských obvodov podľa zákona o územnom členení štátu.
Dejiny.
Řepy boli ako obec pripomínané už v stredoveku. K Prahe bola následovne táto ves pripojená roku 1968, od 80. let 20. storočia sa tu začalo so stavbou sídliska; paneláky sa stavali aj po roku 1989, kedy chýbalo dobudovať severozápadnú časť. Električková trať vedie na Řepy od 28. októbra 1988.

</doc>
<doc id="127244" url="https://sk.wikipedia.org/wiki?curid=127244" title="Praha 17">
Praha 17



</doc>
<doc id="127245" url="https://sk.wikipedia.org/wiki?curid=127245" title="Letňany">
Letňany

Letňany sú historická obec a jediné katastrálne územie v pražskej mestskej časti "Praha 18". Do 31. decembra 2001 sa mestská časť Praha 18 oficiálne nazývala "Praha-Letňany".
S účinnosťou od 1. novembra 2007 bola mestská časť Praha-Čakovice preradená zo správneho obvodu "Praha 19" do správneho obvodu "Praha 18". Dovtedy bola mestská časť "Praha 18" jedinou v rovnomennom správnom obvode.

</doc>
<doc id="127246" url="https://sk.wikipedia.org/wiki?curid=127246" title="Praha 18">
Praha 18



</doc>
<doc id="127247" url="https://sk.wikipedia.org/wiki?curid=127247" title="Kbely">
Kbely

Kbely sú katastrálne územie Prahy a mestská štvrť Prahy, ktorá je totožná s mestskou časťou "Praha 19". Je tu evidovaných 78 ulíc a 1043 adries, žije tu 5185 obyvateľov a rozloha je .
Nachádza sa tu letisko Praha-Kbely.

</doc>
<doc id="127248" url="https://sk.wikipedia.org/wiki?curid=127248" title="Praha 19">
Praha 19



</doc>
<doc id="127249" url="https://sk.wikipedia.org/wiki?curid=127249" title="Horní Počernice">
Horní Počernice

Horní Počernice sú historické mesto, mestská štvrť a jediné katastrálne územie v pražskej mestskej časti a mestskom správnom obvode Praha 20, ktorý je s týmto katastrálnym územím územne totožný. Do 31. decembra 2001 sa mestská časť oficiálne nazývala "Praha-Horní Počernice".

</doc>
<doc id="127250" url="https://sk.wikipedia.org/wiki?curid=127250" title="Praha 20">
Praha 20



</doc>
<doc id="127251" url="https://sk.wikipedia.org/wiki?curid=127251" title="Újezd nad Lesy">
Újezd nad Lesy

Praha 21 je mestská časť na východnej hranici Prahy s rozlohou . Je zhodná s katastrálnym územím Újezd nad Lesy. Mestská časť vznikla 24. novembra 1990 a až do 31. decembra 2001 mala oficiálny názov Praha-Újezd nad Lesy.

</doc>
<doc id="127252" url="https://sk.wikipedia.org/wiki?curid=127252" title="Praha 21">
Praha 21



</doc>
<doc id="127253" url="https://sk.wikipedia.org/wiki?curid=127253" title="Praha 22">
Praha 22

Praha 22 je mestská časť Prahy nachádzajúca sa na juhovýchodnom okraji Prahy smerom na Říčany a Kutnú Horu. Svojou rozlohou patrí medzi najväčšie pražské mestské časti. Tvoria ju katastrálne územia Uhříněves, Pitkovice a Hájek u Uhříněvsi. Správnym obvodom ako mestská časť Praha 22 je pre mestské časti Praha-Královice, Praha-Nedvězí, Praha-Kolovraty a Praha-Benice. Pôvodne sa mestská časť nazývala "Praha-Uhříněves".

</doc>
<doc id="127256" url="https://sk.wikipedia.org/wiki?curid=127256" title="Zemepisné súradnice">
Zemepisné súradnice

Zemepisné súradnice (iné názvy: geografické súradnice, zriedkavo: zemepisné/geografické koordináty) je súhrnné označenie pre zemepisnú šírku a zemepisnú dĺžku. Inak povedané ide o dve uhlové súradnice bodu vztiahnuté k Zemi alebo k jej náhradnému telesu, pomocou ktorých možno určiť ľubovoľnú polohu tohto bodu na Zemi. Sústava týchto súradníc sa nazýva systém zemepisných súradníc (iné názvy: systém geografických súradníc, zemepisný/geografický súradnicový systém, staršie: sústava zemepisných/geografických súradníc).
Zemepisná šírka a dĺžka.
Zemepisná šírka je uhol medzi zvislicou miesta na zemský povrch (presná definícia tejto zvislice závisí od podtypu zemepisných súradníc – pozri nižšie) a rovinou rovníka. Na mapách sa vyjadruje rovnobežkami.
Zemepisná dĺžka je uhol medzi rovinou základného poludníka a rovinou poludníka daného bodu. Na mapách sa vyjadruje poludníkmi.
Typy.
Vzhľadom na to, že Zem nemá tvar presnej gule, rozlišujeme:

</doc>
<doc id="127257" url="https://sk.wikipedia.org/wiki?curid=127257" title="Geografický systém súradníc">
Geografický systém súradníc



</doc>
<doc id="127258" url="https://sk.wikipedia.org/wiki?curid=127258" title="Vynález dúhy">
Vynález dúhy

Vynález dúhy je literárne dielo Richarda Kittu z roku 2006.
Kniha obsahuje strofické básne, vertikály a miniatúry, písané voľným veršom. Sú to texty o zložitej láske a o nejasných pocitoch odcudzenia sa v dnešnom svete. Je to poézia výsostne subjektivizovaná, s malou dávkou štylizácie a s hravým civilným jazykom.

</doc>
<doc id="127259" url="https://sk.wikipedia.org/wiki?curid=127259" title="Geografická súradnicová sústava">
Geografická súradnicová sústava



</doc>
<doc id="127260" url="https://sk.wikipedia.org/wiki?curid=127260" title="Bratislava 5">
Bratislava 5



</doc>
<doc id="127261" url="https://sk.wikipedia.org/wiki?curid=127261" title="Okres Bratislava 5">
Okres Bratislava 5



</doc>
<doc id="127263" url="https://sk.wikipedia.org/wiki?curid=127263" title="St John's Wood">
St John's Wood

St John's Wood je jednou z londýnskych štvrtí obvodu City of Westminster, nachádzajúca sa neďaleko Regent’s Parku. St John's Wood je vzdialený približne dva a pol míle na severozápad od Trafalgarského námestia. 
Dejiny.
Kedysi bol St John's Wood súčasťou Great Middlesex Forest, neskôr sa stal majetkom Rádu rytierov Svätého Jána z Jeruzalema (angl.: Knights of St John of Jerusalem).
Rozvoj oblasti začal až na začiatku 19. storočia. St John's Wood bol jedným z predmestí Londýna, kde sa výnimočne uprednostnila výstavba s nižšou hustotou obyvateľstva. V tom čase sa totiž v Londýne preferovala výstavba terasových domov s vyššou hustotou obyvateľstva. Napriek tomu, že časom bola časť víl zbúraná a prestavaná na obytné domy, St John's Wood patrí stále medzi žiadané obytné štvrte. 
Medzi známych obyvateľov St John's Wood okrem iného patrí britská supermodelka Kate Moss.
Miesta záujmu.
St John's Wood sa nachádza kriketové ihrisko Lord's, sídlo Marylebone Cricket Club a neoficiálna mekka britského kriketu. Okrem iného sa tu nachádza aj Abbey Road známa najmä vďaka najmä nahrávacím štúdiám, v ktorých nahrala skupina The Beatles všetky svoje albumy vrátane albumu "Abbey Road". Jeho obal zachytáva skupinu na prechode prechodcov, ktorý sa nachádza priamo pred štúdiom. 
Dopravné spojenie.
Najbližšie stanice londýnskeho metra:
Najbližšie železničné stanice:

</doc>
<doc id="127268" url="https://sk.wikipedia.org/wiki?curid=127268" title="Radola Gajda">
Radola Gajda

Generál Radola Gajda, rodným menom Rudolf Geidl (* 14. február 1892 Kotor – † 15. apríl 1948 Praha) bol český dôstojník, jeden z hlavných veliteľov česko-slovenských légií v Rusku (koncom roka 1918 už velil celej prvej česko-slovenskej divízii a bojoval aj na strane ruských bielogvardejcov, 1918–1919 zastával významný post v armáde admirála Kolčaka). Generálom sa stal už ako 26-ročný.
Bol považovaný za jedného z najschopnejších českých veliteľov v Rusku. Po návrate z tejto krajiny (1920) úspešne vyštudoval francúzsku Vysokú vojnovú školu, medzi rokmi 1922-1924 velil divízii v Košiciach, 1. decembra 1924 sa stal členom hlavného štábu čs. armády, 20. marca 1926 sa stal jeho náčelníkom. Po intrige z kruhov Hradu bol z armády vyštvaný a stal sa vodcom Národní obce fašistickej, hnutia organizovaného podľa vzoru talianskeho fašizmu. 
V tridsiatych rokoch bol považovaný za neformálnu hlavu českého fašizmu. V roku 1933 bol odsúdený na pol roka ťažkého väzenia kvôli údajnému podieľaniu sa na pokuse fašistov o puč 21. a 22. januára 1933. V období Mníchovskej krízy sa angažoval v prospech obrany ČSR, v čase druhej republiky bol funkcionárom pravicovej Strany národnej jednoty. Počas nacistickej okupácie sa po dohode s Rudolfom Beranom z politiky stiahol.
Podporoval odboj financovaním českých dôstojníkov, ktorí v roku 1939 utekali do Poľska, či krytím odbojových aktivít svojho syna. V roku 1947 bol v procese (ktorý dnes vzbudzuje prinajmenšom pochybnosti) odsúdený na dva roky väzenia, čo bol skoro presne čas, ktorý už strávil vo väzbe. Vo väzobnej väznici bol kruto týraný, prakticky prišiel o zrak.

</doc>
<doc id="127269" url="https://sk.wikipedia.org/wiki?curid=127269" title="Manuel Orantes">
Manuel Orantes

Manuel Orantes (* 5. február 1949, Granada, Španielsko) je bývalý španielsky profesionálny tenista. 
V sedemdesiatych a na začiatku osemdesiatych rokov 20. storočia sa pravidelne umiestňoval v desiatke najlepších svetových tenistov podľa rebríčku ATP. Jeho najväčším úspechom je víťazstvo na grandslamovom turnaji US Open v roku 1975, okrom toho dokázal tiež postúpiť do finále na French Open v roku 1974.
Počas svojej kariéry vyhral 33 turnajov ATP v dvojhre:

</doc>
<doc id="127275" url="https://sk.wikipedia.org/wiki?curid=127275" title="Plesiosauria">
Plesiosauria



</doc>
<doc id="127281" url="https://sk.wikipedia.org/wiki?curid=127281" title="Sergi Bruguera">
Sergi Bruguera

Sergi Bruguera (* 16. január 1971, Barcelona, Španielsko) je bývalý španielsky profesionálny tenista. Jeho najlepšie umiestnenie v medzinárodnom rebríčku ATP bolo tretie miesto v auguste 1994. Ide o antukového špecialistu.
Počas svojej kariéry Bruguera vyhral 14 turnajov ATP v dvojhre, z toho 2 grandslamové turnaje (French Open v rokoch 1993 a 1994):

</doc>
<doc id="127283" url="https://sk.wikipedia.org/wiki?curid=127283" title="Bitka pri Slavkove">
Bitka pri Slavkove

Bitka pri Slavkove alebo bitka troch cisárov sa odohrala 2. decembra 1805 blízko Slavkova u Brna (po nemecky Austerlitz), v ktorej stáli proti sebe francúzsky cisár Napoleon Bonaparte a ruský cár Alexander I. spolu s rímskonemeckým cisárom Františkom I. Bitku vyhral Napoleon, ktorý ju až do konca svojho života považoval za svoje najväčšie víťazstvo.
Toto víťazstvo viedlo k podpísaniu tzv. Bratislavského mieru a zrušeniu Svätej rímskej ríše.
Predohra bitky.
V roku 1804 sa Napoleon korunoval za cisára. V Európe mal však mnoho nepriateľov. Vojská proti Napoleonovi chystali Rakúšania a Rusi. Prusov si cisár kúpil za Hannoversko. Napoleona ohrozoval aj arcivojvoda Karol so silami v Taliansku. Spočiatku Napoleon sústredil svoje vojsko o sile asi 200 000 mužov v Boulogne, kde sa pripravoval na vpád do Anglicka. Celých 6 mesiacov využil pre každodenný výcvik. Po Napoleonovom rozhodnutí zaútočiť na východ hnal svojich vojakov rýchlosťou až 40 kilometrov denne, a tak už za 3 týždne bola jeho armáda v Nemecku. Následne prekročila rakúske hranice. Zvíťazil v bitke pri Ulme a vstúpil do Viedne. Zápas medzi tromi cisármi sa mal odohrať pri českom Slavkove.
Vojská, velitelia, rozostavenie vojsk.
Spojenci mali k dispozícii asi 85 tisíc vojakov, kým Napoleon iba 67 tisíc. Spojenci obsadili Pracký kopec (pri obci Prace nemecky: Pratzen, v súčasnosti je na ňom Mohyla mieru), lebo očakávali, že z kopca sa bude lepšie útočiť. (Pracký kopec je s výškou najvyššou kótou tamojšieho Prackého návršia). Na kopci rozmiestnili aj 250 diel. Na pravom krídle kopca ostal generál Bagration a v zálohe vyčkávali cárske gardové jednotky. Napoleon rozmiestnil svoje delostrelectvo na výšinách Santon a Žuráň. Hlavné francúzske sily boli za riekou, ukryté hmlou.
Bitka.
Bitka sa začala tým, že sa o 7. hodine ráno ľavé krídlo a stred zostavy spojencov (2/3 mužstva) vydali v štyroch kolónach z Prackého kopca na slabšie Francúzske pravé krídlo k obci Telnice. Hlavné francúzske sily vyčkávali. O 9. hodine sa celý francúzsky stred pod velením maršala Soulta pohol proti tej časti zostavy spojencov, ktorá ostala na Prackom kopci. Ľavé krídlo spojencov sa tak muselo znovu otočiť a podniknúť protiútok na kopec, nad ktorým pomaly získavali kontrolu francúzske oddiely. Ale bolo už neskoro. Stred Francúzov sa stáčal ku rybníku a pomaly obkľučoval spojencov. Ťažké boje boli aj na ľavom spojeneckom krídle, kde Bagrationove jednotky utrpeli porážku. Francúzsky útok na Pratcký kopec bol úspešný, zmocnili sa mnohých diel a vytlačili nepriateľa k obciam Sokolnice a Telnice. Kde chaos v ustupujúcom spojeneckom vojsku dovŕšil úspešný útok vojsk maršala Davouta.
Výsledok.
Bitka sa skončila veľkým víťazstvom Francúzov. V bitke Napoleon stratil asi 7 000 vojakov, jeho nepriatelia prišli o 27 000 vojakov, čím stratili 37% svojej bojovej sily. Francúzsko a Rakúsko podpísalo v Pressburgu (Bratislave) 26. decembra 1805 (24 dní po bitke) mierovú dohodu, stratilo mnohé územia a muselo navyše platiť reparácie. Rímskonemecká ríša fakticky prestala existovať. Nemecké krajiny boli rozdelené medzi Francúzsko a Rusko. Vojna medzi týmito dvoma krajinami sa začala v roku 1806 a skončila až v roku 1815. Ruské vojsko sa stiahlo späť na svoje územie.
Napoleon bol svojím skvelým víťazstvom veľmi potešený. Verejne vzdal vďaku svojim vojakom. A začal rozdávať vysoké odmeny. 2 milióny frankov dal vyšším veliteľom a po 200 frankov každému vojakovi. Pre vdovy po padlých vojakoch zabezpečil vysoké dôchodky. Údajne tiež adoptoval osirotené deti, ktorým dovolil k ich pôvodnému krstnému menu pridať i meno Napoleon.

</doc>
<doc id="127287" url="https://sk.wikipedia.org/wiki?curid=127287" title="Berkeley Software Distribution">
Berkeley Software Distribution

Berkeley Software Distribution je označenie rodiny operačných systémov vychádzajúcich z modifikácií systému Unix na univerzite v Berkeley.
Pôvodne bolo pre použitie BSD potrebné vlastniť aj licenciu pre Unix od AT&amp;T. V súčasnosti je väčšina BSD systémov voľne dostupný slobodný softvér.
Počas vyše tridsaťročnej histórie bol BSD kód použitý v mnohých veľmi rozšírených projektoch, vrátane implementácie sieťových soketov v systéme Windows, či veľkej časti jadra XNU a unixových programov v Mac OS X.
História.
Začiatky.
V roku 1977 Bill Joy, absolvent Kalifornskej Univerzity v Berkeley vydal prvé vydanie BSD pre počítače PDP-11 a v priebehu ďalšieho roka rozposlal bezplatne tridsať kópií. Na rozdiel od ďalších vydaní ešte nešlo o kompletný operačný systém, ale o rozšírenia šiesteho vydania systému Unix, prekladač jazyka Pascal a editor ex.
S príchodom terminálov podporujúcich adresáciu kurzora rozšíril ex o možnosť celoobrazovkovej editácie textu, čím vznikol editor vi. Aby sa vyrovnal s nekompatibilným ovládaním rôznych terminálov zhrnul rutiny na obsluhu obrazovky do knižnice termcap. Tieto vlastnosti sa, spolu s C shellom, stali súčasťou následného vydania označeného 2BSD, ktoré už bolo založené na siedmom vydaní Unixu.
Začiatkom roku 1978 univerzita v Berkeley zakúpila počítač rady VAX s 32-bitovým adresným priestorom. S cieľom plno využiť tento počítač sa rozhodla rozšíriť pôvodný 32-bitový port Unixu, označovaný 32/V, o podporu virtuálnej pamäti a iných inovatívnych vlastností. Bill Joy do nového systému integroval svoje vylepšenia, a v decembri 1979 vydal 3BSD.
Podpora od DARPA.
V apríli nasledujúceho roku si DARPA, inštitúcia amerického ministerstva obrany, vybrala BSD Unix ako operačný systém pre počítače v sieti Arpanet, ktorá prepájala všetky významné výskumné strediská v Spojených Štátoch. Výsledkom jej finančnej podpory bola reorganizácia kódu, pridanie správy úloh, zefektívnenie súborového systému, podpora nových vlastností série VAX, knižnica curses na pokročilé ovládanie terminálu, či spoľahlivé signály. Vyšiel 4BSD, nasledovaný 4.1BSD, ktorý obsahoval výrazné optimalizácie výkonu.
Výborné výsledky presvedčili DARPA, aby pokračovala v podpore projektu. Nové vydanie, 4.2BSD, obsahovalo nový súborový systém FFS, od Marshalla Kirka McKusicka a prostriedky pre medziprocesovú komunikáciu (tzv. sokety), ktoré využívali novú implementáciu sieťových protokolov TCP/IP. Práve kvalita sieťového protokolu umožnila v sieti ARPANET používať TCP/IP, vďaka čomu vznikol Internet. Vo svojej dobe išlo o najvyspelejší Unixový operačný systém, v používanosti predbehol aj komerčné varianty. Mnohé z nich následnedne preberali časti BSD kódu. Bill Joy založil spoločnosť Sun Microsystems, ktorá predávala vlastný derivát BSD Unixu, SunOS. Vedenia vývoja BSD sa ujal McKusick. Následne vydané 4.3BSD obsahovalo predovšetkým optimalizácie výkonu. Mnohými je považované za najprínosnejší softvér vôbec .
Vydanie 2.11BSD v roku 1992 vychádzalo z 4.3BSD a bolo posledným pre zastaranú architektúru PDP-11, a je dodnes používané mnohými nadšencami vlastniacimi tieto počítače. Architektúra VAX začala tiež dávať pociťovať svoj vek, a tak sa Bill Joy rozhodol, že zjednoduší podporu nových architektúr a oddelil kód závislý od architektúry od nezávislého. Následne bola pridaná podpora počítača Power 6/32 vydaním 4.3BSD-Tahoe.
Spor s USL a uvoľnenie systému.
Napriek tomu, že najinovatívnejšie časti systému pochádzali z univerzity v Berkeley, stále bola na prevádzku systému potrebná licencia od AT&amp;T, s čím bola časť používateľov nespokojná. Univerzita v Berkeley zareagovala uvoľnením vydania Networking, Release 1, označovného aj Net/1. Jeho meno zdôrazňuje, že najdôležitejšou časťou kódu bola implementácia sieťových protokolov.
4.3BSD-Reno bolo ďalšie vydanie kompletného systému, s novým systémom správy pamäte a sieťovým súborovým systémom NFS. Vyšlo začiatkom roku 1990.
Vydanie Net/1 sa stretlo s pozitívnou odozvou, a tak univerzita rozhodla, že vyhovie návrhu Keitha Bostica a vydá kompletný operačný systém pozostávajúci len zo slobodného softvéru. Množstvo dobrovoľníkov sa pustilo do prepisovania kódu a nahrádzania kódu vlastneného AT&amp;T. V polovici 1991 bolo vydané Net/2, ktoré obsahovalo už len 6 súborov z 32/V Unixu.
V priebehu nasledujúceho pol roka Bill Jolitz dopísal zvyšné súbory. Univerzita vždy distribuovala iba zdrojové súbory na páskach, ale Bill Jolitz zverejnil výsledky svojej práce vrátane skompilovaného a spustiteľného operačného systému pod názvom 386BSD verzia 0.0 na Internete. Spoločnosť Berkeley Software Design, Incorporated (BSDI) tiež dopísala zvyšných 6 súborov a začala predávať svoju verziu operačného systému.
V tej dobe vlastnila práva na systém Unix dcérska spoločnosť AT&amp;T, Unix System Laboratories (USL). Zástupcovia USL podali žalobu na univerzitu a BSDI, obviňujúc ich z porušenia ich autorských práv a obchodného tajomstva, ktorého sa mali dopustiť zahrnutím kódu vlastneného USL v Net/2. Univerzita odpovedala žalobou na USL, argumentujúc že USL používa jej kód bez poznámky o autorských právach. Po kúpe USL spoločnosťou Novell sa obe strany dohodli na mimosúdnom vyrovnaní. USL priznalo univerzite práva na približne 70 súborov, univerzita zo svojej distribúcie odstránila 3 súbory z celkového počtu 18000.
Medzitým Bill Jolitz vydal verziu 0.1 svojho 386BSD a nemal čas sa naďalej zaoberať vývojom. Vývojári 386BSD sa po dlhom čase márneho čakania na zahrnutie ich záplat a vydanie verzie 0.2 rozhodli, že budú v práci pokračovať bez Billa. Z ich práce vznikol operačný systém NetBSD, ktorého prvého verzia bola označená 0.8. Z podobného dôvodu iná skupina vývojárov o nejaký čas neskôr dala vzniknúť projektu FreeBSD. Kým projekt NetBSD starostlivo zorganizoval dostupný zdrojový kód a usiloval sa o jeho čo najväčšiu čistotu, FreeBSD si kládol za ciel vytvoriť jednoduchý Unixový operačný systém pre masy. Keďže oba pochádzali z 386BSD, a teda ja Net/2 kódu, boli zasiahnuté právnym sporom s USL.
Následné vydanie z Berkeley, 4.4BSD malo dve varianty, 4.4BSD-Lite a 4.4BSD-Encumbered. Lite verzia pokračovala v tradícií Networking vydaní a nebola zaťažená licenciou USL, tentoraz však išlo o kompletný operačný systém. Encumbered verzia používala USL kód a vyžadovala platenú licenciu. Medzi najviditeľnejšie vylepšenia patrí podpora Vnode/VFS rozhranie, ktoré umožňuje používanie viacerých súborových systémov. Zároveň bola pridaná podpora súborového systému štandardu ISO 9660 používaného na optických médiách a žurnálovacieho súborového systému LFS. Projekty NetBSD a FreeBSD nahradili sporné časti kódu z Net/2 vydaním 4.4BSD-Lite. Peniaze získané predajom Encumbered verzie boli použité na podporu vydania verzie 4.4BSD-Lite, Release 2 v roku 1995, kedy univerzita v Berkeley prestala venovať vývoju BSD.
Prínos BSD.
Za najvýznamnejšie je možné pokladať prostriedky na medziprocesovú komunikáciu, sokety. Po vytvorení soketu je rozhranie pre komunikáciu rovnaké ako pri práci so súborom. Sokety je možné použiť na komunikáciu viacerých programov na tom istom počítači použitím špeciálneho súboru v súborovom systéme, alebo po sieti použitím ľubovoľného podporovaného protokolu. V súčasnosti je možné používať všetky rozšírené sieťové protokoly v internetových sieťach použivajúcich protokoly TCP/IP, ale aj v sieťach Xerox, AppleTalk, či X/25. Počítače so systémom BSD tvorili základ siete Internet.
BSD bol platformou pre vývoj mnoho implementácií rozšírených internetových programov. Za najvýznamnejšie v súčasnosti je možné považovať poštový server Sendmail a menný server BIND.
Súborový systém FFS patril dlhú dobu po svojom vydaní medzi technologickú špičku. Nahradil zastaraný Unixový súborový systém, zefektívnil čítanie a zápis rozložením metadát po disku a tým spolu so zálohovaním superblokov prispel aj k efektívnejšej obnoviteľnosti.
Benevolentná licenčná politika BSD nemalou mierou prispela k vytvoreniu Open source hnutia a rozšírenia slobodného softvéru. Pôvodná licenčná politika umožňovala neobmedzené použitie softvéru, pokiaľ bude autor, Kalifornská Univerzita v Berkeley, uvedená ako autor v zdrojovom kóde, propagačných materiáloch a dokumentácií. V súčasnosti je jedinou podmienkou ponechanie zmienky o autorských právach v zdrojových súboroch. 386BSD a jeho nasledovníci používajú časti softvéru z projektu GNU.

</doc>
<doc id="127288" url="https://sk.wikipedia.org/wiki?curid=127288" title="Druguviči">
Druguviči

Druguviči boli južnoslovanský kmeň z okolia Solúna, spomínaný v období 7.–10. storočia. Podľa historických správ Druguvičom už v 2. pol. 7. storočia vládli vlastné kniežatá. V priebehu 9. storočia postupne podliehajú Byzancii. Ešte v 10. storočí mali Druguviči v rámci Byzancie vlastnú autonómiu a do 12. storočia vlastné biskupstvo podliehajúce Solúnu. Druguviči sa podieľali na etnogenéze moderného macedónskeho a z menšej časti i gréckeho národa.

</doc>
<doc id="127290" url="https://sk.wikipedia.org/wiki?curid=127290" title="Zasiahnutí neviditeľným">
Zasiahnutí neviditeľným

Zasiahnutí neviditeľným je zbierka myšlienok od pápeža Benedikta XVI. z roku 2006.
Kniha obsahuje príbehy, myšlienky, postrehy zo života či bežných ľudských starostí (dovolenka, nákup, futbal, utrpenie, chudoba, beznádej, ...), ktoré majú povzbudiť či poradiť. Kniha je spracovaná tak, že na každý deň ponúka jeden príbeh.

</doc>
<doc id="127293" url="https://sk.wikipedia.org/wiki?curid=127293" title="Charváti">
Charváti

"Ako Charváti sa ojedinele označujú aj Chorváti v dnešnom Chorvátsku, pozri Chorváti."
Charváti alebo Chorváti bol slovanský kmeň obývajúci vo včasnom stredoveku dnešné východné a severovýchodné Česko a Poľsko v oblasti Kladskej Nisy. Koncom 10. storočia podľahli rozpínajúcemu sa přemyslovskému štátu (podieľali sa preto zrejme na etnogenéze neskoršieho českého národa). 
Nakoľko sú či nie sú identickí s Bielymi Chorvátmi je sporné.

</doc>
<doc id="127297" url="https://sk.wikipedia.org/wiki?curid=127297" title="BSD">
BSD



</doc>
<doc id="127298" url="https://sk.wikipedia.org/wiki?curid=127298" title="Jazerci">
Jazerci

Jazerci, (gr. "Εζερίτες-Ezerites", alebo "Νεζερίτες-Nezerites ") boli južnoslovanský kmeň usídlený na juhovýchode polostrova Peloponéz v dnešnom Grécku. Prvé zmienky o Jazercoch pochádzajú až z 10. storočia od Konstantina Porfyrogenéta, kedy sú od roku 941 vedení ako platcovia daní Byzantskej ríši. V priebehu 12.–13. storočia podľahli helenizácii. Jazerci boli súčasťou etnogenézy novodobého gréckeho národa.
História.
Slovania začali na Peloponéz prenikať po prelomení byzantskej hranice na Dunaji v 6. stor. Jazerci prišli na Peloponéz pravdepodobne v 8. stor. V 9. stor. Byzantská ríša opäť ovládla stratené Grécko a mnoho Slovanov presídlila do Malej Ázie. Na Peloponéze ostali iba dva slovanské kmene, Jazerci a Milingovia, ktorí sa utiahli do hôr. Časť Jazercov sa usadila v kraji Achája, kde vznikla oblasť "Nezerochoria", čo po grécky znamená "jazerské dediny". Tu sa však Jazerci zmiešali s pôvodným väčšinovým gréckym obyvateľstvom a po pár generáciach zanikli. Samotné toponymá v oblasti Nezerochoria sú hlavne gréckeho pôvodu. 
Inak tomu bolo v juhovýchodnej Lakónii, kde sa Jazerci separovane udržali až do 12. stor. Keď Peloponéz ovládli európske kniežatsvá a snažili sa zaviesť v Grécku neznámy feudalizmus, mnoho Grékov utieklo do hôr, kde prevýšili počet Jazercov a pomiešali sa s nimi. Naopak, feudáli odvážali Jazercov z hôr a usádzali ich v gréckych dedinách.
Meno.
Stále nie je presne jasné, či "Ezerites" skutočne znamená "Jazerci", teda či je názov kmeňa odvodený od jazera. Názov môže byť aj gréckyho pôvodu, keďže prvé zmienky o národe existujú až po byzantskom oslobodení Peloponézu.

</doc>
<doc id="127299" url="https://sk.wikipedia.org/wiki?curid=127299" title="Cagliari">
Cagliari

Cagliari je hlavné mesto talianskeho ostrova Sardínia. Žije tu okolo 160-tisíc obyvateľov v samotnom meste a okolo 350-tisíc v metropolitnej oblasti vrátane sídiel Elmas, Selargius, Monserrato, Quartucciu, a Quartu Sant'Elena.
Externé odkazy.
Oficiálna stránka 

</doc>
<doc id="127300" url="https://sk.wikipedia.org/wiki?curid=127300" title="Rupia">
Rupia

Rupia (angl. "rupee") je názov mien, ktoré sa používajú v Indii, Pakistane, Srí Lanke, Nepále, Mauríciuse, na Seychelských ostrovoch a v Indonézii. Na Maldivách sa mena nazýva "rufiyaa".
Názov pochádza od sanskritského "rūp" alebo "rūpā", čo znamená striebro v mnohých indoaríjskych jazykoch.

</doc>
<doc id="127301" url="https://sk.wikipedia.org/wiki?curid=127301" title="Kriviči">
Kriviči

Kriviči boli východoslovanský kmeň usadený v povodí Dviny, Dnepra a Volgy na západe dnešného Ruska. Vzhľadom na to, že Kriviči obývali pomerne rozsiahle územie, rozdelili sa čoskoro na menšie skupiny podľa správnych oblastí (napr. okolo hradísk Smolensk a Polack, ktoré vznikli v 9. – 10. storočí). Susedili s baltskými kmeňmi Latgalov, Aukštaitov, Jotvínov a iných (predchodcovia dnešných Lotyšov a Litovcov) a vzájomne sa ovplyvňovali.
V priebehu 9. storočia sa Kriviči postupne dostali pod nadvládu Kyjevskej Rusi, iba Polack si vytvoril vlastné kniežatstvo, ktoré si udržalo dlhšiu dobu samostatnosť. Kriviči sa podieľali na etnogenéze neskoršieho ruského národa.

</doc>
<doc id="127302" url="https://sk.wikipedia.org/wiki?curid=127302" title="Thermia Palace">
Thermia Palace

Thermia Palace je plne klimatizovaný päťhviezdičkový secesný kúpeľný hotel v meste Piešťany dokončený v roku 1912. Má 111 izieb, z toho 14 apartmánov. V roku 2006 sa stal prvým päťhviezdičkovým kúpeľným hotelom na Slovensku.
História hotela.
Hotel "Thermia Palace" spolu s kúpeľmi "Irma" dala vystavať firma "Alexander Winter a synovia" na mieste asanovanej krčmy „U bosého“ na Kúpeľnom ostrove. So stavbou sa začalo na jeseň roku 1910 pod vedením staviteľa "Grüna" zo Žiliny. Išlo vtedy o najmodernejší hotelový a liečebný komplex v strednej Európe. Stavbu realizovala firma "Grünvald". Slávnostné otvorenie sa konalo 1. mája 1912. Prvým riaditeľom sa stal Friedrich "Bennewitz". Vo februári 1917 sa v tomto hoteli stretli traja cisári. Wilhelm II. von Hohenzollern, rakúsky cisár Karol I. a bulharský cár Ferdinand I. tu rokovali o ďalšom vedení vojny. Obraz Alfonza Muchu, ktorý bol maľovaný na mieru do priestoru nad dvere vo veľkej jedálni hotela Thermia Palace, bol prvý raz slávnostne odhalený 15. mája 1932.
Krádež obrazu A. Muchu v roku 2000.
Medzi jeho hosťov patril aj svetovo uznávaný maliar, majster secesie Alfons Mucha, ktorý bol častým návštevníkom piešťanských kúpeľov a s ich nájomcom Ľudovítom Winterom sa dobre poznal. V Piešťanoch sa liečila aj dcéra Alfonza Muchu. Obraz "Buď pozdravený, požehnaný prameň zdravia" maliar daroval kúpeľom z vďačnosti za poskytnutú liečbu.
Olejomaľba netradičného päťuholníkového tvaru za dodnes nevyjasnených okolností zmizla v noci 19. októbra 2000. 
Obraz sa do Piešťan vrátil poškodený necitlivým vyrezaním z rámu, ale aj zrolovaním plátna maľbou dovnútra. Vedenie kúpeľov rozhodlo, že dá obraz na svoje náklady odborne zreštaurovať. Tak sa dostal do rúk piešťanského rodáka Jána Hromadu, ktorý pôsobí na Vysokej škole výtvarných umení v Bratislave.
"Pred reštaurátorským zásahom bolo potrebné dielo najskôr preskúmať. Využili sme nedeštruktívne metódy, snímanie infračervenou kamerou a pozorovanie pri ultrafialovom žiarení. Infračervená kamera odhalila prípravnú podkresbu, ktorá potvrdila precíznosť prípravy kompozície Alfonsa Muchu," vysvetlil reštaurátor.
Uvoľnené časti farieb spevnil roztokom želatíny, miesta, kde maľba úplne chýbala, vyplnil japonským papierom. Chýbajúce vrstvy nahradil glejokriedovým tmelom, nasledovalo retušovanie akvarelovými a špeciálnymi retušovacími lakovacími farbami.
Reštaurátor musel podlepiť pôvodné plátno, aby ho spevnil. Okraje plátna, ktoré sa po vyrezaní zachovali v pôvodnom ráme, scelil s plátnom pomocou polyamidového prášku. 
Predpokladá sa, že jedna z trojice mladých žien na obraze je práve Muchova dcéra. Obraz, ktorý bol maľovaný na mieru do priestoru nad dvere vo veľkej jedálni hotela Thermia Palace, bol prvý raz slávnostne odhalený 15. mája 1932. Až do dňa krádeže bol považovaný za nástennú maľbu.
Rekonštrukcia v roku 2006.
Od začiatku roku 2006 do 20. decembra 2006 prebehla komplexná rekonštrukcia hotela. Po jej dokončení sa "Termia" (zaužívaný skrátený názov) stala prvým päťhviezdičkovým kúpeľným hotelom na Slovensku. Interiér navrhla rakúska dizajnérka Gina Zarski. Dohľad nad rekonštrukciou viedla inžinierka Gabriela Kvetanová z Krajského pamiatkového ústavu.

</doc>
<doc id="127303" url="https://sk.wikipedia.org/wiki?curid=127303" title="Rafael Nadal">
Rafael Nadal

Rafael Nadal Parera (* 3. jún 1986, Manacor, Španielsko) je bývalý profesionálny španielsky tenista. Patrí medzi najlepších tenistov všetkých čias. V dvojhre vyhral Nadal vyhral 22 grandslamových titulov, najmä jeho 14 titulov na French Open je rekordom na ktoromkoľvek turnaji. Nadalovu dominanciu na antuke zdôrazňuje aj 60 z jeho 86 titulov vo dvojhre. Jeho 81 po sebe idúcich víťazstiev na antuke je najdlhšou sériou víťazstiev na jednom povrchu v otvorenej ére.
Tenisová kariéra.
Tenis začal hrať ako štvorročný, trénoval ho jeho strýko, Toni Nadal. Momentálne ho trénuje bývalá svetová jednotka a jeho dlhoročný priateľ Carlos Moyà. 
Prvý zápas série ATP vyhral v roku 2002 ako pätnásťročný, kedy porazil Paraguajčana Ramona Delgada. Stal sa tak deviatym hráčom v otvorenej ére, ktorý zaznamenal svoje prvé víťazstvo v ATP pred svojimi šestnástymi narodeninami.
V roku 2003 sa stal iba druhým najmladším hráčom, ktorý sa prebojoval do prvej 100. rebríčka ATP. Kvalifikoval sa na svoje prvé podujatie série ATP Masters Series, kde vypadol v 3. kole. Pri svojom debute vo Wimbledone a vo svojich 17 rokoch sa stal druhým najmladším hráčom, ktorý sa dostal do tretieho kola po Borisovi Beckerovi.
Bol jedným z kľúčových hráčov daviscupovej reprezentácie Španielska v roku 2004. Najprv v prvom kole zvíťazil v piatej, rozhodujúcej hre proti reprezentácii Česka, keď porazil Radka Štěpánka. Neskôr v semifinále zvíťazil v štvrtej hre proti Francúzsku a zabezpečil tak Španielsku účasť vo finále, kde porazil Andyho Roddicka, čím sa stal najmladším hráčom histórie, ktorý zvíťazil v dvojhre vo finále za krajinu, ktorá získala Davisov pohár.
Najväčší úspech Nadal zožal v roku 2005. Na začiatku roka sa prebojoval do 4. kola na Australian Open. Neskôr v roku získal dva tituly série ATP Masters Series v Monte Carle a v Ríme, po čom získal svoj prvý Grand Slam titul na French Open. Dodatočne získal ešte dva tituly série ATP Masters Series, prvý v Montreale a druhý v Madride. Počas roka získal 11 z 12 titulov turnajov hraných na antuke. Stal sa druhým mužským tenistom po Borisovi Beckerovi, ktorý sa ako tínedžer dostal na 2. miesto rebríčka ATP a prvý Španiel, ktorý v koncoročnom hodnotení skončil tak vysoko.
V roku 2006 vyhral všetky zápasy, ktoré hral na antuke. Uštedril Rogerovi Federerovi prvú porážku v tomto roku v Dubaji. Federera opäť porazil vo finále na turnaji v Monte Carle a vo finále na turnaji v Ríme (oba turnaje sú zo série ATP Masters Series). 
Nadal prekonal rekord Guillerma Vilasa v počte víťazných zápasov na antuke, keď zvíťazil v prvom kole French Open. V tom istom turnaji opäť zvíťazil, tým, že vo finále porazil Rogera Federera. S Federerom sa vo finále streli ešte vo Wimbledone, kde zvíťazil Roger Federer.
Na US Open sa prebojoval do štvrťfinále, kde ho porazil Michail Južnyj. Vo štvrťfinále prehral aj na podujatí ATP Masters Series v Madride, kde ho porazil Tomáš Berdych. Na koncoročnom turnaji majstrov v Šanghaji postúpil druhý zo základnej skupiny, no v semifinále ho porazil Roger Federer, neskorší šampión.
V auguste 2008 získal zlato v dvojhre na LOH v Pekingu, keď vo finále porazil Čiľana Fernanda Gonzáleza v pomere , , .

</doc>
<doc id="127304" url="https://sk.wikipedia.org/wiki?curid=127304" title="Rafael Nadal Parera">
Rafael Nadal Parera



</doc>
<doc id="127305" url="https://sk.wikipedia.org/wiki?curid=127305" title="Rafa Nadal">
Rafa Nadal



</doc>
<doc id="127306" url="https://sk.wikipedia.org/wiki?curid=127306" title="Bitka troch cisárov">
Bitka troch cisárov



</doc>
<doc id="127307" url="https://sk.wikipedia.org/wiki?curid=127307" title="Dulebovia">
Dulebovia

Dulebovia alebo Dudlebovia boli východoslovanský kmeň(ový zväz) usadený na západe dnešnej Ukrajiny a vo východnom Poľsku asi v 6. - 10. storočí. Podľa tradovaných správ boli silno utláčaní Avarmi. Samotný názov Du(d)lebovia sa používal do 9.–10. storočia. Predpokladá sa, že sa podieľali na etnogenéze moderného poľského národa.
Väčšinou sa uvádza, že títo Dulebovia sú priamymi predkami Volyňanov a Bučanov (podľa riek Volyň a Bug), ktorí sú doložení neskôr na území Dulebov.
Podľa niektorých názorov sú títo Dulebovia pôvodní Dudlebovia a z ich územia teda pochádzali českí a panónski Dudlebovia - pozri Dudlebovia (Panónia).

</doc>
<doc id="127309" url="https://sk.wikipedia.org/wiki?curid=127309" title="Egg Nebula">
Egg Nebula

Egg Nebula (CRL 2688, doslova "Hmlovina Vajíčko") je planetárna hmlovina vzdialená približne 3 tisíc svetelných rokov od Zeme. Jej objav ohlásili v januári 1996 Raghvendra Sahai a John Trauger z JPL, NASA. Fotografovali ju v červenej a infračervenej oblasti kamerou WFPC2 pomocou Hubbleovho teleskopu. (Obrázok je v nepravých farbách.) Hmota hmloviny bola zistená až do vzdialenosti 0,6 svetelného roku a rozpína sa rýchlosťou 20km/s. Svetelné oblúky na snímkoch svedčia o zmenách pri odhadzovaní hmoty z centrálnej hviezdy v 100 až 500-ročných intervaloch. Cez oblúky možno zreteľne vidieť výtrysky hmoty v tvare X a hustý prachový kokón okolo hviezdy. Mechanizmus formovania výtryskov a prachovej obálky doposiaľ nie je známy, preto je objekt predmetom intenzívneho výskumu. Ide o pochopenie spôsobu, akým umierajúce hviezdy hlavnej postupnosti vylučujú do okolia uhlík a dusík - prvky nevyhnutné pre život.

</doc>
<doc id="127310" url="https://sk.wikipedia.org/wiki?curid=127310" title="Letný čas">
Letný čas

Letný čas je označenie systémovej úpravy merania času, pri ktorej sa v letných mesiacoch roku nepoužíva čas daný príslušným časovým pásmom, ale používa sa čas, ktorý je o určitú dobu (obvykle o 1 hodinu) posunutý dopredu (hodiny sa pri prechode naň posunú dopredu – napríklad poslednú marcovú nedeľu z 2.00 na 3.00). Cieľom zavedenia letného času bola predovšetkým úspora elektrickej energie, ktorá by bola inak potrebná pre večerné osvetlenie. Dôvodom je, že väčšina ľudí je aktívnejších večer (po západe slnka) ako ráno (pred východom slnka). Prechodom na letný čas sú ľudia nútení začínať svoje pravidelné aktivity o hodinu skôr, a teda aj vstávať skôr, čo je zdrojom šetrenia denného svetla večer a zníženia spotreby elektriny za predpokladu, že pôjdu tiež o hodinu skôr spať. Po skončení letného času sa hodiny posunú dozadu, čo zodpovedá slnečnému času, v našom pásme stredoeurópskemu času, ktorý sa bežne nazýva aj pásmový čas a je nesprávne označovaný ako „zimný čas“. Na rozlíšenie od tohto (pásmového) času sa preto v niektorých krajinách označuje letný čas ako „šetriaci denné svetlo“ (), ale na Slovensku oficiálne len ako stredoeurópsky letný čas (SELČ). Európsky parlament schválil návrh na ukončenie striedania pásmového a letného času v Európskej únii počnúc rokom 2021. Ktorý čas (či pásmový alebo letný) sa potom stane oficiálnym, na Slovensku doteraz ešte nebolo rozhodnuté.
História.
Princíp podobný letnému času spomenul už Benjamin Franklin v roku 1784 v jednom zo svojich zápiskov. Franklin však nechcel zaviesť zmenu času, ale aby ľudia chodili spať skôr, čím by lepšie využili denné svetlo. Prvý návrh na zavedenie letného času predložil londýnsky staviteľ William Willet roku 1907 vo svojej eseji "The Waste of Daylight" (doslovný preklad Mrhanie denným svetlom).
V praxi bol letný čas prvýkrát zavedený v roku 1916 v niekoľkých európskych krajinách. Boli medzi nimi Švédsko (ktoré skončilo v ten istý rok), Nemecko a Rakúsko-Uhorsko (od 30. apríla 1916 do roku 1918). Opatrenie si nezískalo obľubu, po vojne ho zrušili. Aj Spojené kráľovstvo zaviedlo letný čas už v roku 1916. V Rusku bol letný čas zavedený v roku 1917, v niektorých rokoch si Rusi posúvali hodinové ručičky až o 3 hodiny. Spojené štáty americké zaviedli letný čas spolu s časovými pásmami v roku 1918. 
Na území Česko-Slovenska fungoval letný čas s prestávkami v 40. rokoch 20. storočia. 
Na území Protektorátu Čechy a Morava bol zavedený letný čas od roku 1940, konkrétne v letných mesiacoch medzi 1. aprílom a 4. októbrom. 
V povojnovom Československu bol letný čas zavedený aj od 6. mája do 7. októbra 1946. V tom istom roku 1. decembra zaviedli ako jediný raz v histórii tzv. zimný čas, teda opačný posun než v prípade letného času – hodiny sa posúvali nie dopredu, ale naspäť oproti stredoeurópskemu času. Opatrenie platilo do 23. februára 1947 a neosvedčilo sa. 
Ako prvé začalo uplatňovať pravidelný letný čas Taliansko v roku 1966, potom od roku 1971 Grécko, 1974 Španielsko, 1976 Francúzsko. V rokoch 1976 až 1981 sa dohodlo na používaní letného času desať členských štátov vtedajšieho Európskeho spoločenstva (ES), aby si navzájom zosúladili svoje časové pásma. Od roku 1980 už platil harmonizovaný prístup k posunu času v ES. 
Každoročný letný čas bol zavedený v Československu až v roku 1979. K jeho zavedeniu prispela aj energetická kríza v tomto období (ochladenie v januári 1979 spôsobilo výpadok v zásobovaní uhlím a následne trojtýždňové uhoľné prázdniny; od letného času sa očakávali energetické úspory). 
V roku 1981 sa u nás ustálilo pravidlo, že letný čas sa začína posledný marcový víkend v noci zo soboty na nedeľu, konkrétne v nedeľu nadránom, teda v čase, keď je vplyv zmeny času na pracovné aktivity minimálny. Od roku 1996 je letný čas o jeden mesiac dlhší – trvá až do posledného víkendu v októbri, čiže letný čas trvá sedem mesiacov, zatiaľ čo pred rokom 1996 trval iba šesť.
Využitie.
Letný čas sa používa najmä v miernom pásme. V tropickom pásme, kde je dĺžka dňa v lete takmer rovnaká ako dĺžka dňa v zime, by to nemalo význam. Rovnako to platí aj o polárnych oblastiach, kde noc trvá pol roka. Letný čas sa teda používa vo všetkých štátoch Európy (s výnimkou Islandu, od roku 2011 aj Bieloruska a Ruska). 
Letný čas v krajinách EÚ upravuje smernica 2000/84/ES, ktorá ukladá členským štátom povinnosť prejsť na letný čas v poslednú marcovú nedeľu a späť na pásmový čas v poslednú októbrovú nedeľu, a to jednotne, aby sa predišlo potenciálnym problémom v doprave aj inde. 
Podľa pravidiel EÚ určujúcich európsky letný čas prechod nastáva vo všetkých časových pásmach súčasne o 1.00 UTC. Na Slovensku sa teda letný čas začína o 2.00, keď sa ručičky posunú na 3.00, a končí sa o 3.00, keď sa čas posunie na 2.00. 
Trvanie letného času v danom roku na Slovensku (a aj v EÚ).
V súčasnosti je v každej krajine (aj na Slovensku) EÚ tento postup jednotný.
Dátum prechodu na letný čas (o 2.00 sa ručičky posunú na 3.00) – dátum ukončenia letného času (o 3.00 sa hodiny posunú na 2.00)
Argumenty za letný čas a proti nemu.
Letný čas má viaceré klady aj zápory. Najvážnejším argumentom pre jeho zavedenie bolo lepšie využitie slnečného svetla a menšia spotreba energie. 
Momentálne má však letný čas veľa odporcov, pretože šetrenie energie využívanej na svietenie je už zanedbateľné (oproti spotrebe na iné účely). Prieskumy "Pražskej energetiky" hovoria, že letný čas ušetrí iba 0,5 % spotreby energie a vedie k zvýšenej spotrebe benzínu. 
Medzi nevýhody patrí aj chaos v období zmeny časov, s ktorým sa spája meškanie vlakov, dopravné nehody, ale aj zdravotné problémy niektorých ľudí spôsobené narušením ustáleného rytmu striedania bdenia a spánku. Prejavom zmeny rytmu u citlivých ľudí môže byť nervozita, migréna, bolesť žalúdka či poruchy spánku.
Niektoré organizácie ako napríklad Royal Society for the Prevention of Accidents navrhujú dokonca prejsť na celoročný letný čas, čo by v Spojenom kráľovstve, kde je západoeurópsky čas (ZEČ), znamenalo natrvalo prijať na pásmo SEČ a zjednotiť sa tak s väčšinou Európy.
Zrušenie striedania času v EÚ.
Pre zrušenie používania letného času v EÚ vznikla v marci 2014 iniciatíva „Za iba jeden čas“, ktorú založil český senátor za KDU-ČSL Petr Šilar a na pôde Európskeho parlamentu ju presadzuje jeho spolustraník Tomáš Zdechovský. Pre predloženie návrhu vo forme európskej iniciatívy občanov je potrebné získať milión podpisov občanov EÚ. Nie je známe, či získali milión podpisov, ale pod hlavičkou iniciatívy sa obrátili na poslancov Európskeho parlamentu a na pôde europarlamentu a Európskej komisie (EK) skutočne začala prebiehať diskusia o striedaní času a 4. júla 2018 bola spustená verejná konzultácia (prieskum anketou) s plánovaným trvaním do 16. augusta 2018. 
Európska komisia v septembri 2018 v reakcii na uskutočnený prieskum, podľa ktorého je za zrušenie striedania času 84 percent účastníkov prieskumu (zo 4,6 milióna odpovedí boli 2/3 respondentov z Nemecka), navrhla, aby sa každý členský štát do apríla 2019 rozhodol, či chce zaviesť permanentný letný alebo permanentný pásmový čas. Väčšina respondentov (58 %) v prieskume preferovala následné ponechanie letného času celoročne. Na opačnom konci odpovedí boli občania vo Fínsku, v Dánsku a Česku, ktorí preferovali pásmový čas. Na rozdiel od Česka Slováci veľmi podobne ako priemer EÚ hlasovali za ponechanie letného času, ktorý ešte viac uprednostnili aj naši susedia Maďari a Rakúšania, ale najmä Poliaci (krajiny zoradené podľa poradia odpovedí na otázku č. 5 z prieskumu). 
Po zverejnení výsledkov prieskumu v mnohých krajinách boli spustené diskusie, ktoré viedli k rozporuplným záverom, a tak sa termín zrušenia striedania časov aj výberu nového jednotného času v apríli 2019 posúval na neskôr. 
Výber času po zrušení striedania.
Slovenské ministerstvo práce 20. októbra 2018 predložilo do medzirezortného pripomienkového konania návrh na ponechanie pásmového času, teda v protiklade s hlasovaním občanov, pretože „sa v našich zemepisných šírkach dlhodobo uplatňoval a rešpektuje fyziológiu populácie na našom území“. Naopak, aj po tomto všetkom Andrej Danko tvrdil, že „striedanie letného a ‚zimného‘ (tj. pásmového) času má svoje opodstatnenie“. 
26. marca 2019 Európsky parlament schválil návrh Európskej komisie na ukončenie striedania pásmového a letného času v Európskej únii počnúc rokom 2021. Za návrh hlasovalo 410 poslancov zo 751-členného europarlamentu, proti bolo 192 poslancov. Po schválení návrhu získal europarlament mandát na rokovania o tejto otázke s Radou EÚ, ktorá môže mať záverečné slovo. 
Pásmový čas teda medzi našimi susedmi vyhral v prieskume len v Česku a práve zosúladenie so susedmi je dôležitým faktorom. „Pri rozhodovaní o zavedení letného alebo ‚zimného‘ (tj. pásmového) času by Slovensko malo brať do úvahy práve postoj okolitých štátov, upozorňuje hovorca ministerstva hospodárstva Maroš Stano.“ 
Striedanie v iných krajinách.
V USA a Kanade sa letný čas začína skôr a končí sa neskôr ako v EÚ, t. j. druhou nedeľou v marci, resp. prvou nedeľou v novembri. Niektoré časti územia však letný čas nepoužívajú.
Štáty na južnej pologuli majú leto v čase, keď je na severnej pologuli zima, teda aj letný čas tam oproti severnej pologuli platí v opačnej časti roka; preto časový posun medzi Slovenskom a napr. Čile môže byť podľa aktuálneho dátumu buď 4, 5, alebo 6 hodín.
Letný čas v moslimských krajinách oneskoruje tradičnú ramadánovú večeru, pretože slnko podľa letného času zapadá neskôr. Preto sa v období Ramadánu od neho v niektorých krajinách dočasne upúšťa alebo je to jeden z dôvodov, prečo sa vôbec nezavádza.

</doc>
<doc id="127311" url="https://sk.wikipedia.org/wiki?curid=127311" title="Bratislavský mier (1805)">
Bratislavský mier (1805)

Bratislavský mier (Prešporský mier) bola zmluva, ktorá bola podpísaná po bitke pri Slavkove v Bratislave 26. decembra 1805 v Primaciálnom paláci medzi Francúzskym a Rakúskym cisárstvom. Mier ukončil tretiu koaličnú vojnu, ktorá bola súčasťou napoleonských vojen.
Rokovaní o mieri sa nezúčastnili samotní panovníci, ale iba diplomati. Rakúsko zastupoval knieža Johann-Joseph Lichtenstein, Francúzsko Charles-Maurice de Talleyrand-Périgord. O deň neskôr zmluvu ratifikoval Napoleon v Schönbrunne. Ako nátlak na Rakúšanov sa používala ešte nepodpísaná mierová zmluva s Pruskom.
Rakúsko sa vzdalo v prospech Francúzska alebo jeho spojencov svojich území:
Ďalej súhlasilo, že bavorské a württemberské kurfirstvo budú povýšené na kráľovstvá a bádenské markgrófstvo na veľkokniežatstvo. Okrem toho musel cisár František I. uznať Napoleona za cisára a vopred dať súhlas na vznik spolku, ktorý sa neskôr nazýval Rýnsky spolok.
Francúzsko sa vzdalo Soľnohradského arcibiskupstva (od roku 1803 kurfirstvo) a Berchtesgadenu.
Tento mier nepriamo spôsobil zánik Svätej rímskej ríše, lebo ním funkcia rímsko-nemeckého cisára fakticky stratila význam.
Väčšina územných presunov podľa Bratislavského mieru bola zrušená v rámci viedenského kongresu 1815, no Salzbursko zostalo dodnes súčasťou Rakúska.
Vďaka tomuto mieru existuje v Paríži pomerne významná Rue de Presbourg (Bratislavská ulica).

</doc>
<doc id="127316" url="https://sk.wikipedia.org/wiki?curid=127316" title="Dudlebovia (Panónia)">
Dudlebovia (Panónia)

Dudlebovia boli slovanský kmeň vo včasnom stredoveku v Panónii - v dnešnom Korutánsku (východne od Grazu), východnom Slovinsku, chorvátskom Medzimurí a juhozápadnom Maďarsku (zhruba po Balaton). 
Ich pôvod nie je jasný (pozri aj Dudlebovia). Napr. podľa J. Steinhübela:

</doc>
<doc id="127317" url="https://sk.wikipedia.org/wiki?curid=127317" title="Skalnaté vrchy">
Skalnaté vrchy

Skalnaté vrchy (-toto je normovaný názov; staršie názvy: Skalisté vrchy, Skalnaté hory, Skalisté hory, zriedkavo "Skalné vrchy", zriedkavo "Skalné hory", Rocky Mountains; angl. "Rocky Mountains" alebo len "Rockies") sú rozľahlé pohorie v západnej časti Severnej Ameriky. Je dlhé a tiahne sa od Britskej Kolumbie v Kanade až po Nové Mexiko v USA. Najvyšší vrch je Mount Elbert v štáte Colorado, ktorý dosahuje 
Geografia.
Skalnaté vrchy sa väčšinou definujú od rieky Liard v Britskej Kolumbii po Rio Grande v Novom Mexiku. Zrážky odtekajú do Atlantického, Tichého a Severného ľadového oceánu. Významné rieky sú Missouri, Platte, Snake a Fraser.
Klimatické podmienky.
Skalnaté vrchy majú vysokohorské podnebie. Zimy sú väčšinou studené a vlhké, s priemernou teplotou −2 °C a so snehovými zrážkami približne . Počas jari je priemerná teplota 4 °C a spadne priemerne zrážok, letá sú teplé a suché, s priemernou teplotou 15 °C a priemerne zrážok. Počas jesene je priemerná teplota 7 °C a množstvo zrážok dosahuje približne .

</doc>
<doc id="127319" url="https://sk.wikipedia.org/wiki?curid=127319" title="Skalisté hory">
Skalisté hory



</doc>
<doc id="127321" url="https://sk.wikipedia.org/wiki?curid=127321" title="Skalisté vrchy">
Skalisté vrchy



</doc>
<doc id="127322" url="https://sk.wikipedia.org/wiki?curid=127322" title="Bratislavský mier">
Bratislavský mier

Bratislavský mier je názov 4 mierových zmlúv uzavretých v Bratislave (najčastejšie sa myslí mier z roku 1805):

</doc>
<doc id="127324" url="https://sk.wikipedia.org/wiki?curid=127324" title="Kiritimati">
Kiritimati

Kiritimati, nazývaný aj Vianočný ostrov (angl. "Christmas Island") je koralový atol v západnej časti centrálneho Tichého oceána. Leží na západnom okraji Polynézie, v severnej časti súostrovia Line Islands, približne na 157°30' západnej dĺžky a 2° severnej šírky. Administratívne patrí k republike Kiribati. Je to najväčší koralový atol na svete, jeho rozloha je 642 štvorcových kilometrov (z toho súše). Rozprestiera sa v časovom pásme a je miestom, kde v náskoku pred zvyškom sveta oficiálne začína nový deň.
Názov Kiritimati je skomoleninou anglického "Christmas", čo v preklade znamená Vianoce. Ostrov pomenoval kapitán James Cook ako Vianočný, pretože ho objavil na Štedrý deň roku 1777. Ostrov teda nie je zhodný s Vianočným ostrovom v Indickom oceáne.
Historický vývoj.
Vianočný ostrov bol objavený v roku 1537 španielskym moreplavcom Hernandom de Grijalvom. Až omnoho neskôr, 24. decembra 1777, tu pristál James Cook, ktorý dal atolu prívlastok Vianočný. V rokoch 1936 – 1937 viedla Británia s USA vážny spor o Vianočný ostrov. Zo súperenia nakoniec vyšiel víťazne britský kolonializmus a v roku 1888 kapitán William Wiseman, ktorý sa k tomuto ostrovu v Pacifiku priplavil na vojnovej lodi Caroline, vztýčil nad Vianočným ostrovom vlajku britského veličenstva.
Ostrov bol pripojený ku britskej korunnej kolónii Elliceove (dnešné Tuvalu) a Gilbertove ostrovy. Európski kolonizátori, ktorý tu prišli v druhej polovici 19. storočia, sa začali venovať pestovaniu kokosových paliem, ťažbe fosfátov a guána. Tieto aktivity prekazilo extrémne sucho a skončili krachom, takže po veľkú časť 20. storočia zostal Vianočný ostrov opustený. 
Po druhej svetovej vojne sa stal miestom britsko-amerických pokusov s atómovou a vodíkovou bombou (v rokoch 1956-1964). Našťastie sa úroveň radiácie normalizovala a atol zostal obývateľný. Dňa 1. októbra 1975 bola kolónia rozdelená na Gilbertove ostrovy a Tuvalu (od roku 1978 nezávislý štát) a od 1. januára 1977 získala bývalá kolónia Gilbertove ostrovy vnútornú samosprávu. 
Nová kapitola v histórii Vianočného ostrova sa začala písať po 12. júli 1979, keď ostrovy získali nezávislosť pod menom Kiribati. Republika Kiribati sa skladá z 33 ostrovčekov roztrúsených na obrovskej vodnej ploche po oboch stranách rovníku. Na Kiribati neexistujú politické strany, ich funkciu preberajú kmeňové zväzy, ktorých zástupcovia sú volení do parlamentu. I keď Vianočný ostrov v jej rámci predstavuje len jednu a zďaleka nie najvýznamnejšiu výplň, je jeho rozvoju v súlade s finančnými možnosťami mladého štátu venovaná sústavná pozornosť.
Obyvateľstvo.
Keď lode Európanov objavili Vianočný ostrov, bol neobývaný. Pôvodní obyvatelia z Markéz ho osídlili len dočasne a ešte pred príchodom belochov ho opustili. Dôkazom toho sú archeologické nálezy (zvyšky chrámov z koralového vápenca). Počas 19. storočia boli na atol dopravení ľudia z Gilbertových ostrovov, ktorí tu žijú doteraz. Bývajú v malých osadách, roztrúsených pri lagúne. Muži lovia v lagúne i na otvorenom mori, najmä rybu "Albula glossodonta" a vo vnútrozemských rybníkoch chovajú ryby druhu "Chanos chanos". Ženy sa starajú o záhradky, v ktorých pestujú taro, pripravujú pandanovú múku i zásoby cukríkov z palmovej šťavy a varia pre rodinu.
V roku 2015 tu žilo približne 6477 obyvateľov. Až 90 % populácie predstavujú Mikronézania, zvyšok tvoria Polynézania, Číňania a tiež Európania. Veriaci sú katolíci (53 %), protestanti (40 %), adventisti siedmeho dňa, mormoni a i. K pôvodnému náboženstvu patril kult predkov, mágia a viera v bohov. Rozpráva sa kiribatsky a anglicky. 
Obyvatelia sa živia pestovaním kokosovej palmy na štátnych plantážach a rybolovom. Väčšina obyvateľstva však žije bez elektriny v skutočne jednoduchých podmienkach. Spoločnosť je konzervatívna, rodinné zväzky pevné a nepatrí sa okázalo dávať najavo svoje bohatstvo. Mnohí ostrovania majú sklon k emigrácii.
Na ostrove sú 4 obývané dedinky a jedna opustená. Mená týchto usadlostí sú úsmevné, pretože sa volajú London, Tabwakea, Banana, Poland and Paris. Pomenoval ich tak francúzsky kňaz Emmanuel Rougier, ktorý mal ostrov prenajatý medzi dvoma svetovými vojnami a nechal tu vysadiť okolo milióna kokosových paliem ako vklad do budúcnosti ostrova. Dedinka Paris je v ruinách, hlavnou osadou je London s moderným prístavom, ktorý stráži vstup do lagúny. Kiritimati má tri základné školy, jednu juniorskú strednú školu a dve stredné školy. Hlavnou nemocnicou je London, zatiaľ čo dediny Banana, Tabwakea a Poland majú tiež každá po jednej klinike. 
Ekonomika.
Základy ekonomiky zabezpečuje lov rýb a poľnohospodárstvo (najmä obchodovanie s koprou a kokosovými orechmi). Priemysel prakticky neexistuje, hoci sa na atole nachádzajú menšie ložiská guána. Celý ostrov pretína pomerne dobre vybudovaná cesta. Vianočný ostrov je dokonca zástavkou civilnej leteckej linky vedúcej južnej Oceánie do Honolulu na Havajských ostrovoch. Najväčší význam má námorná a letecká doprava. Cestovný ruch je menej rozvinutý, pretože atol je odľahlý, izolovaný a nemá dostatok kvalitných služieb.
Poloha pri rovníku poskytuje potenciál pre kozmický výskum. Po druhej svetovej vojne Wernher von Braun neúspešne navrhol, aby sa práve tu vybudoval kozmodróm, z ktorého by vyleteli do vesmíru prvé rakety s ľudskou posádkou. V roku 1999 si ostrov na 20 rokov prenajala japonská vesmírna agentúra za 840 000 dolárov ročne plus platby za škody spôsobené na životnom prostredí. Ohlasovaný program Hope-X však po štyroch rokoch zastavili.
Geografia.
Atol Kiritimati je najväčší ostrov čisto koralovej formácie na svete s obvodom asi 160 km. Bol zdvihnutý geologickou činnosťou. Atol má obvod okolo 150 km a zaberá vyše 70 percent celkovej rozlohy Kiribati. Okrem hlavného ostrova obsahuje aj niekoľko menších ostrovčekov. Cookov ostrov má rozlohu 19 ha, ďalšie ostrovy sú Motu Upua (&gt; 19 ha), Ngaontetaake (27 ha), a Motu Tabu (3,5 ha). Kiritimati je veľmi izolovaný, je vzdialený od Tarawa v Gilbertových ostrovoch viac ako 3000 km a od Honolulu na Havaji je vzdialený 2 000 km.
Povrch ostrova je veľmi jednoduchý, nízky a plochý. Vnútrozemie sa dvíha do výšky 12 m. Jeho lagúna je čiastočne vyschnutá a vyplnená organickými sedimentmi. Na východe sa rozpadla na sústavu malých jazier. Vodné toky nie sú vyvinuté, lebo pórovité vápencové podložie rýchlo prepúšťa dažďovú vodu. Ostrov trpí nedostatkom pitnej vody.
Vianočný ostrov má tropickú, rovníkovú klímu oceánskeho typu s vyrovnanými priemernými dennými i mesačnými teplotami (24 – 28 °C). Nachádza sa v suchšej zóne a úhrny zrážok sú pomerne nízke, a preto ho občas postihujú ničivé obdobia sucha. Pôdy sú plytké a neúrodné, čím sa ostrov radí medzi tie územia sveta, ktoré majú najhoršie podmienky na poľnohospodársku výrobu.
Príroda.
Vegetácia sa väčšinou obmedzuje na druhy rastúce na zasolených neúrodných pôdach (kokosovníky, pandány, traviny, nízke kroviny, heliotropy, cédre). Najtypickejšia je naupaka ("Scaevola taccada"). Pobrežné biotopy ohrozuje dvíhanie hladiny svetového oceána v dôsledku globálneho otepľovania.
Živočíšstvo je druhovo veľmi chudobné a zastupujú ho hlavne morskí vtáci. Z asi 80 druhov vtákov, ktoré žijú na ostrovoch Kiribati, žije na Kiritimati asi polovica. Národným symbol je fregatka ("Fregata minor"). Najvzácnejším vtákom ostrova je však nenápadný bobikokiko ("Acrocephalus aequinoctialis") – príbuzný nášho trsteniarika. V minulosti bol lovený domorodcami v neúnosnej miere. Dodnes sa udržal ako vzácny endemit len na ostrove Kiritimati. Okrem vtákov žije na ostrove aj drobný hmyz a jašterice. Na pláže prichádzajú klásť vajcia korytnačky.
V kontraste s pevninskou faunou, príroda nešetrí rozmanitými morskými živočíchmi v lagúne a oceáne za ňou. Vo vodách koralových útesov je nevyčerpateľná zásoba rýb (najmä tuniakov "bonito"), mäkkýšov a ustríc perlorodiek. Veľmi početné sú kraby a raky. Mnohé živočíšne a rastlinné druhy sú veľmi vzácne. V súčasnosti je celý ostrov vyhlásený za biosférickú rezerváciu.

</doc>
<doc id="127325" url="https://sk.wikipedia.org/wiki?curid=127325" title="Primaciálny palác">
Primaciálny palác

Primaciálny palác je klasicistická palácová stavba na Primaciálnom námestí v Bratislave, niekdajšie sídlo ostrihomského arcibiskupa, najvýznamnejšia architektonická pamiatka uvedeného slohového obdobia v meste. Dnes je palác sídlom primátora hlavného mesta Bratislavy; niektoré jeho časti slúžia expozícii Galérie mesta Bratislavy.
Vďaka svojím architektonicko-umeleckým kvalitám je Primaciálny palác jednou z najvyhľadávanejších pamätihodností Bratislavy. Aj po vyše dvesto rokoch, môžu obyvatelia a návštevníci Bratislavy obdivovať úchvatnú stavbu citlivo zakomponovanú do mestskej zástavby historického jadra mesta.
História paláca.
Miesto, na ktorom dnešná stavba paláca stojí, bolo od najstarších čias centrálnym priestorom stredovekého mesta. Pulzoval tu čulý spoločenský život. Archeologické nálezy osídlenie tohto územia posunuli dokonca až do rímskych čias.
Na mieste dnešnej palácovej stavby stál už v stredoveku hospodársky dom ostrihomského arcibiskupa, v ktorom bývali správcovia arcibiskupských majetkov. V časti priliehajúcej k dnešnej Laurinskej ulici sa skladoval cirkevný desiatok, v časti orientovanej k terajšiemu Primaciálnemu námestiu dal postaviť už arcibiskup Dionýz Sečiansky (Szécsi) (14401465) kaplnku zasvätenú uhorskému kráľovi Ladislavovi I.
Predpokladá sa, že palác vznikol pravdepodobne už pred 13. storočím na základoch starej antickej stavby. Biskupský dom sa spomína v listine z roku 1370, kaplnka dokonca už o štvrťstoročie skôr.
Pre ďalší vývoj stavby mali zásadný vplyv udalosti v prvej tretine 16. storočia. V auguste roku 1526 prišlo na Moháčskom poli k známej bitke, v ktorej utrpelo uhorské vojsko porážku. Tá mala pre ďalšie osudy Uhorska neblahé následky. Jedným z nich bolo nútené presídlenie kráľovského dvora z Budína a správcu cirkevnej provincie z Ostrihomu do severne položenej Trnavy a Prešporka. V tom čase, za arcibiskupa Pavla Várdaya (15261549), prestavali obytné časti paláca na renesančnú kúriu a to v čase, keď Bratislava začala plniť funkciu hlavného a korunovačného mesta krajiny.
Každý z arcibiskupov, ktorý tu sídlil, počnúc Petrom Pázmaňom (16161637), ju neustále zveľaďoval. Arcibiskup Juraj Sečéni (Széchényi) (16851695) ju dal v roku 1691 nadstavať o jedno poschodie.
Najväčšmi však k jej vzhľadu prispel arcibiskup Imrich Esterházi (17251745), veľký mecenáš a milovník a znalec umenia. S jeho pôsobením na arcibiskupskom stolci sa spájajú prestavby viacerých budov v meste. Veľkú pozornosť venoval svojej rezidencii, ktorá dostala v roku 1721 úpravy v barokovom slohu. Dal vystavať nové schody, až po horné propylaje a skrášlil palác mnohými nástennými maľbami zhotovenými v súdobom duchu. Pred priečelím budovy postavil portikus, ktorý sa opieral o stĺpy z kamenných kvádrov. Priestranstvo medzi fasádou paláca a zadnou časťou radnice dal uzavrieť umelecky kovanými mrežami. Na námestie pred palácom a pred slepú zadnú stenu radnice umiestnili sochu svätého Jána Nepomuckého medzi dvoma anjelmi. Holú stenu vyzdobili rozmernou freskou predstavujúcou priečelie poschodového paláca s balkónom na stĺpoch. Priestranstvo okolo sochy pokrýval pestovaný trávnik s okrasnými stromami.
Na prízemí paláca bola veľká zaklenutá sieň, kde sa konali zasadnutia miestodržiteľskej rady. Pravdepodobne sa tu zišiel aj korunovačný snem v roku 1563, pri príležitosti prvej z bratislavských korunovácií.
Palác, tak ako ho poznáme dnes, je výsledkom radikálnej prestavby v druhej polovici 18. storočia. Bratislava v tomto období prežívala mimoriadne priaznivé obdobie, ktorého jedným z prejavov bol aj nebývalý stavebný rozmach. V tomto duchu pristúpil k stavbe novej rezidencie, hodnej svojho postavenia arcibiskup a uhorský prímas Jozef Baťán (Batthyány) (17761799). Narodil sa vo Viedni v roku 1727 a vo veku necelých päťdesiat rokov sa stal hlavou katolíckej cirkvi v Uhorsku.
I keď dôvody, pre ktoré bola správa cirkevnej provincie nútená opustiť svoje tradičné sídelné mesto už dávno pominuli, kardinál Baťán sa rozhodol vystavať svoju rezidenciu v Bratislave, namiesto Turkami zničeného Ostrihomu. Viedli ho k tomu okrem toho i praktické dôvody – blízkosť svojich rodinných majetkov, ktoré ležali v okolitých mestách (Kittsee, Mosoň a Magyaróvár). Bol tu aj relatívne blízko svojich príbuzných, ktorí bývali vo Viedni. Nemenej závažným dôvodom bola dostupnosť cisárskeho a kráľovského dvora. V roku 1774 preto poveril svojho viedenského dvorného architekta Melchiora Hefeleho (17161794), aby pripravil plány nového paláca.
Hefele, žiak významného architekta Johanna Balthasara Neumanna, už dve desaťročia pracoval v službách Uhorskej kráľovskej komory a mal za sebou viacero úspešných projektov na sakrálnych i civilných stavbách nielen v Uhorsku ale aj za jeho hranicami (napr. Győr, Szombathely, Fertőd, Viedeň).
Zmluva s Hefelem je datovaná 24. februára 1777, výsledný variant schválil prímas Baťán 8. júna 1778. Starú arcibiskupskú kúriu vzápätí zbúrali a na jej mieste postavili palác s vnútorným nádvorím, honosným priečelím obráteným do námestia a so sochami na atike. Samotná realizácia stavby prebiehala do roku 1781.
Primaciálny palác ako sídlo ostrihomského arcibiskupa svojmu účelu neslúžilo dlho. O necelé polstoročie sa arcibiskup opäť sťahoval do Ostrihomu (prvým „presťahovaným“ bol Alexander Rudnay v roku 1820). Súviselo to so zmenou spoločensko-politických podmienok. Palác v Prešporku ostal opustený a chátral. Ako nepoužívaný ho dala cirkev do prenájmu. Istý čas tu sídlil dievčenský učiteľský ústav, neskôr dôstojnícka a priemyselná škola.
Začiatkom 20. storočia prišli prešporskí radní s myšlienkou rozšíriť priestory mestského magistrátu, sídliaceho dovtedy vo vedľa stojacej Starej radnici. Pre magistrát sa budova arcibiskupského paláca, i napriek pokročilej devastácii pôsobiaca honosne, javila ako veľmi vhodná. Poskytovala dôstojné reprezentačné priestory, ktoré v radnici chýbali. Padlo rozhodnutie o jej kúpe a po úspešných rokovaniach s arcibiskupským úradom sa v auguste 1903 stala majetkom mesta (podľa dochovaných záznamov mesto zaplatilo za kúpu paláca tristodvadsaťtisíc strieborných uhorských korún). Je ním dodnes.
Prehliadka paláca.
Primaciálny palác patrí právom k najvyhľadávanejším pamätihodnostiam Bratislavy. Predurčuje ho k tomu nielen jeho poloha v samom centre mesta ale aj mimoriadne pôsobivý vzhľad hlavného priečelia vypĺňajúceho takmer bezo zvyšku južnú stranu rovnomenného námestia. Jeho atraktivitu v neposlednom rade znásobujú aj významné historické okamihy, v ktorých hral palác svoju úlohu.
Exteriér.
Dvojpodlažná, štvorkrídlová stavba je charakteristická doširoka roztiahnutým, takmer symetrickým hlavným priečelím. Jeho ústrednú časť tvorí rizalit s predsunutým, balustrádou ohraničeným balkónom, podopieraným štvoricou dórskych sĺpov. Rizalit zavŕšuje mohutný trojuholníkový tympanón. Dve vrchné podlažia sú vo vertikálnom smere opticky delené pilastrami s korintskými hlavicami. Priečelie korunuje balustrádová atika a po celom obvode stavby obiehajúca horizontálna rímsa so zuborezom.
Z exteriérovej výzdoby si osobitnú pozornosť zasluhuje strecha paláca. Na prvý pohľad upúta predovšetkým uprostred umiestnený mohutný erb arcibiskupa Baťána korunovaný kniežacou čiapkou a kardinálskym klobúkom doplneným insígniami preláta.
Atiku strechy zdobia, ako jednu z mála budov v meste, kolosálne sochy umiestnené v symetrickom usporiadaní. Sú vytesané z pieskovca pochádzajúceho z lomov rakúskeho Sankt Margarethenu. Skupina šiestich alegorických sôch (štyroch samostatných skulptúr a dvoch súsoší) začína zľava súsoším Minervy, druhá socha predstavuje Múdrosť, tretia Lásku k vlasti; po pravej strane erbu sú sochy Mlčanlivosti, Čistoty srdca a napokon súsošie Božej múdrosti (Učenosti). Sochy v sebe nesú istú symboliku, ktorú vysvetlil historik Ján Matej Korabinský (17401811). Podľa neho prvé súsošie dvoch postáv na ľavej strane predstavuje antickú bohyňu múdrosti Minervu (vlastnosťami a atribútmi totožnú s gréckou Aténou), ktorá vyučuje mladíka túžiaceho po poznaní. Symbolom poznania je otvorená kniha pri nohách bohyne. Lásku k vlasti symbolizuje mladík v krátkej tunike držiaci v rukách dva vence – jeden uvitý z trávy a druhý z dubových listov.
Mlčanlivosť predstavuje iný mladý muž s mečom držiaci na hrudi zapečatený list ako znak tajomstva, ktoré je odhodlaný brániť. Čistota srdca je stvárnená postavou ženy, ktorá, stojac v pokore so sklonenou hlavou, tisne si obe dlane k hrudi. Výjav je umeleckou interpretáciou úryvku Ježišovej kázne o blahoslavenstvách: „"Blahoslavení čistého srdca, lebo oni uvidia Boha."“ (Mt 5,8).
Posledná dvojica postáv, na pravej strane, sa dá vysvetliť ako alegória Božej múdrosti. Sediaca ženská postava drží v pravej ruke koleso dejín, nohou sa opiera o zemeguľu, a obracia sa k stojacej postave symbolizujúcej Cirkev, opierajúcej sa o stĺp, symbol stálosti.
Sochy, ktoré vznikli v rokoch 17791780, sú dielom dvoch viedenských umelcov – Philippa Jakoba Prokoppa a Matthäusa Köglera. Prokopp je autorom oboch krajných súsoší. Kogler vytvoril štyri samostatné figúry personifikujúce Cnosti; okrem toho je aj autorom mohutného erbu arcibiskupa Baťána.
Súbor sôch dopĺňajú štyri dekoratívne vázy, ktoré vytvoril Johann A. Messerschmidt, brat slávneho sochára Franza Xavera Messerschmidta.
Palácovému priečeliu dominuje mohutný tympanón, ktorého plochu vypĺňa monochromatická mozaika od akademického maliara Ernesta Zmetáka (19192004). V roku 1959 nahradila fresku rakúskeho neskorobarokového maliara Franza Antona Maulbertscha (17241796). Maulbertsch, člen viedenskej Akadémie výtvarných umení, známy svojimi monumentálnymi sakrálnymi kompozíciami, prijal v roku 1780 pozvanie arcibiskupa Baťána, aby umelecky dotvoril novostavbu jeho paláca. Počas Maulbertschovho umeleckého pôsobenia vznikla nielen freska v tympanóne na priečelí ale aj monumentálna maľba v kupole palácovej kaplnky svätého Ladislava.
Podľa Korabinského pôvodná Maulbertschova maľba predstavovala alegorické vyobrazenie s ústrednou postavou cirkvi – nositeľky Božieho Desatora, ktorú ochraňujú alegorické postavy spravodlivosti a sily (stelesňovanej figúrou leva). Maľba bola zároveň oslavou arcibiskupskej moci, ktorej podliehalo celé Uhorsko, na freske reprezentované v cípoch sediacimi postavami, personifikujúcimi jeho dve hlavné rieky – Dunaj a Tisu.
Tematika sôch ako aj maliarskej výzdoby je známa už z popisov paláca, publikovaných krátko po jeho dostavbe. Okrem toho sú v arcibiskupskom archíve v Ostrihome uložené dva popisy umeleckej výzdoby, z ktorých jeden je vlastnoručne podpísaný Melchiorom Hefelem. Hefele je tiež autorom slov, ktorými vyjadril duchovný odkaz umeleckej výzdoby palácového priečelia: „"Stálym štúdiom a úsilím sa človek dostáva k vede a cnosti, ktoré odmeňuje svet a Boh."“ Podľa týchto slov sa výzdoba mala stať trvalým poukázaním na to, že iba viera a náboženstvo sú schopné nastoliť večný poriadok.
Maulbertschova fasádna freska bola už v priebehu 19. storočia poškodená vplyvmi počasia až prakticky zanikla. Keď sa v roku 1937 sochár Alojz Rigele podieľal na reštaurovaní sochárskej výzdoby na atike, do svojho skicára zachytil farebné vyobrazenie zvyškov fresky, ktoré malo byť hodnoverným podkladom pri prípadnej renovácii maľby.
Zničenú maľbu však napokon nahradila mozaika majstra Zmetáka, kompozične i námetovo vychádzajúca z pôvodného diela. Na vrchole mozaiky sa nachádza štylizovaný mestský znak, ktorý nahradil erb Uhorska.
Zaujímavým umeleckým doplnkom palácového priečelia sú dvaja puttiovia umiestnení približne v strede fasády nad balkónom, ktorí vo svojich rukách držia pozlátené písmená C a I, inicály osobného hesla arcibiskupa Baťána: C – Clemencia (Láskavosť) a I – Iustitia (Spravodlivosť). Erb aj plastiky boli pôvodne polychrómované (práca J. Militza, bratislavského maliara a pozlacovača).
Stred palácového nádvoria vypĺňa ranobarokové súsošie svätého Juraja zápasiaceho s trojhlavým drakom, umiestnené na podstavci v osemhrannej nádrži. Dračie hlavy slúžia ako chrliče vody. Je dielom neznámeho kamenárskeho majstra, ktorý ho zhotovil podľa návrhu sochára a grafika Juraja Lippaya mladšieho, synovca ostrihomského arcibiskupa Juraja Lippaya.
Umiestnenie súsošia na nádvorí paláca, ktorý je sídlom mestského magistrátu, je viac ako symbolické. Svätý Juraj, zobrazený v jeho tradičnej ikonografickej kompozícii, bol jedným z mestských patrónov a od nepamäti mu Prešporčania prejavovali osobitnú úctu, o. i. tým, že na jeho sviatok, 24. apríla, si volili richtára a dvanásť prísažných. Na svätého Juraja sa tiež v Dóme svätého Martina udeľovali plnomocné odpustky. Na tradície sviatku svätého Juraja nadviazal mestský magistrát v súčasnosti, keď počas víkendu prislúchajúceho k tomuto dňu sa každoročne koná obľúbené podujatie "Bratislava pre všetkých".
Súsošie na palácové nádvorie osadili v roku 1930. Rok predtým ho mestu daroval tunajší obchodník Rudolf Wahl (o tejto skutočnosti informuje pamätná tabuľa umiestnená na zadnej strane podstavca). Bolo v značne zúboženom stave a za jeho dnešný vzhľad vďačíme Alojzovi Rigelemu, ktorý ho zreštauroval.
Predpokladá sa, že súsošie bolo pôvodne súčasťou niektorej z fontán v parku Letného arcibiskupského paláca.
Interiér.
Interiér paláca dýcha noblesou a históriou. Pre bežného návštevníka sú prístupné výstavné priestory obrazárne v niekoľkých dobovo zariadených salónoch, pohľad do honosnej Zrkadlovej siene; prehliadková trasa ho napokon zavedie do arcibiskupovho preskleného oratória s možnosťou nahliadnuť do interiéru kaplnky svätého Ladislava.
Slávnostné schodisko vedie na reprezentačné prvé poschodie ("piano nobile"). Tu sa nachádza predsálie, ktorým sa vstupuje do najpriestrannejšej miestnosti paláca – Zrkadlovej siene. Je jadrom jeho dispozície. Architektonickým prevedením zaberá výšku oboch horných poschodí. Vertikálne je rozdelená okolo celej siene obiehajúcim balustrádovým balkónom. Dnes sa sieň využíva na zasadnutia mestského magistrátu, na usporadúvanie koncertov, sobášov či iných spoločenských podujatí.
Ďalšie palácové miestnosti na prvom poschodí slúžia ako výstavné priestory obrazárne, v ktorých sú vystavené umelecké diela predovšetkým obdobia baroka a klasicizmu. Až do roku 1975 tu sídlila Galéria mesta Bratislavy, ktorá sa v uvedenom roku presťahovala do zrekonštruovaného Mirbachovho paláca.
Obrazáreň v paláci bola zriadená v roku 1993 a predstavuje kolekciu niekoľkých desiatok zbierkových predmetov. Vo vstupnom salóne návštevníkov zaujmú najmä reprezentačné portréty vybraných panovníkov habsburského a habsbursko-lotrinského rodu. V ďalších miestnostiach sú umiestnené súbory holandského a flámskeho žánrového maliarstva 17. storočia, či obrazy s biblickou tematikou z dielní talianskych maliarov 16. a 17. storočia.
Najcennejším umeleckým exponátom výstavných priestorov je bezpochyby súbor šiestich nástenných tapisérií nachádzajúcich sa v piatich salónoch v severnom palácovom krídle. Ide o unikátnu kolekciu z prvej polovice 17. storočia s mytologickým výjavom. Tapisérie boli náhodne objavené vo vykurovacom otvore v predsieni Zrkadlovej siene počas rekonštrukčných prác na začiatku 20. storočia. Prečo boli gobelíny ukryté ako aj spôsob ako sa dostali do Bratislavy sú dodnes zahalené tajomstvom.
Kaplnka svätého Ladislava.
Najdôležitejším sakrálnym priestorom paláca bola jeho kaplnka. Existovala už v stredovekom paláci a už vtedy niesla patrocínium svätého Ladislava, arpádovského panovníka, jedného z uhorských krajinských patrónov (svätý Ladislav – uhorským kráľom v rokoch 10771095 – mal veľkú zásluhu na dokončení procesu christianizácie krajiny).
Predpokladá sa, že kaplnka (vysvätená v roku 1454) stála v pôvodnom paláci na tom istom mieste ako dnes. Podľa historických opisov obsahovala barokový drevený hlavný oltár z roku 1628 so sochou Panny Márie. Na stene kaplnky videl rozmerný obraz sediaceho kráľa svätého Ladislava, ktorý, podľa dedikačného nápisu na rube plátna, venoval dómsky kanonik Michael Veresmarti v roku 1634.
Pri výstavbe novej kaplnky arcibiskup Baťáni požadoval od architekta zachovanie jej umiestnenia. Mechele rešpektoval arcibiskupovo prianie a tomu pripôsobil aj projekt svojho paláca.
S vysvätením novej kaplnky prímas Baťány počítal už na sviatok svätého Ladislava 27. júna 1781, jej vnútorné zariadenie však ešte nebolo hotové. Dokončili ho až v septembri a hotovú kaplnku tak vysvätili až 9. novembra 1781.
Kaplnka je z exteriéru bežne prehliadnuteľná, pretože takmer nič nenasvedčuje o jej existencii. Je ukrytá v priečnom trakte medzi dvoma nádvoriami, bez zdôraznenia na fasáde a bez vežičky na streche. Jediným nenápadným znamením je reliéf Madony s dieťaťom z červeného mramoru, ktorý dal arcibiskup umiestniť nad vchod z nádvoria.
Kaplnka je vybudovaná na oktogonálnom pôdoryse. Jej vnútorný priestor vertikálne prestupuje všetkými podlažiami paláca, pričom vo výške piana nobile sa nachádzajú lodžie. Jedna z nich, súkromné oratórium arcibiskupa, je zakrytá drevenou zasklenou konštrukciou. Vertikálne je interiér kaplnky členený na dve podlažia oddelené po celom obvode obiehajúcou rímsou so zuborezom. Na najvrchnejšom poschodí zuborezová rímsa tvorí základnú obrysovú líniu pre kupolovú výmaľbu. Týmto architektonickým riešením bola vylúčená maliarska ilúzia plynulého prechodu steny do kupoly.
Steny kaplnky sú vyzdobené iluzívnymi maľbami navodzujúcimi dojem mramoru. Po obvode architekt vytvoril vysoké výklenky vertikálne oddelené pilastrami s korintskými hlavicami. Do troch z výklenkov sú umiestnené oltáre. Hlavný, zasvätený patrónovi kaplnky, a dva bočné – oltár svätého Jozefa a oltár strážnych anjelov.
Hlavný oltár nesie rozmerný obraz "Apoteóza svätého Ladislava", ktorého autorom mal byť pôvodne maliar Anton Rosier (17171781). Ten k nemu vytvoril aj skicu no v jeho realizácii mu zabránila smrť (zomrel 1. júla 1781). Podľa Rosierom vypracovaného návrhu oltárny obraz napokon namaľoval Andreas Zallinger (17381805) v Bratislave usadený viedenský maliar. Obrazy bočných oltárov ("Svätý Jozef Pestún" a "Anjelské chóry") namaľovali Maulbetschovi viedenskí žiaci a pomocníci – Jacob Kohl (17341788) a Johann Maydinger (17331806).
Umelecká výzdoba kaplnky vrcholí v nízkej oválnej kupole. Jej celú plochu vypĺňa monumentálna freska "Zázrak svätého Ladislava" z roku 1780 od Franza Antona Maulbertscha.
Maľba zachytáva jeden z výjavov z legiend o svätom Ladislavovi. Vyčerpané kráľovské vojsko napojila voda, ktorá zázračne vytryskla zo skaly po tom, čo do nej na koni sediaci Ladislav udrel svojou kopijou. Z nebies celú udalosť sleduje Panna Mária s Ježiškom na rukách. Maľba obsahuje množstvo postáv, medzi ktorými tri postavy majú zvláštny kultúrnohistorický význam: v strede skupiny vojakov napravo šľachtic v uhorskom zemianskom odeve, v strede skupiny vľavo páža s pštrosím perom na čiapke a s krčahom v ruke a úplne vľavo postava sedliaka-lukostrelca v plátenom odeve. Postavy reprezentujú tri spoločenské vrstvy súdobého obyvateľstva v typickom oblečení.
Kaplnka svojmu religióznemu poslaniu slúžila až do druhej svetovej vojny. Potom bola na polstoročie pre verejnosť uzavretá. Sprístupnila sa až po obnove v roku 1993. Dodnes slúži svojmu účelu pri nedeľných bohoslužbách. Na bohoslužobné účely ju využíva rímskokatolícka cirkev, pravoslávna cirkev ako aj Starokatolíci v Bratislave. Od roku 2023 využívajú kaplnku aj Starí rímskokatolíci, ktorí tam slúžia tradičné latinské sväté omše podľa starého rímskeho obradu, teda také, aké sa v kaplnke slávili od jej vzniku. 
Historické udalosti späté s palácom.
Luxusné arcibiskupské sídlo od svojho vzniku dlhší čas spĺňalo postavenie rezidencie s najvyšším spoločensko-politickým poslaním. Okrem toho, že tu počas slávností (korunovácie, slávnostné zasadania uhorského snemu a pod.) boli ubytovávaní predstavitelia najvyššej šľachty a neraz i korunované hlavy, palác sa stal i svedkom jednej z najvýznamnejších historických udalostí novodobých dejín. 26. decembra 1805 sa v honosnej Zrkadlovej sieni zišli zástupcovia najvyššej rakúskej a francúzskej diplomacie. Bratislavský mier, ktorý tu rakúske knieža Johann-Joseph Lichtenstein a francúzsky minister zahraničných vecí Charles-Maurice de Talleyrand-Périgord podpísali, spečatil víťazstvo napoleonských vojsk v bitke pri Slavkove. Pripomienkou tejto udalosti sú dve pamätné mramorové tabule osadené v múre prejazdu paláca (v slovenčine a nemčine).
V sieni sa konali otváracie slávnostné zasadania Uhorského snemu, ktorý sídlil v súčasnej budove Univerzitnej knižnice. 11. apríla 1848 tu podpísal posledný, v Bratislave korunovaný panovník Ferdinand V. (po predchádzajúcom schválení Uhorským snemom) tzv. Marcové zákony, ktoré o. i. priniesli významné zmeny v štátopravnom usporiadaní habsburskej monarchie.
V Zrkadlovej sieni bola 3. augusta 1968 predstaviteľmi delegácií komunistických strán ZSSR, NDR, PĽR, MĽR, BĽR a ČSSR podpísaná Bratislavská deklarácia. Ani tá však neodvrátila vpád vojsk Varšavskej zmluvy do Česko-Slovenska.

</doc>
<doc id="127326" url="https://sk.wikipedia.org/wiki?curid=127326" title="Slovenská národná galéria">
Slovenská národná galéria

Slovenská národná galéria, skrátene SNG, je vrcholná slovenská štátna umeleckohistorická, zberateľská, vedeckovýskumná a kultúrno-výchovná inštitúcia, sídliaca v Bratislave. Slovenská národná galéria bola zapojená do digitalizácie kultúrneho dedičstva Slovenska, vzniknutý digitálny obsah je sprístupnený na portáli Slovakiana, resp. prostredníctvom vlastného on-line katalógu výtvarných diel SNG, Web umenia.
História.
Počas existencie Slovenského štátu bola v roku 1943 založená v Bratislave Slovenská galéria. Slovenská národná galéria však vznikla až po vojne a februárovom prevrate v roku 1948 zákonom Slovenskej národnej rady č. 24 z 29. júla 1948. Vznik presadzoval predovšetkým komunistický básnik, novinár a spisovateľ Laco Novomeský, v tom čase povereník pre školstvo, vedu a umenie. Vedením galérie bolo najprv poverené šesťčlenné kuratórium (Vladimír Wagner - riaditeľ kuratória, Miloš Jurkovič - riaditeľ Slovenského múzea, Ján Mudroch - od roku 1950 rektor Vysokej školy výtvarných umení v Bratislave, Jozef Kostka, Milan Škorupa, J. Dubnický - člen ex offo a Alžbeta Günterová-Mayerová). Prvé zasadnutie kuratória sa konalo 7. januára 1949. Prvou výstavou bola v roku 1949 "Výstava obrazov starých majstrov zo zbierok SNG", ktorej komisárkami boli Günterová-Mayerová a Ľudmila Kraskovská. Bola to putovná výstava reinštalovaná v Partizánskom, Martine a Košiciach. V nasledujúcom období až do roku 1970 galériu viedol Karol Vaculík.
Sídlo.
14. februára 1950 začala svoju činnosť kancelária SNG (úradovňa). Bol to ústav s dvoma administratívnymi zamestnancami v dvoch miestnostiach so základným inventárom asi 500 kníh (väčšinou dar Univerzitnej knižnice) a asi 500 umeleckých diel, ktoré boli prevzaté zo Slovenského múzea a z bývalého Povereníctva školstva, vied a umení.
Slovenskú národnú galériu v súčasnosti tvorí komplex budov pozostávajúci najmä z tzv. Vodných kasární a novej čelnej prístavby. Vodné kasárne boli postavené ako štvorcová štvorkrídlová baroková rezidencia bývalej mestskej polície na dunajskom nábreží v rokoch 1759 – 1763 podľa návrhu architektov G. B. Martinelliho a F. A. Hillebrandta. V roku 1940/1941 bolo pri úprave nábrežia zbúrané predné krídlo Vodných kasární. Vodné kasárne boli pôvodne adaptované pre Slovenskú národnú galériu v rokoch 1950 až 1955 (oficiálne sídlo SNG od roku 1950), neskôr zrekonštruované a doplnené o modernú prístavbu v rokoch 1969 – 1977 podľa čiastočne realizovaného návrhu architekta Vladimíra Dedečka.

</doc>
<doc id="127327" url="https://sk.wikipedia.org/wiki?curid=127327" title="Reduta (Bratislava)">
Reduta (Bratislava)

Reduta je neoslohová budova na rohoch ulíc Mostová, Palackého a Medená v Bratislave medzi Hviezdoslavovým námestím a Námestím Ľudovíta Štúra.
Budova bola postavená v rokoch 19131919 na mieste starej mestskej sýpky, ktorá sa koncom 19. storočia prestala používať. Projekt zhotovili budapeštianski architekti Dezider Jakab a Marcell Komor, ktorí predtým zvíťazili v súťaži vypísanej mestskou radou v roku 1906. Kvôli prvej svetovej vojne sa stavala pomerne dlho, niektoré dekoračné práce boli vykonané až v roku 1919. Svojho času bola miestom zábav, estrád, umeleckých vystúpení a rôznych zhromaždení obyvateľov Bratislavy. Sídlili tu aj rôzne spolky, napríklad spolok Schlarafia a veľa rokov tu bolo aj kino Reduta. Budova patrila mestu, po druhej svetovej vojne bola znárodnená a pridelená Slovenskej filharmónii, ktorá tam sídli aj v súčasnosti.
Budova svojou hmotou uzatvára stavebný blok. Dlhšou stranou je orientovaná do užšej Mostovej ulice a kratšou stranou, ktorá je výrazovo bohatšie stvárnená smerom k budove Slovenského národného divadla. Priečelie natočené smerom k Námestiu Ľudovíta Štúra svojou polohou taktiež dovolilo bohatšiemu architektonickému členeniu. Bratislavská reduta je monumentálna reprezentačná budova so slávnostnými sieňami, koncertnou a divadelnou sálou s hlavným vstupom z Mostovej ulice, ktorý vedie k monumentálnemu schodisku a priestranným reprezentačným vstupným priestorom.
Svojou bohatou ornamentikou bola budova prirovnávaná k drážďanskému Zwingru. Na tejto historizujúcej eklektickej budove môžeme nájsť inšpiráciu klasicizujúceho baroka, rokoka v ornamentálnej výzdobe a secesie napríklad v pôdorysnom tvare a v organických zvlnených šambránach na dvorovej fasáde, pripomínajúcich lechnerovskú architektúru.
Na fasáde aj v interiéri sú bohato dekorované štukové florálno-figurálne ornamenty. Fasáda je členená stĺpovým a pilastrovým rádom, odstupňovanými rizalitmi. Strecha je zdobená vežičkami a štítmi. Stavba je prekrytá zložitou manzardovou strechou.
Budova má štyri nadzemné podlažia a jedno podzemné podlažie, kde boli plánované reštaurácia, kaviareň a cukráreň. V dispozícii je budova dosť zložitá, nachádzajú sa tu veľká spoločenská sála, malá sála, obslužné priestory administratívy a zázemia. Boli tu plánované aj priestory pre hudobnú školu, spolkové organizácie a byty. Vnútorné a suterénne priestory boli viackrát rekonštruované. 

</doc>
<doc id="127328" url="https://sk.wikipedia.org/wiki?curid=127328" title="Ušnica">
Ušnica

Ušnica (lat. "auricula") je časť vonkajšieho ucha, ktorá prilieha k hlave zvonka. 
Ušnica sa upína na hlavu v 20 – 40° uhle; má typický tvar a veľa individuálnych variácií v modelácii svojich záhybov. Horný okraj ušnice je približne v rovine koreňa nosa, dolný okraj v rovine spina nasalis anterior. 
Základ ušnice tvorí elastická chrupka ušnice (cartilago auriculae), ktorá svojím tvarom približne zodpovedá tvaru ušnice; chrupkový základ nemá ušný lalôčik (lobulus auriculae). Auricula sa vyvinula až u cicavcov, ktorí sa orientujú predovšetkým sluchom. Postupne sa vytvorila veľká zahrotená ušnica. Svaly ušnice sa stávajú rudimentárne, skracuje sa pozdĺžna os a okraj ušnice sa stáča do závitu – helix. Na helixe, ako rudiment niekdajšieho hrotu sa u niektorých jednotlivcov 
vytvára Darwinov hrbček (tuberculum auriculae). Ušnica má u človeka značne individuálny charakteristický tvar. Vonkajší okraj sa nazýva helix a začína ako crus helicis (rameno závitu) v concha auriculae mušľa ušnice, ktorú rozdeľuje na hornú (cymba conchae) a dolnú (cavum conchae). V cavum conchae začína vonkajší zvukovod otvorom porus acusticus externus. Na vonkajšej ploche ušnice paralelne s helixom prebieha anthelix (protizávit). Medzi helix a anthelix je scapha (člnok). Anthelix začína hore pri helixe dvoma ramenami crura anthelicis, ktoré ohraničujú trojuhloníkovitú 
priehlbeninu fossa triangularis. Dole pri ušnom lalôčiku sa anthelix končí ako antiragus (protikozlík) a od kozlíka (tragus), ktorý prekýva spredu vchod do zvukovodu, ho oddeľuje zárez incisura intertragica. Pokračovaním ušnice je vonkajší zvukovod meatus acusticus externus. začína otvorom porus acusticus externus a končí bubienkom (membrana tympani). Vedie zvukové vlny k bubienku. Vonkajšia tretina má chrupkový podklad, vnútorné dve tretiny kostený (pars tympanica ossis temporalis). Vonkajší zvukovod má zakrivený priebeh. 
Koža ušnice je jasnočervená, tenká, pokrytá jemnými chĺpkami (tragi), ktoré majú starší jednotlivci dlhé a hrubé.
Ušnica smeruje akustické vlny do zvukovodu. Veľkosť a tvar ušnice ale nemá vplyv na sluch.

</doc>
<doc id="127329" url="https://sk.wikipedia.org/wiki?curid=127329" title="Auricula">
Auricula



</doc>
<doc id="127330" url="https://sk.wikipedia.org/wiki?curid=127330" title="Vodné kasárne">
Vodné kasárne



</doc>
<doc id="127337" url="https://sk.wikipedia.org/wiki?curid=127337" title="Nida">
Nida

Nida môže byť:

</doc>
<doc id="127338" url="https://sk.wikipedia.org/wiki?curid=127338" title="Reduta">
Reduta

Reduta môže byť:

</doc>
<doc id="127339" url="https://sk.wikipedia.org/wiki?curid=127339" title="Temporálna logika">
Temporálna logika

Temporálna logika je odvetvie logiky, ktoré skúma logickú štruktúru výrokov o čase s ktorými klasická výroková alebo predikátová logika nedokážu plnohodnotne narábať. Napríklad výrok
„Odteraz bude stále pršať.“
je z hľadiska klasickej výrokovej logiky atomárny. To znamená, že výroková logika ho chápe ako ďalej nedeliteľný celok a nezaujíma sa o jeho vnútornú štruktúru. Temporálna logika ide hlbšie a rozlišuje v tomto výroku dve komponenty: takzvaný temporálny operátor "Odteraz bude vždy platiť, že" a samotný výrok pod týmto operátorom "Prší".
V užšom význame pojem temporálna logika označuje konkrétny logický kalkul študovaný v rámci temporálnej logiky vo vyššie uvedenom zmysle. Tak napríklad kalkuly LTL a ITL sú temporálne logiky.

</doc>
<doc id="127344" url="https://sk.wikipedia.org/wiki?curid=127344" title="CRL 2688">
CRL 2688



</doc>
<doc id="127345" url="https://sk.wikipedia.org/wiki?curid=127345" title="Monroeova doktrína">
Monroeova doktrína

Monroeova doktrína je princíp, ktorým sa riadila a stále riadi zahraničná diplomacia USA vo vzťahu k latinskoamerickým krajinám. Vyhlásil ju 2. decembra 1823 v americkom kongrese prezident USA James Monroe. Hovorí, že západná pologuľa (t. j. americký kontinent) sa pokladá za sféru vplyvu jedine USA. USA má zabrániť kolonizácii alebo ovplyvňovaniu západnej hemisféry európskou alebo inou krajinou. Každý takýto pokus budú USA pokladať za ohrozenie vlastného mieru a bezpečnosti. Inými slovami, jedine USA majú právo rozhodovať o osude latinskoamerických krajín. Súčasne sa však americká politika zdrží miešania do záležitostí európskych štátov.
Monroeova doktrína bola motivovaná nebezpečenstvom znovudobytia latinskoamerických štátov európskymi mocnosťami. Prehlasovala, že budúca zahraničná politika USA sa nebude miešať do európskych záležitostí, ale USA vyžadujú, aby európske štáty nevmiešavali akýmkoľvek spôsobom na západnej pologuli. Monroeova doktrína určila americkú politiku izolacionalizmu voči Európe ale napríklad i voči Japonsku vo vzťahu k Číne. 
Monroeova doktrína, ktorá doteraz tvorila jeden zo základov zahraničnej politiky USA, zohrala v počiatočnej fáze progresívnu úlohu, pretože držala ochrannú ruku nad bývalými španielskymi kolóniami v Strednej a Južnej Amerike v ich boji za nezávislosť. Neskôr však jej výklad smeroval k tomu, že neprípustnosť intervencie na americkom kontinente sa týka len európskych mocností, nie však samotných USA, ktoré si tak nepriamo vyhradzovali právo intervencie v štátoch Latinskej Ameriky. V súvislosti s prisvojovaním si nových území (panamerikanizmus) bola Monroeova doktrína využívaná k expanzionalistickej politike USA v Latinskej amerike a k potlačovaniu národno-oslobodeneckých hnutí vedených zväčša ľavicovými (až marxistickými) stranami a neskôr počas Studenej vojny k brzdeniu vplyvu kubánskej revolúcie vedenej F. Castrom. 
Hoci prezident Theodore Roosevelt už vo vojne so Španielskom v roku 1898 a následne s Filipínami (1898 – 1902) porušil Monroeovu doktrínu, keď sa USA zmocnili Filipín, v krajine naďalej pretrvávala ilúzia, že bude možné udržať politiku izolacionizmu aj po vypuknutí prvej svetovej vojny. Prezidentovi Woodrow Wilsonovi bolo jasné, že USA budú musieť do vojny zasiahnuť. Keďže ich záujmom boli bližšie krajiny Dohody na čele s Francúzskom a Veľkou Britániou, potreboval zámienku, ktorou by pred americkou verejnou mienkou tento vstup ospravedlnil. A cisárske Nemecko potopením lode Lusitania, na ktorej sa do Veľkej Británie viezli aj americkí občania, túto zámienku poskytlo. 
Po skončení vojny USA znova zaviedli izolacionalizmus, možno ešte väčšmi, ako pred vojnou. Dokonca USA nevstúpili do Spoločnosti národov. Neporušili ho dokonca ani pri napadnutí Číny Japonskom, ani po vypuknutí II. svetovej vojny. USA sa dokonca ani po napadnutí Japonskom (Pearl Harbor) neodhodlali upustiť od izolacionalizmu presadzovanom Monroeovou doktrínou. Opustili túto dlho zaužívanú prax až keď Nemecko vypovedalo USA vojnu, pričom nadaľej trvali na nezasahovaní v ich oblasti vplyvu.
Nástup extrémnej ľavice po II. svetovej vojne je nepríjemný najmä pre USA, ktoré Latinskú Ameriku považovali za svoju sféru vplyvu. Dokument sa výrazne uplatňoval hlavne v časoch studenej vojny, keď USA potlačili každý pokus o ustanovenie ľavicovej vlády v štátoch Latinskej Ameriky. Odhaduje sa, že v 20. storočí USA buď zabránili nástupu, alebo násilne zosadili okolo 40 latinskoamerických vlád.
Po teroristických útokoch na USA sa však G. Bush starší začal sústredovať na arabské štáty a dnes USA úplne stráca kontrolu nad Latinskou Amerikou, ktorej štáty sa stále viac odmietajú podriaďovať ich politike. V súčasnosti ide hlavne o Venezuelu, Bolíviu, či Nikaraguu. S Brazíliou uzatvára v poslednom období ekonomické dohody aj Čína, takže vplyv USA postupne slabne. Pričom samotná Brazília a čiastočne i Argentína je považovaná za lokálnu veľmoc. 
Monroeova doktrína však prakticky nie je striktne dodržiavaná od vstupu do II. svetovej a vzniku studenej vojny (NATO).

</doc>
<doc id="127346" url="https://sk.wikipedia.org/wiki?curid=127346" title="Gastón Gaudio">
Gastón Gaudio

Gastón Gaudio (* 9. december 1978, Buenos Aires, Argentína) je bývalý argentínsky profesionálny tenista. Počas svojej kariéry vyhral jeden grandslamový turnaj - French Open v roku 2004 a sedem ďalších turnajov ATP v dvojhre a tri vo štvorhre. Vo svetovom rebríčku vo dvojhre bol najvyššie na 5. mieste.

</doc>
<doc id="127347" url="https://sk.wikipedia.org/wiki?curid=127347" title="Albert Costa">
Albert Costa

Albert Costa (* 25. jún 1975) je bývalý španielsky profesionálny tenista. Na prelome tisícročia sa pohyboval v absolútnej svetovej špičke, jeho najlepším umiestnením v rebríčku ATP je 6. miesto z leta 2002. Jeho najväčším úspechom je víťazstvo v dvojhre na grandslamovom turnaji French Open v tom istom roku. Okrem toho je to bronzový medailista vo štvorhre z olympijských hier v Sydney v roku 2000. Počas svojej kariéry Albert Costa vyhral 12 turnajov ATP v dvojhre, všetky na antuke, ktorá je jeho obľúbeným povrchom.

</doc>
<doc id="127351" url="https://sk.wikipedia.org/wiki?curid=127351" title="Saparmyrat Ataýewiç Nyýazow">
Saparmyrat Ataýewiç Nyýazow

Saparmyrat Ataýewiç Nyýazow známy ako Türkmenbaşy, po rusky Сапармура́т Ата́евич Ния́зов - "Saparmurat Atajevič Nijazov", (* 19. február 1940 – † 21. december 2006) bol turkménsky prezident v rokoch 1991–2006.
Život.
Faktickým lídrom krajiny bol už od roku 1985, kedy sa stal prvým tajomníkom Komunistickej strany Turkménskej sovietskej socialistickej republiky. Stranu v roku 1991 premenoval na Demokratickú stranu Turkmenistanu. V roku 1999 ho vyhlásili za doživotného prezidenta Turkménska.
Vytvoril kult osobnosti, kalendárne mesiace nazval po sebe a svojej matke, premenoval dni v týždni a nechal postaviť v krajine množstvo vlastných sôch.
Jeho morálny kódex "Ruhnama" ("Kniha duše") je povinným čítaním pre všetkých turkménskych školákov a študentov. Znalosť textu je podmienkou na absolvovanie skúšok, získanie zamestnania v štátnej správe, alebo na získanie vodičského preukazu.
Posledné roky svojho vládnutia investoval do okázalých projektov, akými boli umelé jazero v púšti Karakum, cyprusový les na zmenu púštnej klímy, lyžiarske stredisko a 40 metrov vysoká pyramída. 
V roku 1997 podstúpil operáciu srdca na nemeckej klinike a 21. decembra 2006 zomrel na náhlu srdcovú príhodu.
Podľa rozhodnutia Bezpečnostnej rady ho v úrade prezidenta ho nahradil podpredseda vlády Gurbanguly Berdimuhammedow (Гурбангулы Мяликкулиевич Бердымухаммедов), aj keď podľa ústavy mal prezidentské právomoci prevziať predseda "mejlisu" (parlamentu) Öwezgeldi Ataýew. Generálny prokurátor však po Nyýazowovej smrti urýchlene vzniesol proti Ataýewovi trestné obvinenie a do dvoch hodín ho zatkli.

</doc>
<doc id="127352" url="https://sk.wikipedia.org/wiki?curid=127352" title="Turkmenbaši">
Turkmenbaši



</doc>
<doc id="127356" url="https://sk.wikipedia.org/wiki?curid=127356" title="Saparmurat Nijazov">
Saparmurat Nijazov



</doc>
<doc id="127363" url="https://sk.wikipedia.org/wiki?curid=127363" title="Saparmurat Atajevič Nijazov">
Saparmurat Atajevič Nijazov



</doc>
<doc id="127364" url="https://sk.wikipedia.org/wiki?curid=127364" title="Emeraldit">
Emeraldit



</doc>
<doc id="127368" url="https://sk.wikipedia.org/wiki?curid=127368" title="Rakyťanka">
Rakyťanka

Rakyťanka je potok na Horehroní, na území okresu Brezno. Je to pravostranný prítok Hrona, má dĺžku 6,4 km a je tokom III. rádu. 
Pramení v Nízkych Tatrách, v podcelku Kráľovohoľské Tatry, na južnom svahu Homôľky (1 659,6 m n. m.) v nadmorskej výške okolo 1 370 m n. m. Na hornom toku tečie juhojuhovýchodným smerom rovnomennou dolinou, zľava priberá prítok zo Saksovej doliny a vstupuje do Horehronského podolia, do podcelku Heľpianske podolie. Tu tečie severojužným smerom a nepriberá žiadne významnejšie prítoky. Východne od obce Polomka ústi v nadmorskej výške cca 588 m n. m. do Hrona.

</doc>
<doc id="127369" url="https://sk.wikipedia.org/wiki?curid=127369" title="Hronec">
Hronec

Hronec môže byť:

</doc>
<doc id="127370" url="https://sk.wikipedia.org/wiki?curid=127370" title="Hronec (prítok Hrona)">
Hronec (prítok Hrona)

Hronec je potok na Horehroní, na území okresu Brezno a Revúca. Je to najvýznamnejší prítok horného toku Hrona, v úseku od prameňa po sútok s Rohoznou. Má dĺžku 11,5 km a je tokom III. rádu. 
Pramení vo Veporských vrchoch, v podcelku Fabova hoľa, na východnom svahu Fabovej hole (1 438,8 m n. m.), v nadmorskej výške okolo 1 270 m n. m. Niektoré podklady lokalizujú prameň pod sedlo Burda. Najprv tečie na východ Fabovou dolinou, postupne sa stáča na severovýchod, sprava priberá prítok spod sedla Burda (1 006 m n. m.) a následne viaceré ľavostranné prítoky - zo severovýchodného svahu Fabovej hole, tri zo svahov Malej Smrekovice (1 374,9 m n. m.). Potom priberá pravostrannú Dudlavku (vytvára bralnatú dolinu), oblúkom sa stáča na sever a preteká dolinou Hronec. Zľava priberá prítok zo severovýchodného svahu Malej Smrekovice, sprava z Doliny za Nehovým, zľava spod Slatvinského (1 213,0 m n. m.), sprava z Krištáľovej a opäť zľava z Hlbokej doliny. Následne vstupuje do Horehronského podolia, do podcelku Heľpianske podolie, z pravej strany priberá prítok z doliny Hronček a oblúkom preteká časťou obce Závadka nad Hronom. Na jej území sa v nadmorskej výške približne 613 m n. m. vlieva do Hrona.

</doc>
<doc id="127371" url="https://sk.wikipedia.org/wiki?curid=127371" title="Slatvinský potok">
Slatvinský potok

Slatvinský potok môže byť:

</doc>
<doc id="127372" url="https://sk.wikipedia.org/wiki?curid=127372" title="Slatvinský potok (prítok Hrona)">
Slatvinský potok (prítok Hrona)

Slatvinský potok je potok na Horehroní, na území okresu Brezno. Je to ľavostranný prítok Hrona, meria 3,4 km a je tokom III. rádu. 
Pramení vo Veporských vrchoch, v podcelku Fabova hoľa, na severnom svahu Slatvinského (1 213,0 m n. m.), v nadmorskej výške cca 1 000 m n. m. Najprv tečie severozápadným smerom Slatvinskou dolinou, následne sa stáča a pokračuje na sever, pričom zľava priberá dva krátke prítoky z južných svahov Volchova (832,9 m n. m.). Na krátkom úseku tečie potom na juhovýchod, vzápätí sa stáča a tečie na sever už v Horehronskom podolí, v podcelku Heľpianske podolie. Sprava priberá krátky prítok (643,8 m n. m.) zo severného úpätia Kochlovca (802,3 m n. m.) a tečie okrajom obce Závadka nad Hronom, kde aj ústi v nadmorskej výške okolo 606 m n. m. do Hrona.

</doc>
<doc id="127373" url="https://sk.wikipedia.org/wiki?curid=127373" title="Volchovo">
Volchovo

Volchovo môže byť:

</doc>
<doc id="127374" url="https://sk.wikipedia.org/wiki?curid=127374" title="Volchovo (prítok Hrona)">
Volchovo (prítok Hrona)

Volchovo je potok na Horehroní, preteká územím okresu Brezno. Je to ľavostranný prítok Hrona, meria 6,9 km a je tokom III. rádu. 
Pramení vo Veporských vrchoch, v podcelku Fabova hoľa, na severovýchodnom svahu Malej Smrekovice (), v nadmorskej výške okolo Sprvu tečie na sever, zľava priberá prítok zo severného svahu Malej Smrekovice a stáča sa severozápadným smerom. Preteká Volchovou dolinou, z ľavej strany priberá najprv prítok z východného svahu Skalky (), ďalej prítok () zo severného svahu Skalky, potom z jej severozápadného úpätia a napokon i prítok () z južného svahu Bučníka (). Potom tečie na krátkom úseku na sever a na východnom okraji obce Polomka ústi v nadmorskej výške okolo do Hrona.

</doc>
<doc id="127378" url="https://sk.wikipedia.org/wiki?curid=127378" title="Petríkovo">
Petríkovo

Petríkovo je potok na Horehroní, na území okresu Brezno. Je to ľavostranný prítok Hrona s dĺžkou 9,8 km a je tokom III. rádu. 
Pramení vo Veporských vrchoch, v podcelku Fabova hoľa, na severnom svahu Fabovej hole (), v nadmorskej výške okolo Na hornom toku tečie na sever cez Petríkovu dolinu, zľava priberá prítok zo severovýchodného svahu Javorinky (), ďalší ľavostranný spod Veľkej Smrekovice () a pravostranný spod Malej Smrekovice (). Ďalej sa stáča severozápadným smerom, zľava priberá významný prítok z Prostrednej doliny a následne opäť ľavostranný Magurský potok zo severného svahu Psice (). Následne priberá ešte dva kratšie ľavostranné prítoky a vstupuje do Horehronského podolia, do podcelku Heľpianske podolie. Oblúkom sa stáča k svojmu ústiu do Hrona, juhovýchodne od obce Bacúch v nadmorskej výške približne 

</doc>
<doc id="127380" url="https://sk.wikipedia.org/wiki?curid=127380" title="Bacúšsky potok">
Bacúšsky potok

Bacúšsky potok je potok na Horehroní, na území okresu Brezno. Je to pravostranný prítok Hrona, meria 8,5 km a je tokom III. rádu. 
Prameň.
Pramení v Nízkych Tatrách, v podcelku Kráľovohoľské Tatry, na južnom svahu Čertovej svadby (1 463,0 m n. m.), v oblasti Lenivej, v nadmorskej výške cca 1 325 m n. m. 
Opis toku.
Na hornom toku tečie východným smerom, zľava priberá prítok z juhovýchodného svahu Čertovej svadby, sprava z oblasti Kriváňa a preteká Krškovou dolinou. Tu priberá viaceré prítoky: ľavostranný z východného svahu Čertovej svadby, pravostranný spod Vrchbánskeho grúňa (1 434,8 m n. m.), ľavostranné zo Štefánkovej a spod Bacúšskeho sedla (1 319 m n. m.) a pravostranný zo severovýchodného svahu Vrchbánskeho grúňa. Potom sa stáča na juhovýchod, zľava priberá významný prítok odvodňujúci Ramžovú a Sokoliu dolinu, stáča sa na juh a pokračuje Bacúšskou dolinou. Z pravej strany priberá Kriváň, zľava prítok z juhozápadného svahu Javorinky a napája Bacúšsky tajch. Napokon vstupuje do Horehronského podolia, do podcelku Heľpianske podolie, na asi 800 metrovom úseku sa vetví na dve ramená, preteká obcou Bacúch a stáča sa na juhovýchod. V obci priberá dva pravostranné prítoky z juhovýchodných svahov Bielej skaly (1 250,1 m n. m.) a juhovýchodne od obce ústi v nadmorskej výške približne 566 m n. m. do Hrona.

</doc>
<doc id="127381" url="https://sk.wikipedia.org/wiki?curid=127381" title="Malý Zelený potok">
Malý Zelený potok

Malý Zelený potok je potok na Horehroní, na území okresu Brezno. Je to ľavostranný prítok Hrona, meria 5,9 km a je tokom III. rádu. 
Pramení vo Veporských vrchoch, v podcelku Fabova hoľa, na juhozápadnom svahu Kráľovskej hory (1 130,6 m n. m.), v nadmorskej výške okolo 1 080 m n. m. Najprv tečie severozápadným smerom, zľava priberá prítok zo severovýchodného svahu Ďurovej (1 228,0 m n. m.) a na krátkom úseku pokračuje smerom na sever. Oblúkom sa potom stáča na severozápad. Na dolnom toku sa opäť ohýba na sever, vteká do Horehronského podolia, do podcelku Heľpianske podolie a južne od obce Bacúch ústi v nadmorskej výške okolo 556 m n. m. do Hrona.

</doc>
<doc id="127382" url="https://sk.wikipedia.org/wiki?curid=127382" title="Veľký Zelený potok">
Veľký Zelený potok

Veľký Zelený potok je potok na Horehroní, na území okresu Brezno. Je to ľavostranný prítok Hrona, meria 7,9 km a je tokom III. rádu. 
Pramení vo Veporských vrchoch, v podcelku Fabova hoľa, na západnom svahu Lešníka (1 311,9 m n. m.), v nadmorskej výške okolo 1 210 m n. m. Najprv tečie severozápadným smerom, sprava priberá krátky prítok z juhovýchodného svahu Ďurovej (1 228,0 m n. m.) a oblúkom sa stáča najprv na severovýchod, priberá dva krátke ľavostranné prítoky a následne pokračuje viac-menej na sever, pričom priberá ešte aj krátky ľavostranný prítok z oblasti Širokej. Na dolnom toku potom vytvára výrazný ohyb, stáča sa na západ a zľava priberá najprv dva krátke prítoky z oblasti Širokého, potom prítok zo severovýchodného svahu Michalovej (1 149,4 m n. m.) a napokon aj prítok z Michalovej doliny. Prudko sa stáča na sever, vstupuje do Horehronského podolia, do podcelku Heľpianske podolie a východne od obce Beňuš ústi v nadmorskej výške cca 545 m n. m. do Hrona.

</doc>
<doc id="127384" url="https://sk.wikipedia.org/wiki?curid=127384" title="Hlboká (prítok Hrona)">
Hlboká (prítok Hrona)

Hlboká je potok na Horehroní, na území okresu Brezno. Je to pravostranný prítok Hrona, meria 4,8 km a je tokom III. rádu. 
Pramení v Nízkych Tatrách, v podcelku Kráľovohoľské Tatry, na južných stráňach vrchu Kečka (1 529,2 m n. m.), v nadmorskej výške okolo 1 100 m n. m. Najprv tečie na juh, zľava priberá krátky prítok spod Bukovinky a stáča sa na juhovýchod. Vstupuje do Horehronského podolia, do podcelku Breznianska kotlina a preteká obcou Braväcovo. Na území obce priberá najprv pravostranný prítok od horárne Hlboká, potom ľavostranný prítok spod Skaly a pokračuje viac-menej na juh. Napokon sa ohýba, na krátkom úseku tečie na juhovýchod a v obci Beňuš ústi v nadmorskej výške cca 535 m n. m. do Hrona.

</doc>
<doc id="127386" url="https://sk.wikipedia.org/wiki?curid=127386" title="Cárovič (opereta)">
Cárovič (opereta)

Cárovič () je opereta, ktorú skomponoval Franz Lehár. Premiéra sa konala 21. februára 1927 v Deutsches Künstlertheater v Berlíne. Libreto napísali Béla Jenbach a Heinz Reichert podľa činohernej predlohy poľskej autorky, Gabriely Zapolskej, ktorú videl Lehár hrať vo Viedni v roku 1917 v Detsches Volkstheater. Práva na jej dielo získali až po smrti autorky od jej dedičov. V pôvodnom diele odhrávajúcom sa v 18. storočí, vystupoval Alexej Petrovič, najstarší syn cára Petra Veľkého, ktorý sa zaľúbil do fínky a odišiel s ňou do Talianska. Bol však otcom prinútený vrátiť sa do Ruska, kde bol uväznený. Libretisti sa rozhodli obísť "politicky nepríjemné" časti diela. Dej bol prenesený o storočie neskôr a hlavná postava operety je len výplodom fantázie (nemá teda žiadnu oporu v dejinách). V operete sa cárovič vráti z Talianska do vlasti dobrovoľne, aby si splnil svoje povinnosti. Svojej lásky sa musí zriecť.
Opereta bola veľmi úspešná. Dej operety umožnil autorovi použiť ruské aj neapolské hudobné motívy. Ária "Willst du, Wilst du..." ("Chceš?", prvé dejstvo) bola napísaná vyslovene na mieru slávnemu tenoristovi Richardovi Tauberovi. Najviac sa však preslávil duet z tretieho dejstva: "Warum hat jeder Frühling, ach, nur einen Mai?" ("Prečo je každú jar iba raz máj?").
Skladby.
Hrubo je vyznačená najznámejšia skladba.

</doc>
<doc id="127388" url="https://sk.wikipedia.org/wiki?curid=127388" title="Michael Chang">
Michael Chang

Michael Chang (* 22. február 1972) je bývalý americký profesionálny tenista. Počas svojej kariéry Michael Chang vyhral 34 turnajov ATP v dvojhre, z toho 1 grandslamový turnaj – French Open v roku 1989. Dokázal sa okrem toho dostať do finále na Australian Open a US Open. Väčšinu deväťdesiatych rokov patril do najlepšej svetovej desiatky v rebríčku ATP. Jeho najlepšie umiestnenie v rebríčku bolo 2. miesto v roku 1996 po neúspešnej účasti vo finále US Open, keď podľahol legendárnemu krajanovi Petovi Samprasovi.
Víťazstvá v dvojhre:

</doc>
<doc id="127390" url="https://sk.wikipedia.org/wiki?curid=127390" title="Yannick Noah">
Yannick Noah

Yannick Noah (* 18. máj 1960, Sedan, Francúzsko) je bývalý francúzsky profesionálny tenista a spevák. Najlepšie umiestnenie v rebríčku ATP dosiahol v roku 1986 – 3. miesto. Jeho najväčší úspech je víťazstvo v dvojhre (1983) a vo štvorhre (1984) na grandslamovom turnaji French Open.
Počas svojej kariéry Noah vyhral 23 turnajov ATP v dvojhre:

</doc>
<doc id="127391" url="https://sk.wikipedia.org/wiki?curid=127391" title="Murtagh">
Murtagh

Murtagh je fiktívna postava z trilógie Odkaz Dračích jazdcov. Vo filmovej podobe knihy Eragon ho stvárnil herec Garrett John Hedlund.
Murtagh Morzansson je synom Morzana a Seleny a nevlastným bratom Eragona. Je vysokej postavy, má čierne vlasy, je výborný šermiar a bystrý chlapec. Vyrastal na hrade svojho otca v starostlivosti pestúnky, neskôr po Morzanovej smrti sa jeho výchovy ujal kráľ Galbatorix. Murtagh však od neho ušiel a neskôr stretol Eragona so Zafirou, ktorých odprevadil k Vardenom. Tam bol zajatý, pretože bol spoznaný ako Morzanov syn. Po bitke vo Farthen Dure bol nezvestný, unesený do Uru'baenu, kde sa zodpovedal za svoje činy a pohrdnutie kráľovou starostlivosťou. Murtagh bol potrestaný, no neskôr sa pre neho vyliahol Tŕň - červený drak z vajca, ktoré vlastnil Galbatorix. Murtagh sa ako Dračí jazdec stal pre kráľa dôležitým a tak donútil Murtagha aj Tŕňa prisahať mu vernosť. Keď boli obaja poslaní do bitky na Horiacich pláňach, Murtagh prezradil Eragonovi, že sú bratia.Napriek tomu, že súboj s Eragonom a Zafirou vyhral, nechal ich odísť, čím je zrejmé, že Murtagh nebol celkom zlý. Počas nedobrovoľných služieb Kráľovstvu sa Murtagh zamiloval do Nasuady, ktorú bol donútený mučiť počas jej väznenia. Po zvrhnutí Galbatorixa, on aj Tŕň odišli niekam ďaleko s vysvetlením, že sa potrebujú vyliečiť.

</doc>
<doc id="127393" url="https://sk.wikipedia.org/wiki?curid=127393" title="Garrett John Hedlund">
Garrett John Hedlund

Garrett John Hedlund (* 3. september 1984, Roseau, Minnesota, USA) je americký herec a bývalý mužský módny model. 
Hedlund sa narodil Robertovi Martinovi Hedlundovi a Kristíne Ane Yanishovej. Má dvoch súrodencov, Nathaniela a Amandu. Vyrastal na farme v malom mestečku, neskôr sa presťahoval do Arizony, kde žije so svojou matkou po tom, čo sa jeho rodičia rozviedli. Navštevoval Horizonskú strednú školu.
Jeho bývalá profesia ho dostala k filmu, Garrett bol modelom pre L.L. Beana a v Teen Magazíne, keď ho náhodou objavil agent. Po ukončení strednej školy sa začal venovať herectvu. Jeho prvá filmová rola bola v roku 2003, hral Franka v "The Original Donut Chronicles". V roku 2004, hral Patroclusa, Achillesového bratranca, vo filme "Trója". Hral aj vo filme "Friday Night Lights" z toho istého roku.
V roku 2005, sa Hedlund stal hviezdou v krimi filme Johna Singletona, "Štyria bratia", ako jeden zo štyroch hlavných hrdinov. Tiež hral dôležitú vedľajšiu úlohu, Murtagha, vo filme "Eragon nakrúteného podľa rovnomennej knihy.
V roku 2007 hral spolu s Lindsay Lohanovou vo filme "Rebelka proti svojej vôli".

</doc>
<doc id="127396" url="https://sk.wikipedia.org/wiki?curid=127396" title="Garrett Hedlund">
Garrett Hedlund



</doc>
<doc id="127414" url="https://sk.wikipedia.org/wiki?curid=127414" title="Mirbachov palác">
Mirbachov palác

Mirbachov palác je barokovo-rokoková stavba v historickej zóne Bratislavy. Štvorkrídlový dvojposchodový objekt, radiaci sa k najkrajším a najzachovalejším stavebným pamiatkam uvedeného slohového obdobia na Slovensku, dostal svoje meno po poslednom majiteľovi, barónovi Dr. Emilovi Mirbachovi.
História paláca a jeho majitelia.
História paláca a miesta, na ktorom terajšia budova stojí, siaha do dávnej minulosti. Prvým historickým dokumentom, viažúcim sa k predchodcovi stavby, je katastrálny záznam o tunajšej parcele, pochádzajúci z roku 1379. V listine sa uvádza majiteľ domu na tomto pozemku, ktorým bol istý Mikuláš Damankusch. Z roku 1443 pochádza dokument, v ktorom sa uvedený dom spomína ako "„Weittenhof“" (z nem. "široký dvor"). Známy bratislavský historik Tivadar Ortvay (1843 - 1916) v jednom zo svojich spisov uvádza, že tu stojaca budova bola ozdobená mestským erbom a jej jadro tvorila z väčšej časti drevená konštrukcia. Od polovice 17. až do začiatku 18. storočia sa v historických záznamoch okrem pomenovania "„Weittenhof“" uvádza aj označenie "„domus civitatis“" (t.j. "„mestský dom“"), na základe čoho možno predpokladať, že pôvodný objekt sa v uvedenom období dostal do majetku mesta. 
Budovu od svojho vzniku v 14. storočí vlastnilo viacero majiteľov, rôzneho spoločenského postavenia. Medzi najvýznamnejších z nich patril napr. komorský radca Juraj Szombathely (v dome býval v roku 1621); v roku 1636 ho vlastnil rod Illésházyovcov.
Stavba domu neušla pozornosti ani Mateja Bela. Vo svojich známych "Notíciách" (z roku 1735) ho opisuje takto:
Bel pokračuje opisom udalosti, ktorá citeľne zasiahla do osudov stavby - 23. októbra 1733 dom vyhorel. Zrejmou príčinou bola nedbanlivosť divadelnej spoločnosti, ktorá mala priestory v paláci prenajaté. Okrem toho z Belovho opisu sa dozvedáme, že miestnosti v paláci viackrát poslúžili napr. na ubytovanie vojenských dôstojníkov alebo to, že suterénne priestory sa využívajú na uskladňovanie vína.
V roku 1762 dom, resp. zvyšky domu, kúpil bratislavský pivovarník Johann Michael Spech, pochádzajúci z niekdajšej richtárskej rodiny v Podhradí. O uvedenej skutočnosti zanechal správu známy historik a kartograf Ján Matej Korabinský vo svojom diele "Beschreibung der königlich – ungarischen Haupt-, Frey – und Krönungstadt Pressburg" ("Popis uhorského kráľovského, hlavného a korunovačného mesta Prešporka") z roku 1781.
4. marca 1768 získal Michael Spech povolenie na stavbu nového objektu na mieste niekdajšej, požiarom poškodenej budovy. Dodnes sa nepodarilo zistiť autora projektu. Viacerí odborníci poukazovali na cudzí pôvod projektanta; objavila sa úvaha o diele významného rakúskeho architekta Franza Antona Hillebrandta. Stavebné práce viedol murársky majster Matej Höllrigl (1728 - 1801), ktorý prišiel do Prešporka v roku 1755 a pracoval tu ako mestský palier. Podľa archívnych záznamov trvala stavba dva roky - od jari 1768 do jari roku 1770.
Výsledkom výstavby bol reprezentačný mestský barokový palác a bohatou rokokovou štukovou ornamentálnou výzdobou fasád a vybavením vnútorných priestorov, s vysokým štandardom prevedenia umelecko-remeselných prác.
Čoskoro po dokončení Spech palác predal. Jeho novým majiteľom sa stal gróf Imrich Csáky, ktorý ako majiteľ figuruje ešte v roku 1813. V staršej literatúre boli jemu prisudzované dva plastické erby umiestnené v tympanóne na priečelí. Až následný výskum ukázal, že patria jednému z neskorších vlastníkov objektu. 
V priebehu nasledujúcich sto rokov objekt viackrát zmenil svojho majiteľa. Medzi známejších patril Adam Jurenák (1772 - 1837), člen mestskej rady. Ako vlastník sa uvádza v roku 1828.
V povedomí širšej verejnosti sú známi najmä poslední dvaja súkromní majitelia paláca - Nyáryovci a dr. Emil Mirbach. Nyáryovci získali palác v roku 1908 v osobe grófa Kolomana Nyáryho a jeho syna Karola. Popredný uhorský grófsky rod pochádza z obce Bedegh v Tolnianskej stolici. Práve Nyáryovcom patría zmienené erby v tympanóne. Rod vlastnil palác iba osem rokov. 30. marca 1917 ho aj so zariadením zdedeným po predchádzajúcich majiteľoch a zbierkou vzácnych umeleckých predmetov kúpil barón dr. Emil Mirbach s manželkou. Nový majiteľ si bol vedomý historickej ceny paláca aj ceny umeleckých diel, ktorými bol palác zariadený. Preto ho v poslednej vôli odkázal mestu so žiadosťou, aby dom sprístupnili verejnosti ako múzeum výtvarného umenia.
Mesto sa vlastníctva paláca ujalo v roku 1949 a už v nasledujúcom roku sa v ňom konali prvé výstavy umeleckých diel. V nasledujúcich rokoch prešiel palác rozsiahlou pamiatkovou rekonštrukciou, po ukončení ktorej ho v roku 1975 sprístupnili verejnosti. V apríli uvedeného roku sa stal sídlom medzitým založenej Mestskej galérie.
V súčasnosti sú interiéry paláca stavebne prispôsobené múzejným účelom, napriek tomu sa v pôvodnom stave zachovali dve miestnosti na prvom poschodí s dreveným obložením na stenách, do ktorého sú inštalované vzácne dobové grafické listy z 18. storočia. Mirbachov palác bol v roku 1963 zapísaný do štátneho zoznamu kultúrnych pamiatok. V paláci je stála expozícia stredoeurópskeho barokového maliarstva a sochárstva, a tiež priestory určené krátkodobým výstavám.
Opis stavby.
Štvorkrídlový dvojposchodový palác so sedlovými strechami postavený na pôdoryse nepravidelného lichobežníka architektonicky dotvára priestor severného zakončenia Františkánskeho námestia. Palácové krídla obkolesujú vnútorný dvor. Jeho dominantu tvorí fontána s kópiou súsošia "Tritón a nymfa", dielom popredného bratislavského sochára Viktora Tilgnera.
Hlavné, prísne symetrické priečelie, orientované do Františkánskeho námestia zdobia jemné vzdušné rokaje nápaditých tvarov. Stredom fasády vedie nápadný rizalit zakončený mohutným tympanónom, na ktorom je pod grófskou korunou kartuša s dvojicou oválnych štítov. Tvoria rodový erb predposledných majiteľov paláca - Ňáriovcov.

</doc>
<doc id="127415" url="https://sk.wikipedia.org/wiki?curid=127415" title="Niké (stávková kancelária)">
Niké (stávková kancelária)

Niké je stávková kancelária, ktorá bola založená dňa 29. januára 1991. Venuje sa najmä tipovaniu. Dnes má už na Slovensku vyše 1000 pobočiek. Riaditeľom spoločnosti bol Doc. Ing. Otto Berger CsC., ktorý je rodákom z Bošian. Niké vydáva svoje noviny každý utorok za 0,50 €.
Dňa 20. februára 2006 spustila spoločnosť možnosť tipovať cez internet.

</doc>
<doc id="127422" url="https://sk.wikipedia.org/wiki?curid=127422" title="Trans-Siberian Orchestra">
Trans-Siberian Orchestra

Trans-Siberian Orchestra (alebo ako skratka TSO) je hudobný projekt, ktorý v roku 1996 v New Yorku založil skladateľ Paul O'Neill, hráč na klávesové nástroje Robert Kinkel a Jon Oliva, spevák a klávesista americkej metalovej skupiny Savatage.
Tvorba orchestra sa zameriava najmä na rockovo-muzikálové albumy, ktorých príbehy sú inšpirované vianočnou tématikou. Súčasťou ich tvorby bývajú aj motívy z vianočných, alebo klasických piesní v rockovej úprave. TSO vznikol pôvodne ako bočný projekt Jona Olivu, k založeniu ho inšpiroval úspech skladby Christmas Eve (Sarajevo 12/24) z albumu Dead Winter Dead, ktorý vydala jeho pôvodná kapela Savatage.
World Tour 2014.
21. januára 2014 vystúpi v rámci turné World Tour 2014 Trans-Siberian Orchestra prvý raz v Česku, v Prahe.

</doc>
<doc id="127423" url="https://sk.wikipedia.org/wiki?curid=127423" title="Staronovgorodský dialekt">
Staronovgorodský dialekt

Staronovgorodský dialekt alebo staronovgorodčina je termín zavedený Andrejom Anatolievičovom Zalizňakom (Андрей Анатольевич Зализняк) na vysvetlenie prekvapivo odlišných jazykovedných čŕt východoslovanských správ písaných na brezovej kôre z 11. – 15. storočia, vykopaných v Novgorode a okolí od polovice 20. storočia (doteraz ich bolo objavených okolo 1000).
Jazykovedné znaky.
Krátke texty na brezovej kôre, ktoré sú písané vo zvláštnom slovanskom nárečí, sú skoro úplne pozbavené cirkevných vplyvov a majú niekoľko znakov neznámych v iných slovanských jazykoch, napríklad:

</doc>
<doc id="127424" url="https://sk.wikipedia.org/wiki?curid=127424" title="Atómový polomer">
Atómový polomer

Atómový polomer je vzdialenosť od atómového jadra k najkrajnejšiemu stabilnému elektrónovému orbitálu v atóme, ktorý je v rovnováhe. Meria sa v pikometroch alebo v angströmoch. Merať atómové polomery podľa tejto definície je však zložité, takže sa používajú štyri rôzne druhy atómových polomerov: 

</doc>
<doc id="127425" url="https://sk.wikipedia.org/wiki?curid=127425" title="Avia B.534">
Avia B.534

Avia B.534 bol česko-slovenský stíhací dvojplošník z obdobia medzi svetovými vojnami.
Vznik a vývoj.
Bezprostredným podnetom na vznik tohto stroja bola začiatkom 30. rokov zhoršujúca sa zahranično-politická situácia, ktorá si vyžiadala modernizáciu leteckého parku. Ministerstvo Národnej obrany preto vyhlásilo súťaž na novú štandardnú stíhačku pre česko-slovenské letectvo. Konštruktér František Novotný v továrni Avia napriek neúspechu so strojom B.234, ktorý mal problémy s hviezdicovým motorom R-29, prepracoval konštrukciu a umiestnil do pozmeneného draku licenčný motor Hispano-Suiza 12Ydrs s výkonom 860 k. Z prestavaného draku Avia B.234.2 tak vznikol prvý prototyp lietadla Avia B.534.1. Konštrukcia továrne Avia sa ukázala spomedzi ostatných strojov tovární Letov a Praga zapojených do súťaže najlepšia. Stroje oplývali výbornou stúpavosťou, manévrovateľnosťou aj pomerne vysokou rýchlosťou, ktorá sa blížila k /h. Dvojplošná koncepcia, pevný podvozok a otvorený kokpit však predurčovali stroj k tomu, že mierne zaostával za najnovšími strojmi, ktoré v tej dobe vznikali v ostatných krajinách. Napriek tomu všetkému sa na jeseň roku 1935 k leteckým jednotkám dostávajú prvé sériové stroje. Celkové prezbrojenie česko-slovenského stíhacieho letectva na tento typ bolo dokončené v roku 1937. Avie B.534 si čoskoro získali veľkú popularitu. Dopomohli k tomu najmä úspechy česko-slovenských letcov, ktoré dosiahli, napríklad na leteckej súťaži v Zürichu v roku 1937.
Prvá 100-kusová séria mala otvorenú kabínu, dva synchronizované guľomety v trupe a po jednom guľomete v spodných krídlach. Druhá séria už mala všetky štyri guľomety po bokoch trupu. Tretia séria mala iba jeden spoločný prívod vzduchu ku kompresoru. V predmníchovskom období dokončovala Avia najrozsiahlejšiu štvrtú sériu strojov B.534, aby letectvo dosiahlo plný stav. Nové Avie mali uzavretý prekryt kabíny, kapotovaný podvozok a závesníky pre 6× alebo 4× bômb. Vyvinutá bola aj nová Bk.534, ktorá mala byť vyzbrojená jedným kanónom Oerlikon FFS kalibru a dvoma synchronizovanými guľometmi vzor 30 kalibru . Kanóny však spočiatku neboli k dispozícii, takže z rozhodnutia zákazníka boli stroje prvej objednávky (55 kusov s výrobnými číslami Bk.534.501 až 555) dodávané s tretím guľometom namiesto kanónu (k 16. septembru 1938 bolo dodaných 18 kusov, ďalších 37 bolo dodaných pred 15. marcom 1939; zvyšok z objednaných 121 strojov Bk.534, teda lietadlá do výrobného čísla Bk.534.621, boli dodané až za okupácie zvyškov okliešteného Česko-Slovenska). Posledné stroje, ktoré vyšli z výrobných liniek sa už dostali k nemeckým okupantom. Nová konštrukcia Avia B.35 a B.135 už nestihla byť zavedená do výzbroje.
Nasadenie.
K 1. septembru 1938 bolo v stave česko-slovenského letectva 326 Avií. Ich počet však rýchlo rástol, a tak do 16. septembra bolo prijatých do služby 18 kusov Avií Bk.534 (s 3 guľometmi) a posledný B.534. K 30. septembru 1938 tak bolo v službe najmenej 380 Avií. Podpis Mníchovskej dohody spomalil výrobu a aj odovzdávanie strojov k letectvu, napriek tomu bolo 10. novembra 1938 v službe už 424 Avií, z toho 54 Avií Bk.534. V marci 1939 bolo v službe celkovo 443 Avií B.534 a Bk.534.
Krst ohňom prekonali Avie B.534 počas pohraničných bojov medzi novovzniknutým Slovenským štátom a maďarskými vojskami v marci 1939 na východnom Slovensku a v Podkarpatskej Rusi. Slabiny B.534 sa prejavili naplno, keď stroje utrpeli straty, aj kvôli ich slabému pancierovaniu. Nemalú vinu za ich neúspechy mala však aj samotná situácia v letectve, ktoré v tom období muselo čeliť odchodu kvalitných českých kádrov zo Slovenska.
Väčšie úspechy zaznamenali Avie B.534 pri podpore nemeckého útoku na Poľsko, pri ktorom sa ich bojová činnosť sústredila najmä na ochranu strmhlavých bombardérov Ju 87 „Stuka“ ako aj ochranu vlastného vzdušného priestoru. Neskôr počas bojov na východnom fronte Avie so slovenskými letcami pomáhali nemeckej Luftwaffe okrem ochrany strmhlavých bombardérov Ju 87 aj ako prieskumné a pozorovacie stroje. Vybojovali pri tom 1119 súbojov a zaznamenali aj početné zostrely, pričom sami neutrpeli nijak zvlášť ťažké straty.
Nemci používali početné Avie B.534 na najrôznejšie účely. Spočiatku ich využívali v leteckých školách na pokračujúci výcvik stíhačov. No osvedčili sa aj pri vlečení zásobovacích klzákov, napríklad v bojoch pri Demiansku. Zaujímavé boli tiež nemecké testy, pri ktorých boli tri stroje upravené pre pristátie na lietadlovej lodi Graf Zeppelin.
78 strojov predali Nemci počas vojny do Bulharska. V roku 1943 „zasiahli“ tieto stroje v bulharských farbách proti náletu amerických bombardérov B-24 Liberator. Americkí letci sa pritom útoku údajne vyhli tak, že vystúpali do väčšej výšky, kde im B.534 nemohli ublížiť. Táto udalosť jasne poukazovala, že dvojplošné Avie boli v tej dobe už dávno za svojim zenitom. Časť zo svojich B.534-iek nasadili Bulhari k útokom na pozemné ciele aj po prechode na stranu Spojencov. 10. septembra 1944 sa šesť strojov Avia B.534 dostalo do leteckého súboja so šiestimi Messerschmittmi Bf 109 v malej výške. Jedna B.534 bola síce zostrelená, ale nemeckí letci sa z boja radšej odpútali, pretože sa v malej výške obávali dobre manévrujúcich B.534.
Avie sa dostali do boja aj na slovenskom území počas Slovenského národného povstania. Potom, čo niekoľko strojov zostalo vo výzbroji Kombinovanej letky na letisku Tri Duby ich povstalci používali na podporu pozemných jednotiek a prieskum. 2. septembra 1944 zaznamenal slovenský pilot František Cyprich posledný registrovaný zostrel pomocou dvojplošníka s pevným podvozkom, keď napadol a zostrelil neozbrojený maďarský Junkers Ju 52/3m. Väčšina Avií bola ku koncu SNP poškodená alebo nefunkčná a stála na Troch Duboch ako klamné ciele pre nemecké nálety.
Vďaka útekom slovenských letcov do okolitých krajín, ako aj vojnovej koristi, sa Avie B.534 dostali i do Sovietskeho zväzu, Rumunska a Maďarska.
Série a verzie.
Série.
Lietadlá objednalo MNO v štyroch sériach:
Lietadlá tejto série sa vyznačovali dvomi lapačmi vzduchu pre kompresor, umiestnenými pod trupom pred tunelom chladiča vody a oleja. Mali drevenú vrtuľu Avia, otvorený pilotný priestor a kolesá bez kapotáže. Stroje B.534.2 až B.534.47 lietali vyzbrojené dvomi guľometmi vz. 30 v spodnom krídle strieľajúcimi mimo okruh vrtule a dvomi synchronizovanými guľometmi vz.30 v trupe v dosahu ruky pilota. Stroje B.534.48 až B.534.101 boli väčšinou vyzbrojené len trupovými guľometmi bez guľometov v spodnom krídle a od stroja B.534.102 boli vyzbrojené štyrmi synchronizovanými guľometmi v trupe uloženými po dvoch na oboch stranách prednej časti trupu. Niekoľko strojov tejto série dostalo skúšobne kovové vrtule a podrobilo sa skúškam vo VTLÚ v Letňanoch (napr. B.534.139 na ktorej sa skúšal aj iný tvar chladiča a kapotáže kolies). Stroj B.534.136 bol skúšobným objektom, ktorý dostal zakrytú kabínu s vykurovaným pilotným priestorom, bol skúšaný s rôznymi vrtuľami a s rôzne tvarovaným tunelom vodného a olejového chladiča. Skúsenosti získané s týmto strojom sa uplatnili pri všetkých strojoch od B.534.174. Nedostatkom sériových B.534 bola konštrukcia nábežnej hrany horného krídla. Príliš slabý plech sa pri vyberaní strmhlavého letu deformoval a v jednom prípade došlo dokonca k explózii krídla, keď sa do neho po odtrhnutí nábežnej hrany prudko dostal vzduch. Deformácia viedla k tomu, aby sa lietadlo obrátilo na chrbát a stalo sa na chvíľu neovládateľným. v rokoch 1936 – 1937 takto prišli o život čat. Večeř na B.534.79, rtm. Pacák na B.534.98 a des. Vomáčka na B.534.50 a ich stroje museli byť odpísané. V poslednom prípade sa už o príčinách vedelo a továreň chystala opravu tohto problému. Neskôr boli rekonštruované aj chvostové plochy.
Desať strojov bolo doplnených elektroinštaláciou umožňujúcou lietanie v noci (B.534.73, B.534.74, B.534.75, B.534.102, B.534.103, B.534.104, B.534.105, B.534.115, B.534.116 a B.534.117)
Všetky stroje až po B.534.193 boli určené pre dennú poľnú službu. Aj v tejto sérii MNO vybralo niekoľko strojov pre zabudovanie skúšobnej elektroinštalácie pre lietanie v noci. Zmenu oproti I.sérii predstavuje jeden kruhový lapač vzduchu pre kompresor umiestnený za vrtuľou pod prednou časťou trupu. Vrtuľa zostala drevená, okovaná a nandážovaná Avia. Taktiež pilotný priestor zostal až do B.534.173 otvorený. Od stroja B.534.174 dostali lietadlá kovovú vrtuľu Letov (Hochfeld) Hd-43 a uzavretý vykurovaný pilotný priestor podľa vzoru B.534.136. Kolesá podvozku dostali kapotáž (lietalo sa však bez nich pretože sa na poľných letiskách zanášali blatom). Všetky stroje II.série boli vyzbrojené štyrmi synchronizovanými guľometmi inštalovanými v prednej časti trupu a zakrytými kvapkovitými plechovými krytmi.
Zodpovedala predchádzajúcej (jeden lapač vzduchu pre kompresor pod prednou časťou trupu, kryt kabíny, kovová vrtuľa, dva páry guľometov na bokoch trupu). Stroje sa odlišovali úpravami vnútorných detailov (vyplývajúcimi z veľkosériovej výroby), inštaláciou rádiostanice (antény), prístrojovým vybavením pre lietanie v noci a pod. Dodatočne boli stiahnuté od bojových útvarov kvôli úprave nábežných hrán krídel a zosilneniu nosníka kýlovej plochy (objavili sa na nich únavové trhliny, ktoré vznikli následkom nadmerných vibrácií). Stroje tejto série boli určené pre poľnú službu vo dne aj v noci. Všetky lietadlá určené pre nočné lety dostali označenie Bn.534. Podľa potreby dostali na spodnú stranu pravej polovice spodného krídla pri koncovom oblúku nosič Holtových osvetľovacích rakiet. Pôvodná objednávka znela na stroje čísel B.534.194 až B.534.327 ale bola MNO rozšírená o ďalších 50 strojov.
Táto séria vykazovala zmeny v detailoch. Mala už nové nábežné hrany krídla a spevnenú kýlovú plochu. Vonkajším vzhľadom boli stroje identické s III. sériou. Dodávka tejto série bola ukončená až počas nemeckej okupácie.
Verzie.
Dva lapače vzduchu pre kompresor umiestnené pod prednou časťou trupu pred tunelom chladiča vody a oleja. drevené vrtule Avia, otvorený pilotný priestor, kolesá bez kapotáže, dva synchronizované guľomety v prednej časti trupu (po jednom na každej strane).
Dva lapače vzduchu pre kompresor pod prednou časťou za vrtuľou, drevená vrtuľa Avia, otvorený pilotný priestor, kolesá väčšinou s kapotážou, dva a dva synchronizované guľomety na bokoch prednej časti trupu. V tejto verzii boli vyrobené aj dva kusy pre Grécko s označením Avia 534.1001 a B.534.1002 (stroje na export mali pridelené čísla od 1000 a písmeno B bolo interným označením výrobcu v systéme MNO). Na strojoch B.534.136 a B.534.143 boli ešte v roku 1938 skúšané kvapkovité kryty kabín (tie sa neskôr používali len na niekoľkých nemeckých alebo slovenských strojoch).
Jeden vystupujúci kruhový lapač vzduchu pre kompresor pod prednou časťou trupu za vrtuľou, drevená vrtuľa Avia, otvorený pilotný priestor, kolesá väčšinou s kapotážou, dva a dva synchronizované guľomety na bokoch prednej časti trupu. K útvarom prichádzali stroje v marci a apríli 1937.
Jeden lapač vzduchu pre kompresor pod prednou časťou trupu, kovová vrtuľa Letov (Hochfield) Hd-43, pilotný priestor uzavretý (vykurovaný teplým vzduchom od chladiča vody) s odsunovateľným krytom, podvozkové kolesá s kapotážou, štyri synchronizované guľomety v prednej časti trupu (po dvoch na každej strane). Prvé stroje prichádzali k útvarom v apríli 1937, ale väčšie dodávky prišli až v máji. Od stroja B.534.194 bola kĺzna pätka nahradená ostrohovým kolieskom z tvrdenej gumy, boli pridané pozičné svetlá na kýlovku a spodné krídlo a osvetlenie prístrojovej dosky a kovanie pre nosič osvetľovacích bômb Holt. Od stroja B.534.377 boli označované ako Bn.534 (išlo o tradíciu pokladať stroje na nočné lietanie za niečo odlišné, od ktorej sa upustilo po tom ako už nebolo vybavenie pre nočné lety zvláštnosťou). Problémom boli napríklad rádiostanice vz.35, ktorými neboli vybavené všetky stroje a pri ktorých spojenie bolo vykonávané telegrafným kľúčom a nie mikrofónom. Taktiež dýchacie prístroje boli dodávané s náustkami a nie s pohodlnejšími dýchacími maskami.
Už pri jednaní o licenčnej výrobe motora Hispano Suiza HS 12 sa počítalo s možnosťou zaradiť do výzbroje stíhacie lietadlá vyzbrojené nielen guľometmi ale aj kanónmi. Preto bola zakúpená licencia aj na motor HS 12Ycrs a po inštalovaní tohto motora do druhého prototypu B.534 v roku 1936 sa začali skúšky stroja vyzbrojeného dvomi guľometmi vz.30 a kanónom Hispano 402. Na základe týchto skúšok bola zavedená do výroby verzia Bk.534. Sériové stroje však kanóny nemali. MNO totiž trvalo na tom, aby bol namiesto overeného a odskúšaného kanóna Hispano 402 bol použitý švajčiarsky Oerlikon FFS-20. Vsetínska zbrojovka ho začala vyrábať pre československé pozemné jednotky ako veľkorážny protilietadlový guľomet VKPL vz.36 a 227ks bolo zakúpených priamo vo Švajčiarsku. Kanón Hispano 402 bol jeho licenčnou verziou, ale mal odlišné uloženie a bolo teda nuné rekonštruovať celé umiestnenie pätiek na motore a uloženie výstrelnej rúrky s tlmičom. To sa však skúšalo až na prvom Bk.534.501, ktorý vzlietol 29.4.1938. Bolo objednaných 50 strojov (neskôr bola objednávka rozšírená o ďalšie 4 stroje Bk.534.501 až Bk.534.554) a v druhej skupine to bolo 66 strojov (Bk.534.555 až Bk.620). Problémy s inštalovaním kanóna neboli vyriešené a tak dostávali Bk.534 namiesto neho tretí guľomet kalibru . Nakoniec teda Bk.534 bola slabšie vyzbrojená ako pôvodná B.534. Poklesla aj kapacita palivových nádrží (miestnenie zásobníka pre kanón) a teda poklesol aj dolet a vzhľadom na vyššiu hmotnosť aj ďalšie výkony.
Zachovalé exempláre.
Do súčasnosti sa nezachoval ani jeden exemplár. Avia B.534, ktorá sa nachádza v hale leteckého múzea Praha-Kbely venovanej obdobiu prvej Česko-slovenskej republiky, je rekonštrukciou podľa pôvodných výkresov, vzniknutou s použitím zachovaných dielov, predovšetkým podstatnej časti priehradovej konštrukcie trupu a motora.
Používatelia.
 Bulharsko
 Česko-Slovensko
 Grécko
 Maďarsko
 Nemecko
 Nezávislý štát Chorvátsko
 Rumunsko
 Slovensko
 Sovietsky zväz
Špecifikácie (B.534.IV).
Technický popis.
Avia B.534 bol jednomiestny, jednomotorový vzperový dvojplošník. Kovová kostra trupu, krídel, pevných aj pohyblivých chvostových plôch bola čiastočne potiahnutá duralom, čiastočne plátnom. Krycie plechy motoru boli duralové. Radový motor poháňal dvojlistú kovovú vrtuľu, ktorá však nemala nastaviteľný uhol nábehu. Podvozok bol pevný, hlavné podvozkové nohy boli kapotované, v zadnej časti trupu bola ostroha alebo koleso.

</doc>
<doc id="127426" url="https://sk.wikipedia.org/wiki?curid=127426" title="Mazovčania">
Mazovčania

Mazovčania alebo Mazov(i)ania boli západoslovanský kmeň usídlený v oblasti stredného toku rieky Visly v strednom a stredovýchodnom Poľsku. Územný rozvoj kmeňa prebiehal hlavne v 11. storočí. Mazovské kniežatstvo sa po rozpade Poľska v roku 1138 stalo jedným z údelných kniežatstiev, ale ďalej sa delilo. Mazovčania sa podieľali na etnogenéze neskoršieho poľského národa. 

</doc>
<doc id="127427" url="https://sk.wikipedia.org/wiki?curid=127427" title="Fox Broadcasting Company">
Fox Broadcasting Company

Fox Broadcasting Company (FBC), na trhu ako FOX alebo FOX Network, je americká televízna spoločnosť. Bola založená v roku 1986. Sídlo má v New Yorku.
Programy.
FOX prijala 19-hodinový vysielací čas v septembri 1993. V roku 1996 bol rozšírený na 20 hodín.
Seriály.
a iné

</doc>
<doc id="127429" url="https://sk.wikipedia.org/wiki?curid=127429" title="FOX">
FOX



</doc>
<doc id="127430" url="https://sk.wikipedia.org/wiki?curid=127430" title="Kadmium">
Kadmium

Kadmium (lat."Cadmium)" je chemický prvok v periodickej tabuľke, ktorý má symbol Cd a atómové číslo 48. Relatívne vzácny, mäkký, modrobiely prechodný kov - o kadmiu je známe, že spôsobuje rakovinu a vyskytuje sa so zinkovou rudou. Kadmium sa najviac používa v batériách.
Výskyt.
Rudy obsahujúce kadmium sú vzácne a keď sa nájdu, sú v malých kvantitách.
Výstrahy.
Kadmium nemá žiadny konštruktívny účel v ľudskom tele. Tento prvok a roztoky jeho zlúčenín sú toxické i v malých koncentráciách a budú sa bioakumulovať v organizme a v ekosystémoch.
Obmedzenie.
Smernica RoHS obmedzuje použitie kadmia a ďalších 5 látok (ortuť, olovo, šesťmocný chróm, polybrómované bifenyly (PBB) a polybrómované difenylétery (PBDE) pri výrobe elektrických a elektronických zariadení, ktoré sa vo veľkých množstvách dostáva na skládky, a tým prispieť k ochrane ľudského zdravia a životného prostredia. Obmedzenie sa preto netýka priemyselných, telekomunikačných, zdravotníckych, vedeckých atď. zariadení s dlhou životnosťou, ktoré sa vyrábajú v malých množstvách a pri ktorých sa dá predpokladať, že neskončia na skládke.:

</doc>
<doc id="127432" url="https://sk.wikipedia.org/wiki?curid=127432" title="FOX Network">
FOX Network



</doc>
<doc id="127434" url="https://sk.wikipedia.org/wiki?curid=127434" title="Adriano Panatta">
Adriano Panatta

Adriano Panatta (* 9. júl 1950) je bývalý taliansky profesionálny tenista. Jeho najväčším úspechom je víťazstvo v dvojhre grandslamového turnaja French Open v roku 1976.
Panatta pravidelne reprezentoval Taliansko v Davis Cupe, odohral v tejto súťaži celkom 100 zápasov, z toho 64 víťazných. V jeho dobe Taliansko raz zvíťazilo (1976) a trikrát sa dostalo do finále - 1977 (porazené Austráliou), 1979 (porazené USA) a 1980 (porazené Česko-Slovenskom).

</doc>
<doc id="127438" url="https://sk.wikipedia.org/wiki?curid=127438" title="GTK">
GTK

GTK (predtým GTK+, skrátené z The GIMP Toolkit) je jeden z dvoch najpopulárnejších grafických toolkitov na vytváranie grafických používateľských rozhraní (GUI). Pôvodne vznikol ako súčasť grafického editora GIMP. Spoločne s Qt nahradil starší Motif.
GTK bol pôvodne vytvorený v roku 1997 členmi eXperimental Computing Facility (XCF) Kalifornskej univerzity v Berkeley. Autormi sú Spencer Kimball, Peter Mattis a Josh MacDonald. Je šírený pod licenciou LGPL ako slobodný open source softvér a je súčasťou projektu GNU.
Programovacie jazyky.
Toolkit GTK je napísaný v jazyku C, ale využíva postupy objektovo orientovaného programovania. Existujú aj rozhrania (API) pre iné jazyky ako C++ (gtkmm), Perl (GTK2-Perl), Python (PyGTK), Ruby (Ruby-gnome2) atď.
GTK 2.
GTK 2 ako nástupca GTK 1 je založený na troch základných knižniciach:

</doc>
<doc id="127439" url="https://sk.wikipedia.org/wiki?curid=127439" title="Staronovgorodčina">
Staronovgorodčina



</doc>
<doc id="127440" url="https://sk.wikipedia.org/wiki?curid=127440" title="Mazoviania">
Mazoviania



</doc>
<doc id="127442" url="https://sk.wikipedia.org/wiki?curid=127442" title="Brodivec">
Brodivec



</doc>
<doc id="127443" url="https://sk.wikipedia.org/wiki?curid=127443" title="Eragon">
Eragon

Eragon môže byť:

</doc>
<doc id="127447" url="https://sk.wikipedia.org/wiki?curid=127447" title="Kvalita (šach)">
Kvalita (šach)

Kvalita je v šachu rozdiel medzi hodnotou veže a ľahkej figúry. Hráč, ktorý vymenil svoju ľahkú figúru za súperovu vežu, získal kvalitu. Naopak súper kvalitu stratil alebo obetoval. Obeť kvality sa v šachovej praxi vyskytuje pomerne často. V mnohých pozíciach je totiž strelec alebo jazdec silnejší ako veža. Jedným z prvých veľmajstrov, ktorý často využíval obeť kvality ako taktickú zbraň, bol niekdajší majster sveta Tigran Petrosian (Arménsko, ZSSR).
V minulosti sa často považoval strelec za o niečo silnejšiu figúru ako jazdec a rozdiel medzi nimi sa označoval ako "malá kvalita". Dnes sa to však už nepoužíva, pretože šachová teória v tejto oblasti značne pokročila. 

</doc>
<doc id="127448" url="https://sk.wikipedia.org/wiki?curid=127448" title="Hodnota kameňov">
Hodnota kameňov

Hodnota kameňov je číslo, ktoré orientačne vyjadruje silu jednotlivých šachových kameňov. Najčastejšie sa používajú tieto hodnoty:
To znamená, že traja pešiaci približne vyvážia ľahkú figúru, dve ľahké figúry sú silnejšie, ako veža, tri ľahké figúry vyvážia dámu atď.
Tieto hodnoty však treba brať iba ako orientačné a vždy treba hodnotu kameňa posudzovať podľa konkrétnej pozície. Často sa stáva, že ľahká figúra je silnejšia, ako veža, dve aktívne ľahké figúry prevýšia pasívne stojacu dámu atď.
Hodnota kráľa sa vyjadriť nedá, respektíve kráľ má väčšiu hodnotu (nie silu), než všetky ostatné kamene spolu.

</doc>
<doc id="127451" url="https://sk.wikipedia.org/wiki?curid=127451" title="Kvalita">
Kvalita

Kvalita alebo akosť (nesprávne alebo zastarano: "jakosť") môže byť:
Kvalita môže byť aj:
Akosť (nesprávne alebo zastarano "jakosť") môže byť aj:

</doc>
<doc id="127454" url="https://sk.wikipedia.org/wiki?curid=127454" title="Slovenský zväz astronómov">
Slovenský zväz astronómov

Slovenský zväz astronómov (do roku 2013 "Slovenský zväz astronómov amatérov") je občianske združenie, ktoré združuje záujemcov o astronómiu. Sídlom ústredného orgánu, Rady Zväzu, je Rimavská Sobota.
Je to dobro­voľná spoločenská organizácia združujúca záujemcov o astronómiu, kozmonautiku a príbuzné vedné odbory. Vznikla v roku 1970. Jej poslaním je oboznamovať svojich členov a ostatných občanov s novými vedeckými poznat­kami, rozvíjať ich technické zručnosti a prispievať tým k zvyšova­niu úrovne vzdelania. Spolupracuje najmä so Slovenskou ústrednou hvezdárňou v Hurbanove, s hvezdárňami a so Slovenskou astronomickou spoločnosťou pri SAV.

</doc>
<doc id="127458" url="https://sk.wikipedia.org/wiki?curid=127458" title="Andrés Gómez">
Andrés Gómez

Andrés Gómez (* 27. február 1960, Santiago de Guayaquil, Ekvádor) je bývalý ekvádorský profesionálny tenista. Jeho najväčším úspechom je výhra nad Agassim vo finále French Open v roku 1990. Okrem toho vyhral ďalších 20 turnajov ATP v dvojhre a 33 turnajov vo štvorhre.

</doc>
<doc id="127459" url="https://sk.wikipedia.org/wiki?curid=127459" title="Gera">
Gera

Gera je nemecké mesto na východe spolkovej krajiny Durínsko ležiace na rieke Weiße Elster. Má asi 100 000 obyvateľov a rozlohu . Počtom obyvateľov je najmenším nemeckým veľkomestom.

</doc>
<doc id="127461" url="https://sk.wikipedia.org/wiki?curid=127461" title="Andrés Gimeno">
Andrés Gimeno

Andrés Gimeno (* 3. august 1937, Barcelona, Španielsko – † 9. október 2019) bol španielsky profesionálny tenista. Jeho najväčším úspechom je výhra nad Patrickom Proisym vo finále French Open v roku 1972. Zároveň je najstarším víťazom tohto turnaja. Okrem toho vyhral ďalšie 4 turnaje ATP v dvojhre a 3 turnaje vo štvorhre.

</doc>
<doc id="127462" url="https://sk.wikipedia.org/wiki?curid=127462" title="Slovenské ústredie amatérskej astronómie">
Slovenské ústredie amatérskej astronómie

Slovenské ústredie amatérskej astronómie alebo SÚAA je osvetové zariadenie Ministerstva školstva SR so sídlom v Hurbanove. Má celoslovenské poslanie koncepčnou činnosťou utvárať predpoklady na zvýšenie kvality a účinnosti podujatí zameraných na šírenie poznatkov z oblasti astronómie a príbuzných vied. Úseky činnosti SÚAA sú odborno-poradenská, pozorovateľská, výchov­no-vzdelávacia, výrobno-technická. Súčasťou SÚAA je Ľudová hvezdáreň s okresnou pôsobnosťou a planetá­rium.

</doc>
<doc id="127463" url="https://sk.wikipedia.org/wiki?curid=127463" title="SÚAA">
SÚAA



</doc>
<doc id="127464" url="https://sk.wikipedia.org/wiki?curid=127464" title="SZAA">
SZAA



</doc>
<doc id="127465" url="https://sk.wikipedia.org/wiki?curid=127465" title="Vektorová grafika">
Vektorová grafika

Vektorová grafika označuje spôsob definovania obrazových informácií pomocou základných geometrických tvarov, akými sú bod, úsečka (vektor), priamka, krivka, mnohouholník, ktoré sa dajú vyjadriť matematickými rovnicami.
Na rozdiel od vektorovej grafiky definuje rastrová grafika grafickú informáciu množinou usporiadaných farebných bodov (pixelov). Obrázok vytvorený vo vektorovej grafike sa dá exportovať do rastrovej grafiky, pričom je možné zadať akékoľvek rozlíšenie, aké bude mať rastrový obrázok.
Programy pre prácu s vektorovou grafikou:

</doc>
<doc id="127468" url="https://sk.wikipedia.org/wiki?curid=127468" title="Stepan Razin">
Stepan Razin



</doc>
<doc id="127469" url="https://sk.wikipedia.org/wiki?curid=127469" title="Grafit">
Grafit

Grafit (v staršom názvosloví tuha) je minerál kryštalizujúci v hexagonálnej sústave, chemicky modifikácia uhlíka – C.
Charakteristika.
Tento minerál vytvára kryštály v tvare plochých tabuľkovitých doštičiek. Máva aj celistvý, šupinkovitý, zrnitý aj zemitý habitus. Býva tmavosivý až čierny a má tmavosivý až čierny vryp. Je nepriehľadný a vyznačuje sa matným kovovým leskom.
Podľa stupňa kryštalinity sa rozoznáva makrokryštalický (veľkosť kryštálov 0,1 – ), ktorý vzniká v amfibolitovej fácii, mikrokryštalický (0,001 – ) a kryptokryštalický (pod ), ktorý vzniká vo fácii zelených bridlíc.
Vznik.
Uhlík v grafite môže mať organický (grafitizáciou hornín bohatých na uhľovodíky, má vyšší obsah 12C) i anorganický pôvod (degazácia a parciálne tavenie hornín, má vyšší obsah 13C). Vytvára sa v premenených horninách, najmä v bridliciach, svoroch a mramoroch. Vzniká i v hydrotermálnych žilách spolu s kremeňom, biotitom, ortoklasom, turmalínom, apatitom, pyritom a titanitom.
Poznávanie.
Grafit je na dotyk mastný, otiera sa o papier a zanecháva na ňom sivú stopu. Táto vlastnosť nemusí byť zrejmá vo všetkých kryštalografických smeroch, preto niektoré grafitické bridlice nezanechávajú tmavú stopu.
Lokality.
Vo svete.
Známy je z pestrej série z Českého západného moldanubika, kde sa často striedajú polohy grafitu s erlánmi, mramorom, amfibolitmi, kvarcitmi, magmatitmi a pararulami. Nachádza sa i v moravsko-sliezskej oblasti (napr. Velké Tresné). Známy je tiež na lokalitách Český Krumlov a Koloděje nad Lužnicí.
Slovensko.
V Západných Karpatoch sa nachádza iba grafit mineralogického významu. Známe sú výskyty v metamorfitoch Malých Karpát, kde je grafit masívny až šupinkovitý. Zriedkavo v mramoroch pri Tuhári (Veľký Krtíš).
Ekonomický význam.
Významnými vlastnosťami grafitu je jeho žiaruvzdornosť, tepelná a elektrická vodivosť, odolnosť voči kyselinám a nízky koeficient trenia. Využíva sa preto na výrobu nehorľavých a izolačných materiálov. Veľkosť kryštálov (kryštalinita) má vplyv na bilančný obsah uhlíka v ložiskách a tiež aj na cenu koncentrátu. Najvyššiu cenu má makrokryštalický grafit, ktorý má však zároveň aj najnižší obsah uhlíka. Najväčšími producentmi sú Čína, Rusko, KĽDR a Kórejská republika, India a Mexiko. Veľká časť grafitu sa získava synteticky.

</doc>
<doc id="127470" url="https://sk.wikipedia.org/wiki?curid=127470" title="Kapustnica">
Kapustnica

Kapustnica je tradičná slovenská hustá polievka.
Pripravuje sa z kvasenej kapusty. Líši sa podľa regiónu a obdobia varenia na pôstnu a sviatočnú. Do pôstnej katolíckej vianočnej (Štedrý deň) sa nedáva mäso, zahusťuje sa napr. bielymi hladkými haluškami, smotanou a rozotreným zemiakom. V luteránskej kapustnici na Vianoce nájdeme aj mäso a všetky ostatné zložky. Vo sviatočnej nájdeme napr. údené mäso a klobásu, nevyhnutné sú sušené hríby. Vianočná kapustnica sa tradične pripravuje na konci kalendárneho roka.
V regionálnych receptoch kapustnice sú značné rozdiely. V každom kraji, údolí i dedine sa varí vianočná kapustnica trochu inak.
Kapustnicou sa nazýva tiež šťava z kyslej kapusty.

</doc>
<doc id="127471" url="https://sk.wikipedia.org/wiki?curid=127471" title="Prvý česko-slovenský armádny zbor v ZSSR">
Prvý česko-slovenský armádny zbor v ZSSR

Prvý česko-slovenský armádny zbor v ZSSR bola česko-slovenská zahraničná jednotka, ktorá počas druhej svetovej vojny bojovala na východnom fronte na strane protihitlerovskej koalície. Základom pre jeho vznik sa stali česko-slovenské jednotky na východe, ktoré boli na jar 1944 doplnené dobrovoľníkmi z radov miestnych volynských Čechov. Zbor zanikol 18. mája 1945, keď bol transformovaný na česko-slovenskú armádu. 
Vznik česko-slovenskej jednotky na Východe.
Základy budúcej "česko-slovenskej vojenskej jednotky na východe" boli položené v apríli 1939, keď z iniciatívy česko-slovenského konzula v Poľsku Vladimíra Znojemského vznikla v Poľsku tzv. "Česko-slovenská vojenská skupina". Založilo ju prvých sedem dobrovoľníkov, ktorí sa zišli v turistickom dome na hlavnom námestí v Krakove. Rady skupiny rýchlo rozširovaii ďalší českí a slovenskí vlastenci, ktorí po okupácii Čiech a Moravy a vzniku Slovenského štátu opúšťali územie rozbitého Česko-slovenska a unikali do Poľska s úmyslom čoskoro sa zapojiť do boja proti nacistickému Nemecku. Začiatkom mája tu bolo ubytovaných 57 osôb, no o už päť dní neskôr stúpol počet ubytovaných až na 90 a ďalej rýchlo rástol. Prvým veliteľom skupiny sa stal npor. Jiří Král, po ňom prevzal velenie kpt. Jan Veselý. Do Poľska unikol aj arm. gen. Lev Prchala. Ako dôstojník s najvyššou hodnosťou mal veliť skupine Prchala, ale dialo sa tak len formálne. Prchala skupinu neskôr opustil, takže nakoniec sa stal jej veliteľom pplk. Ludvík Svoboda. 
Pre mnohých vojakov bolo Poľsko len prestupnou stanicou a putovali ďalej lodnými transportami do Francúzska. V šiestich transportoch vypravených z Poľska od mája do augusta 1939 odišlo do Francúzska celkovo 1 212 česko-slovenských občanov. Nechýbali medzi nimi ani Jozef Gabčík a Jan Kubiš. Keďže v tom čase ešte žiadna česko-slovenská jednotka neexistovala, vstupovali títo ľudia do cudzineckej légie, v ktorej slúžili až do vypuknutia druhej svetovej vojny. 
Vzťah poľských štátnych orgánov k občanom Česko-slovenska bol spočiatku chladný. Koncom júna 1939 však Poliaci predsa len vyhoveli česko-slovenskej žiadosti a poskytli skupine nové ubytovacie priestory v Malých Bronowiciach (dnes súčasť Krakova). Poľská strana súčasne prevzala na seba starostlivosť so zásobovaním skupiny. 
Vojaci nemali zbrane a s výnimkou niekoľkých slovenských vojakov ani uniformy. Ich každodenný život sa odvíjal v intenciách bežného vojenského útvaru, ktorý zahŕňal aj nástupy do služby a striedanie hliadok. Strážni mali namiesto zbraní len palice. Koncom augusta sa skupina pod velením pplk. Svobodu mala presunúť do tábora Leszna, ktorý sa nachádzal na území dnešného Bieloruska. V Malých Bronowiciach zostal len malý oddiel (veliteľ škpt. žandárstva František Divoký) zložený z pilotov a špecialistov, ktorí čakali na vstup do poľskej armády. 
Dňa 3. septembra 1939, t.j. dva dni po napadnutí Poľska Nemeckom, vydal poľský prezident Ignacy Móścicki dekrét o zriadení "Legionu Čechov a Slovákov". 
Nakoľko bol nemecký postup veľmi rýchly, jadro legiónu bolo nútené opustiť tábor Leszna. Stalo sa tak 11. septembra 1939. 
Protilietadlová obrana Tarnopolu.
Už 13. septembra bol transport s česko-slovenskou jednotkou zastavený pred Tarnopolom. Príčinou bol nemecký nálet na železničnú stanicu a mesto. Súprava sa musela vrátiť do tábora Hluboczek-Wielki, kde skupina zažila dva nálety (pri jednom z nich zahynul prvý jej príslušník). Z jednotky bola vyčlenená guľometná skupiny, ktorá sa v nasledujúcich dňoch až do 17. septembra 1939 zúčastnila na protilietadlovej obrane Tarnopolu. Počas nej sa im dokonca podarilo zostreliť dve nemecké lietadlá.
Sovietská internácia.
Situácia na fronte sa stávala kritickou a česko-slovenskej jednotke hrozilo nemecké zajatie. Svoboda pochopil, že uniknúť na územie Rumunska nepodarí, preto sa rozhodol vyjednávať o prechode na územie Sovietskeho zväzu. V Zaleszcykách na poľských hraniciach sa v tom čase nachádzala poľská vláda a s ňou aj diplomatický zbor, ktorého členom bol aj česko-slovenský veľvyslanec v Poľsku Juraj Slávik. Svoboda k nemu vyslal kuriéra, aby so sovietským vojenským pridelencom prerokoval prijatia česko-slovenského legiónu na sovietskom území.
Legión vyrazil na východ v ústrety Červenej armáde, ktorá 17. septembra vstúpila na územie Poľska (dnešná západná Ukrajina a Bielorusko). Ku stretnutiu s jej jednotkami došlo 18. septembra 1939. Po následnom niekoľko dennom pešom pochode pod dohľadom sovietskej ozbrojenej eskorty prekročila skupina 21. septembra v priestore Husjatyna starú poľsko-sovietsku hranicu. Odtiaľ boli vojaci autami prevezení do Kamenec-Podolského, kde sa stretli aj pplk. Ludvíkom Svobodom a jeho štábom, ktorý tu dorazil niekoľko dní predtým. Pôvodný "Legión Čechov a Slovákov" sa zmenil na "Východnú skupinu česko-slovenského vojska".
V priebehu sovietskej internácie skupina postupne prešla niekoľkými internačnými tábormi (Suzdaľ, Jarmolice, Olchovac, Oranki). Sovietske vedenie najskôr hodlalo Čechov a Slovákov internovať do konca vojny medzi Nemeckom na jednej strane a Spojeným kráľovstvom a Francúzskom na strane druhej. Nakoniec padlo rozhodnutie povoliť odchod našich vojakov k vznikajúcim česko-slovenským jednotám na Blízkom východe. Z pôvodných takmer 800 osôb vrátane 15 žien a 6 detí napokon v Sovietskom zväze zostalo 93 vojakov. Táto tzv. Oranská skupina sa stala základom budúcej česko-slovenskej jednotky na Východe.
Vznik poľného práporu.
Až do vzniku "Česko-slovenskej vojenskej misie" v Sovietskom zväze (viedol ju plk. Heliodor Píka) bol v kontakte so sovietskymi orgánmi iba samotný Ludvík Svoboda. Po napadnutí Sovietskeho zväzu boli medzi exilovou česko-slovenskou vládou a sovietskou vládou podpísané prvé vojenské dohody, na základe ktorých bolo možné pristúpiť ku vytvoreniu česko-slovenskej vojenskej jednotky na území ZSSR.
V tom čase sa Svobodova skupina nachádzala v internačnom tábore Oranki, no jej internácia sa mesiac po nemeckom útoku na Sovietsky zväz skončila. Skupina sa presunula do priuralského mesta Buzuluk a zostávajúcich 93 vojakov vytvorilo štruktúru budúcej jednotky - poľného práporu.
V polovici januára 1942 sa v rozhlase, v novinách a na plagátoch v Sovietskom zväze objavila výzva oznamujúca, že v Buzuluku sa formuje česko-slovenská vojenská jednotka a vyzývajúca ľudí s česko-slovenským občianstvom, aby do nej vstúpili. V reakcii na túto výzvu začali do Buzuluku prichádzať prví muži, ale aj ženy.
Jednotka bola organizovaná podľa česko-slovenských vojenských predpisov. Výstroj a uniformy mali britské, výzbroj zase sovietsku. Už v polovici februára dosiahol početný stav jednotky, ktorá niesla názov 1. prápor hodnotu 300 osôb.
Výcvik jednotky sa začal v marci a rýchlo napredoval. Vysokú bojovú pripravenosť práporu kladne hodnotil aj generál Georgij Konstantinovič Žukov. V júli 1942 navštívil jednotku česko-slovenský exilový minister obrany generál Sergej Ingr. Minister v hlásení exilovému prezidentovi Edvardovi Benešovi zhrnul výsledky svojej cesty a mimo iného uvádzal, že v rokovaní so sovietmi žiadal urýchliť vyzbrojenie 1. práporu. Mesiac po obdržaní zbraní by už prápor mohol odísť do prifrontového pásma a po dokončení technického a taktického výcviku v spolupráci s inými zbraňami, byť nasadený na fronte.
Aj keď výcvik ešte nebol dokončený, všeobecné bojové nadšenie vojakov podnecované komunistami pri jednotke podnietilo veliteľa práporu pplk. Ludvíka Svobodu, aby opäť obišiel nadriadených. Dňa 28. augusta 1942 sa Sboboda písomne priamo obrátil na Stalina so žiadosťou o vyslanie jednotky na front. Ten žiadosti vyhovel a v druhej polovici októbra 1942 obdržal prápor zásielku prvých zbraní. Dňa 28. októbra 1942 zložil prápor slávnostnú prísahu. Medzitým bol dokončený výcvik jednotky a 2. decemba 1942 sa blízko Buzuluku pred očami sovietskej vojenskej komisie uskutočnilo práporné cvičenie s ostrou streľbou.
Dňa 28. januára 1943 prišiel rozkaz k odchodu na front. V ten istý deň sa uskutočnil aj slávnostný akt, počas ktorého jednotka obdržala z rúk veľvyslanca Zdenka Fierlingera bojovú zástavu a v sobotu 30. januára 1943 odišiel česko-slovenský poľný prápor o sile 936 mužov a 38 žien na front. 
Prápor obdržal 750 pušiek, 50 samopalov, 50 pištolí, 40 ľahkých a 12 ťažkých guľometov, 16 protitankových pušiek, 18 mínometov a 2 protitankové kanóny kalibru 45 mm. Bojovou piesňou jednotky sa stala pieseň "Smer Praha" 
Ženy v armáde.
Keďže česko-slovenský branný zákon s účasťou žien v ozbrojených silách Česko-slovenska nepočítal, nerátalo sa s nimi ani pri výstavbe vojenskej jednotky. No keďže do Buzuluku začali prichádzať aj mladé dievčatá - Češky, Slovenky, Rusínky a ďalšie - odhodlané po vzore mladých dievčat vstupujúcich do Červenej armády, zapojiť sa do boja proti nacizmu, veliteľ jednotky pplk. Ludvík Svoboda bol nútený ísť proti vojenským predpisom. Dňa 18. februára 1942 bol vydaný bezprecedetný práporný rozkaz, ktorým bola ženám pridelená najnižšia hodnosť - vojak, zatiaľ len provizórne. 
V júni 1942 absolvovali prvé česko-slovenské ženy historicky prvý kurz - zdravotnícky. Nárok na povýšenie však nemali. Velenie jednotky preto na situáciu reagovalo pružne. Bolo rozhodnuté o povýšení konkrétnych žien ad hoc. Ako prvé tak boli do hodnosti slobodníka povýšené práve zdravotníčky a lekárničky. 
K výraznému navýšeniu počtu žien v česko-slovenskýcn jednotkách na Východe došlo na Volyni, kde do vznikajúceho zboru vstúpilo približne 400 volynských Češiek.
Niektoré ženy, ktoré pôsobili v česko-slovenskej jednotke na východe: 
Vznik brigády.
Po odchode 1. práporu ku Sokolovu zostal v Buzuluku len náhradný prápor. V tom čase už do Buzuluku prichádzali občania Česko-slovenska z pôvodnej Podkarpatskej Rusi, ktorí boli vďaka činnosti ľudí Česko-slovenskej vojenskej misie postupne uvoľňovaní z pracovných táborov - gulagov. Centrum formovania česko-slovenských jednotiek sa presunulo do Novochoperska vo Voronežskej oblasti
Dňa 9. mája 1943 dorazil do Novochoperska aj 1. prápor, ktorý sa sem presunul po bojoch pri Sokolove. Jednotka prešla komplexným doplnením, rozšírením a reorganizáciou. Dostatočný počet osôb umožnil vznik brigády. Mala dva pešie prápory. Finančná zbierka umožnila vznik tankového práporu. 
Súčasťou brigády bolo aj silné delostrelectvo a tylové zabezpečenie. Brigáda disponovala 212 automobilmi, 62 motocyklami, 6 122 mm húfnicami, 12 76 mm kanónmi kalibru 76 mm, 10 45 mm protitankovými kanónmi, 30 mínometmi, 99 guľometmi, 512 samopalmi a 2158 automatickými puškami. Početný stav brigády dosiahol 3 517 vojakov.
Vznik armádneho zboru.
Až do príchodu na územie Slovenska sa okrem občanov Česko-slovenska pracujúcich v ZSSR, resp. tých, ktorí sa dostali do gulagov po nezákonných prekročeniach hraníc s ZSSR stali ďalšími zdrojmi dopĺňania česko-slovenských vojenských jednotiek na východe Volynskí Česi a dezertéri z jednotiek slovenskej armády.
Predkovia Volynských Čechov odišli za Rakúsko-Uhorska z území Čiech a Moravy a usadili sa na území Volyne. Ich centrom sa stala oblasť Rovna na Ukrajine, kam sa v marci 1944 po bojoch presunula česko-slovenská jednotka a jej velenie. Následne bol vyhlásený nábor do česko-slovenských jednotiek s možnosťou vrátenia sa do svojej domoviny. Túto možnosť využilo približne 12 000 dobrovoľníkov, z toho asi 600 žien. Dostatočný počet osôb umožnil doplnenie 1. brigády, ktorá utrpela straty počas bojov o pravobrežnú Ukrajinu. Ďalej bola sformovaná 3. brigáda a pôvodný tankových prápor bol pretransformovaný na tankový pluk. Vznikli ďalšie jednotky tylového zabezpečenia. Rozšírené bolo delostrelectvo a protilietadlová obrana.
Rozšírenie česko-slovenských jednotiek na východe vyžadovalo aj dostatočný počet veliacich dôstojníkov v jednotkách. To sa zabezpečilo odvelením časti česko-slovenských dôstojníkov z Veľkej Británie a Stredného východu od česko-slovenskej zahraničnej armády na Západe. Od 7. septembra 1943 do 5. apríla 1945 bolo na východný front preverených celkovo 281 dôstojníkov, z ktorých sa konca vojny nedožilo 25. Na týchto dôstojníkov ako aj na všetkých ostatných dohliadalo Obranné spravodajstvo pod velením Bedřicha Reicina. Všetky negatívne a kritické vyjadrenia vojakov na adresu pomerov v ZSSR boli starostlivo evidované a neskôr, po februári 1948, pri perzekúciách s tzv. exponentami buržoázie im boli pripomenuté.
Už v januári 1944 vznikla v Jefremove 2. brigáda vytvorená ako paradesantná. Jej základ vytvorili dezertéri zo slovenských jednotiek. Šlo o 1. rotu 21. motorizovaného pluku Rýchlej divízie, ktorej velil npor. Pavol Marcely a najmä takmer 2 000 príslušníkov slovenskej 1. pešej divízie, ktorí sa 30. októbra 1943 pri Melitopole dostali do sovietskeho zajatia. Jednotka bola formovaná na Ukrajine pri mestách Kamianec-Podiľskyj, Černovice a Proskurov. Nakoľko slovenskí dôstojníci, ktorí boli pri jednotke, nemali skúsenosti s parašutistickým výcvikom, k jednotke boli z Británie odvelení českí dôstojníci s príslušnými skúsenosťami. Na sformovaní brigády za 94 dní mal veľký podiel škpt. Vilém Sacher. Pri paradesantnej brigáde vznikla aj "Rota zvláštnych úloh", ktorá cvičila špecialistov budúcich spravodajských a partizánskych výsadkov. 
Z Veľkej Británie bola k česko-slovenským jednotkám na Východe odvelená aj skupina pilotov pod velením škpt. Františka Fajtla, ktorá vytvorila 1. česko-slovenský samostatný stíhací letecký pluk v ZSSR.
Rozšírenie počtu česko-slovenských jednotiek na východe umožnilo formovať zbor s oficiálnym názvom "1. Česko-slovenský armádny zbor v ZSSR". Zbor vznikol 10. apríla 1944 a jeho prvým veliteľom sa stal brig. gen. Jan Kratochvíl, dovtedajší veliteľ česko-slovenských jednotiek na Východe. Počas formovania jednotky umožnili vojakom prezrieť si ruiny vypálenej obce Český Malín, ktorého obyvateľov prevažne českej národnosti počas okupácie povraždili a olúpili nacistické jednotky.
Štruktúra zboru.
V lete 1944 tvorili prvý česko-slovenský armádny zbor 1. (veliteľ Ludvík Svoboda) a 3. pechotná brigáda, ďalej 2. paradesantná brigáda ( plk. Vladimír Přikryl), tanková brigáda (Janko), 5 delostreleckých plukov (z toho dva zmiešané pluky po jednej batérii húfnic a dvoch dvoch batériách ťažkých mínometov, dvoch motorizovaných protitankových plukov a 5. zborového pluku ťažkého delostrelectva) a ďalších podporných jednotiek (protilietadlovej obrany, 3 ženijných práporov, 4 spojovacích práporov, jazdeckej čaty a ďalších). Na začiatku septembra 1944 okolo 16 700 vojakov. Pri riadení zboru dochádzalo k častým nezhodám medzi jeho velením a česko-slovenskou exilovou vládou v Londýne.
Velenie zboru.
Počas existencie zboru mu velili postupne títo velitelia:
V máji 1945 mal zbor nasledujúcu štruktúru. Veleniu zboru podliehali 5. delostrelecký pluk, 1. ženijný prápor, 1. spojovací prápor, prápor obrnených automobilov, 1. automobilový prápor, 1. náhradný pluk, zborový tyl.
1. samostatná brigáda.
Brigáda vznikla v priebehu roka 1943. Skladala sa z 1. pešieho práporu, 2. pešieho práporu, tankového práporu, podporného delostrelectva. Začiatkom zimy 1943 sa pod velením pplk. Ludvíka Svobodu zúčastnila bojov o pravobrežnú Ukrajiny.
Po rozsiahlom doplnení jednotiek volynskými Čechmi a vzniku armádneho zboru zostávala brigáda najsilnejšou zborovou formáciou.
Krátko po začiatku Karpatsko-duklianskej operácie bol z funkcie veliteľa armádneho zboru odvolaný gen. Kratochvíl. Na jeho miesto bol menovaný dovtedajší veliteľ 1. brigády gen. Ludvík Svoboda. Na uvoľnenú funkciu veliteľa brigády bol 21. septembra 1944 menovaný brig. gen. Vedral-Sázavský. 
Na jar 1945 mala brigáda dobudovanú štruktúru, ktorú tvorili:
Brigáde v tom čase velil brig. gen. Oldřich Španiel.
2. samostatná brigáda.
Brigáda vznikla v januári 1944 ako paradesantná. Jej jadro tvorili slovenskí vojaci, bývalí príslušníci Rýchlej divízie, neskôr pretransformovanej na 1. pešiu divíziu, ktorí padli do sovietskeho zajatia pri Melitopole. Brigáda mala byť nasadená na slovenskom území ako podpora plánovanému ozbrojenému povstaniu no najskôr bola nasadená do Karpatsko-duklianskej operácie. V dôsledku zlého počasia bolo jadro brigády na povstalecké územie prevezené až 6. októbra 1944. Brigáda sa zúčastnila obranných bojov Slovenského národného povstania. Prvý krát bola do bojov povstania na Pohroní nasadená 8. októbra 1944 pri protiútoku jednotiek 1. česko-slovenskej armády na Slovensku v smere na Jalnú a Trnavú Horu. O niekoľko dní sa jednotky brigády zúčastnili obranných bojov pri Dobrej Nive. Svoju bojaschopnosť si brigáda zachovala zachovala aj po ústupe do hôr.
Veliteľom brigády bol brig. gen. Vladimír Přikryl. Brigádu tvorili:
3. samostatná brigáda.
Brigáda vznikla začiatkom leta 1944 na Volyni a tvorili ju najmä volynskí Česi. Od decembra 1944 velil brigáde plk. Viliam Talský. Na jar 1945 bol veliteľom brigády plk. Jaroslav Seiner. Brigádu tvorili:
4. samostatná brigáda.
Brigáda vznikla už na slovenskom území v Levoči a bola tvorená najmä vojakmi slovenskej národnosti. Bojovým krstom prešla počas bojov o Liptovský svätý Mikuláš a neskôr sa zúčastnila bojov na Morave a oslobodzovania mesta Vsetín. 
Veliteľom brigády sa najskôr stal plk. Pavol Kuna. Počas bojov na Morave jej už velil plk. Mikuláš Markus. Na jar 1945 tvorili brigádu:
1. samostatná tanková brigáda.
Veliteľom brigády bol mjr. Vladimír Janko. Brigádu tvorili:
1. zmiešaná letecká divízia.
Letecká divízia oficiálne vznikla 25. januára 1945. Absolútnu väčšinu jej leteckého aj obslužného personálu tvorili Slováci. Veliteľom divízie sa stal plk. Ludvík Budín. Divíziu tvorili:
Bojová cesta.
Dňa 30. januára 1943 odišiel poľný prápor z Buzuluku na front, do priestoru Charkova na Ukrajine a v dňoch 8. a 9. marca absolvoval pri obrane dediny Sokolovo svoj bojový krst. Dedinu bránila 1. rota npor. Otakara Jaroša posilnená o protitankové kanóny, batériu húfnic a raketomety Kaťuša. Prisľúbené boli aj tanky. Hlavou úlohou Jarošovej roty bolo nedopustiť prienik nemeckých tankov cez rieku Mža. 
Dňa 8 marca dopoludnia zaútočili na pozície česko-slovenských vojakov v Sokolove dve útočné skupiny 6. tankovej divízie, ktoré obišli dedinu Taranovka, kde sa úspešne bránili 25. gardovej streleckej divízie. Útočníkom sa počas úvodného prieskumu bojom pomocou ľsti, keď na ploche pred dedinou zostali stáť tri nemecké tanky pôsobiac, že sú vyradené, podarilo zamerať a neskôr počas hlavného útoku aj vyradiť niektoré oporné body česko-slovenskej obrany, ktorej centrom sa stal miestny kostol. Rozpútal sa boj, počas ktorého sa Nemcom podarilo preraziť do dediny. Na pomoc obrancom Sokolova napokon prišlo 10 sovietskych tankov, avšak pri prekonávaní zamrznutej rieky sa prvý preboril. Fakt, že rieka Mža sa stáva neprekonateľnou aj pre nemecké tanky, sa stal dôvodom na stiahnutie Jarošovej roty zo Sokolova. Rozkaz na ústup sa však k veliteľovi roty nedostal a tak boj, počas ktorého padol aj samotný Otakar Jaroš, pokračoval až do večera, keď sa cez rieku stiahol zbytok jeho roty. Nasledujúci deň podnikli česko-slovenskí vojaci neúspešný protiútok. 
Otakar Jaroš bol vyznamenaný titulom Hrdina Sovietskeho zväzu in memoriam ako prvý cudzinec. Počas boja pri Sokolove prišiel česko-slovenský prápor o približne 250 vojakov (padlých, ranených a nezvestných). Bitka mala tragickú dohru. Časť ranených bola hospitalizovaná v charkovskej nemocnici. Keď 14. marca do mesta prenikli nemecké jednotky, niektorým raneným vrátane Marie Kvapilovej a Antonína Sochora sa podarilo uniknúť. Príslušníci divízie Waffen SS Liebstandarte Adolf Hitler prenikli do nemocnice, kde začali masakrovať pacientov a personál. Počas masakra bolo zavraždených alebo zhorelo za živa aj 10 ranených česko-slovenských vojakov.
Symbolicky práve 8. marca teda na Medzinárodný deň žien, sa pri Sokolove odohrala premiéra žien v česko-slovenských ozbrojených silách. 
Česko-slovenský prápor držal svoje pozície až do 14. marca, keď bol nariadený ústup, ktorým sa česko-slovenskí vojaci vyhli obkľúčeniu. Prápor ustupoval cez Severský Donec k obci Machnači (15. marca). Dňa 25. marca sa jednotka začala presúvať peším pochodom do tyla.
Pokračovanie bojov na území ZSSR.
Začiatkom októbra 1943 bola česko-slovenská jednotka v zostave 1. Ukrajinského frontu (veliteľ gen. N.V. Vatutin) nasadená v bojoch o Kyjev. Veliteľ frontu hodlal brigádu pôvodne použiť iba ako súčasť druhého sledu, avšak na naliehanie pplk. Svobodu bola nasadená do hlavného útoku.
Dňa 23. októbra 1943 sa 1. česko-slovenská brigáda presunula na tzv. Ljutežské predmostie vytvorené vojskami Červenej armády asi 20 km severne od predmestí Kyjeva. Brigáda zaujala obranu v druhom slede a začala sa pripravovať k útoku. 
Útok na Kyjev sa začal delostreleckým prepadom 3. novembra 1943 o 8:00 hod. Česko-slovenská jednotka zatiaľ zostala v zálohe veliteľa 51. streleckého zboru, ktorý postupoval na hlavnom smere útoku. K večeru dostala brigáda rozkaz presunúť sa za bojujúce jednotky zboru. Pri tej príležitosti predniesol pplk. Ludvík Svoboda ku svojím mužom prejav, v ktorom mimo iného povedal.
Ráno 5. novembra 1943 obdržal štáb brigády rozkaz od veliteľa 51. zboru. Brigáda mala zaútočiť z pravého krídla sovietskej 240. divízie na predmestie Syrec, obsadiť ho a na sklonku dňa mali byť jej jednotky pripravené udrieť na juhozápadné predmestie Solomienka. Čecho-slováci tak mali viesť hlavný úder 51. zboru a celkovo dosiahnuť 5 postupových cieľov. Priestorom sústredenia brigády bola oblasť okolo Detského sanatória a východisko útoku v Kinofabrike. 
Útok brigády sa začal o 12:30 hod. postupom peších práporov. Približne o 13:10 hod. sa k útoku pripojil aj tankový prápor. Postup Čecho-slovákov mal svižné tempo. Iba 2. prápor na ľavom krídle sa oneskoroval, nakoľko musel prekonávať aj odpor z pásma svojo suseda zľava, sovietskej 240. divízie. Najťažším bojom dňa sa pre česko-slovenských tankistov stal dobývanie fabriky „Boľševik“. Česko-slovenským tankistom vtedy pomohli dve obyvateľky Kyjeva: Lýdia Uvarenko a Oľga Kučerová. Obidve dievčatá tankistom ukázali, kde sú ukryté protitankové delá nepriateľa a Lýdia Uvarenko si aj vypýtala samopal. 
Ľahké tanky 2. roty (ppor. Richard Tesařík) za pomoci dvoch čiat samopalníkov sa o niečo neskôr obchvatným manévrom dostali do tyla obrancov „Kinofabriky“. Časť tankového práporu o sile siedmych T-70 a jedného T-34/76 následne postupovala po Žitomirskej triede do stredu mesta. Približne o 19:00 hod. v priestore hlavnej železničnej stanice narazili na zadný nemecký voj, ktorý kryl ústup. Asi po hodinovej bitke Nemcov z priestorov stanice a okolia vytlačili a zaistili stanicu. Dosiahli tak 5. postupový bod a zaistili tak ľavé krídlo brigády. 
Približne o 2:00 hod. 6. novembra 1943 podnikli česko-slovenskí tankisti a samopalníci odvážny výpad až k predmestiu „Stalinka“, aby odrezali Nemcom ústupové cesty na juh a krátko pred 7. hodinou rannou dosiahli rieku Dneper. 
Za boje o Kyjev boli Antonín Sochor, Richard Tesařík a Josef Buršík vyznamenaní titulom Hrdina Sovietskeho zväzu. Kandidátom na udelenie titulu sa stal Sergej Petras. Brigáda ako celok obdržala Suvorovov rad 2. stupňa a jej prislušníci aj celý rad ďalších vyznamenaní. 
Neskôr bola jednotka nasadená v rámci širokej dnepersko-karpatskej operácie pri bojoch na Pravobrežnej Ukrajine v žitomirsko-berdičevskej a korsuň-ševčenkovskej operácii. 
Ďalie boje 1. Česko-slovenskej samostatnej brigády 
Vstup na územie Česko-Slovenska.
Po vypuknutí Slovenského národného povstania na základe žiadosti česko-slovenskej exilovej vlády pristúpilo sovietske velenie k prípravám a realizácii tzv. Karpatsko-duklianskej operácie. Operácia mala odľahčiť povstaniu a umožniť jednotkám Červenej armády preniknúť na územie Slovenska. K realizácii operácie vyčlenil veliteľ 1. Ukrajinského frontu maršál Ivan Stepanovič Konev aj jednotky práve sformovaného 1. česko-slovenského armádneho zboru (1. ČSAZ). Jeho dve časti, a to česko-slovenský stíhací letecký pluk (škpt. František Fajtl) a 2. česko-slovenská paradesantná brigáda (plk. Vladimír Přikryl), boli určené na priamu podporu povstania.
Karpatsko-duklianska operácia sa začala delostreleckou prípravou v skorých ranných hodinách 8. septembra 1944. Hneď večer toho istého dňa obdržali jednotky 1.ČSAZ od veliteľa 38. armády, aby spoločne s ďalšími silami 38. armády (25. tankový zbor a 1. gardový jazdecký zbor) začali v sobotu ráno 9. septembra prenasledovať nepriateľa. Situáciu komplikoval fakt, že Nemcí stále držali mesto Krosno a tak ho jednotky všetkých troch zborov museli obchádzať po nevyhovujúcich komunikáciách. Nemcom sa vďaka príchodu posíl podarilo zorganizovať obranu na severných svahoch hrebeňa južne od obcí Chorkówka a Wrocanka.
Jednotky 1. ČSAZ bez náležitého prieskumu a správ o situácii vyrazili smerom na Machnówku a Wrócanku. Na čele zboru postupoval 2. poľný práporu 1. brigády, ktorý zistil, že pred nimi sa nachádza sovietska jednotka, ktorú predchádzajúci večer zastavila nemecká paľba. Prieskum 3. brigády zase zistil, že nepriateľ drží obranné postavenia aj na ľavom krídle česko-slovenských jednotiek a nachádza sa bezprostredne na východ od Wrócanky. Následne, keď sa zdvihla hmla, spustili Nemci paľbu do priestoru sústredenia česko-slovenských jednotiek. Presná delostrelecká paľba si vyžiadala svoju daň. Pri Machnówke a Wrócanke vypukol zmätok a následný nemecký protiútok spôsobil, že niektoré česko-slovenskej jednotky začali bez rozkazu ustupovať. Zasiahnuť museli dôstojníci. Zastavovali utekajúcich vojakov a v niektorých prípadoch aj za použitia zbrane.
Tesne popoludní zaútočili na nemecké postavenia jednotky 3. brigády, no ich útok bol odrazený. Podobne dopadol aj útok 1. brigády. Približne v tú dobu navštívil úsek veliteľ 1. UF maršál Konev. Konev nariadil zmeniť smer útoku a postupovať v smere Teodorowka - Dukla, ktorú mal zbor dobyť ešte v ten istý deň večer. 1. brigáde sa síce podarilo postúpiť, avšak rozkaz splnený nebol. Podľa údajov vo vojnovom denníku z 9. septembra utrpel zbor v tento deň veľké straty: 197 mŕtvych (z toho 9 dôstojníkov), 394 ranených a 30 nezvestných. Neúspech toho dňa zavŕšila aj správa o odzbrojení Východoslovenskej armády, ktorej dve divízie mali zaistiť Dukliansky priesmyk.
Vinu za neúspech, zmätok a vysoké straty pripísal maršál Konev veliteľovi zboru generálovi Kratochvílovi. Konev, aj keď na to nemal právomoc, Kratochvíla odvolal a na jeho miesto menoval veliteľa 1. brigády brigádneho generála Ludvíka Svobodu. 
Česko-slovenské jednotky začali desaťdňové ťažké boje o mesto Dukla. Nemeckú obranu pred mestom sa nakoniec podarilo prekonať za pomoci dvoch tankových zborov, ktoré vykonali obchvatný úder z východu. Tohto útoku sa v dňoch 15.-19. septembra zúčastnili aj výsadkári 2. česko-slovenskej paradesantnej brigády. Výsadkári zviedli úspešné boje v priestore obcí Besko, Pastwiska a Pulawa. Následne boli stiahnutí do priestoru Krosno, aby sa pripravili k transportu na povstalecké územie. Mesto Dukla bolo oslobodené 20. septembra 1944. Šlo však len splnenie 1. postupného cieľa a k hraniciam zostávalo ešte 20 kilometrov.
Ďalší postup 1. brigády sa zastavil u kóty 694 Hyrowa hora, kde musela brigáda zviesť ďalšie vyčerpávajúce boje. Na Hyrowej hore bol zničený tank T-34/76 „Lidice“ a jeho veliteľ npor. Richard Tesařík utrpel vážne zranenie - prišiel o oko. Ráno 26. septembra dostal 1. ČSAZ rozkaz k vystriedaniu a presunu do priestoru Barwinek - Zyndranowa, ktoré sa nachádzajú priamo na hranici. Z nového priestoru mal zbor útočiť v smere Krajná Poľana - Ladomírová - Svidník, kam mal zbor preniknúť do 30. septembra. Ťažkými bojmi vyčerpaným jednotkám stála v ceste ďalšia kóta - tzv. bezmenná. 
Prvý útok kvôli úpornej obrane nepriateľa výraznejší úspech nepriniesol. Dňa 4. októbra sa mal zbor stiahnuť ku obci Barwinek. Až 6. októbra sa konečne podarilo prelomiť nemeckú obranu v o 8:00 hod. prekročila hliadka 2. práporu česko-slovenské hranice a následne jednotky oboch brigád prenikli až k Nižnému Komárniku. Niekoľko metrov za československo- poľskou hranicou však tragicky zahynul veliteľ 1. brigády gen. Vedral-Sázavský, keď jeho automobil nabehol na mínu.
Vstup na územie vlasti bol pre vojakov zboru morálnou vzpruhou, podmienky bojovej činnosti sa však nezmenili Ťažisko najbližšieho nemeckého obranného postavenia ležalo na severných svahoch kóty 532 „Obšár“ južne od Nižného Komárnika. Snahy o prerušenie cesty na Svidník a preniknúť do tylu nepriateľa trvali až do 17. novembra. 
Následne sa česko-slovenské jednotky presunuli na severozápad do priestoru Vyšná Písaná - Medvedzie. Ich úlohou bolo odtiaľ preraziť južným smerom. Vo štvrtok 26. októbra prekonali vojaci 1. ČSAZ nemeckú obranu v smere Medvedzie - Korejovce, ktoré oslobodili o dva dni neskôr.
V polovine novembra 1944 sa hlavné sily zboru presunuli naspäť k Nižnému Komárniku. Postupu však bránila obrana kóta 532 „Obšár“ a zúrivé protiútoky. Neustále boje oslabili zbor natoľko, že mu 20. novembru zostávalo iba 172 pešiakov a 39 prieskumníkov a bojov museli byť urýchlene nasadené zálohy z radov ženistov, spojárov a týlového personálu. Tzv. bezmennú kótu sa podarilo napokon dobyť popoludní 24. novembra a na pamiatku statočnosti dôstojníka 3. práporu, ktorý počas boja padol, dostala meno „Hroudova výšina“. Dopoludnia 26. novembra začali nepriateľ ustupovať. Jednotky 1. ČSAZ ho začali prenásledovať južným smerom, až k rieke Ondava, na ktorej za nepriateľ zachytil. Na začiatku decembra 1944 sa front zastavil. Jednotky zboru dostali konečne čas na preskupenie a oddych.
Jednotka bola doplňovaná i z radov partizánskych jednotiek, ktoré sa prebili cez front k sovietskym silám (napr. jednotky partizánska brigáda Čapajev, Požarskij, Za rodinu) a dobrovoľníkmi z radov slovenského obyvateľstva. Na obnovenom a oslobodenom česko-slovenskom území boli začaté odvody do armády. 
Zbor v decembri 1944 nútený odovzdať časť svojho delostrelectva (1. a 5. pluk) a takmer všetky tankové jednotky pre potreby 1. ukrajinského frontu na podporu 38. armády. 
V pozíciách na rieke Ondava zostali jednotky 1. ČSAZ až do polovice januára, keď oslobodzovanie nášho územia pokračovalo Západokarpatskou operáciou.
Boje na Slovensku.
Dňa 12. januára 1945 spustila Červená armáda na východom fronte dve útočné operácie. Na hlavnom smere úderu v Poľsku to bola Viselsko-oderská operácia, na území Slovenska s presahom do južných oblastí Poľska to bola Západokarpatská operácia. Do nej boli nasadené aj jednotky 1. Česko-slovenského armádneho zboru. 
Západokarpatskú operáciu odštartovali boje u Jasla, ktorých sa zúčastnili aj česko-slovenskí delostrelci a tankový prápor. Práporu velil Slovák npor. Imrich Gaš, ešte v auguste 1944 veliteľ 3. tankovej roty poľnej jednotky Pluku útočnej vozby, ktorá bola súčasťou Východoslovenskej armády. Počas boja u Jasla bol Gaš ranený. Výkon česko-slovenských delostrelcov ocenili aj sovietski velitelia. Dňa 19. februára 1944 bol rozkazom č. 019 trom delostreleckým plukom, konkrétne 2, 4 a 5 udelený čestný názov "Jaselský".
Dňa 18. januára 1945 začal zbor opäť s aktívnymi operáciami smerom na západ. 22. januára sa rozhoreli tri dni trvajúce ťažké boje o priesmyk Branisko, po zdolaní ktorého česko-slovenské a sovietske jednotky prenikli na Spiš a do Popradskej kotliny. Po bojoch pri Važci a Východnej sa zbor 30. januára dostal až k Liptovskému Hrádku, ktorý bol 1. februára oslobodený. Nasledoval útok na Liptovský Mikuláš, ktorý však Nemci vďaka výhodným pozorovatelniam na okolitých kopcoch ako aj relatívne hlboko rozčlenenej a pripravenej obrane rozhodne bránili. Tvrdé dva mesiace trvajúce boje o mesto si vyžiadali ťažké straty. Útoky 3., 5. a 13. februára sa podarilo Nemcom odraziť, takže útočiace jednotky prešli na čas do obrany. Medzitým došlo na oslobodenom území k mobilizácii, v Levoči začala byť formovaná nová 4. brigáda a v Kežmarku sa začali zhromažďovať jednotky rozbitej 2. paradesantnej brigády. Zbor mal vo februári už okolo 35 000 mužov. V polovici februára bola tanková brigáda zboru presunutá pre potrebe ostravsko-opavskej operácie mimo pôsobnosť zboru. Obnovené útoky na Liptovský Mikuláš síce boli 3. marca úspešné a mesto sa podarilo získať pod kontrolu ale už 11. marca Nemci podnikli protiútok a získali ho späť. V tej istej dobe však začali na južné Slovensko prenikať jednotky 2. ukrajinského frontu a Nemcom na Považí hrozilo obkľúčenie. Preto sa začali pomaly sťahovať na západ. Liptovský Mikuláš bol Nemcami 4. apríla vyprázdnený o deň neskôr opustili i Ružomberok. Zbor, ktorý ich prenasledoval, tak viedol iba boje so zadnými zadržiavacími oddielmi. Väčší odpor kládli Nemci iba pri Martine a Žiline, na svahoch Malej a Veľkej Fatry, kde sa postup opäť výrazne spomalil.
V apríli bol poverený vedením zboru generál Karel Klapálek, náčelníkom štábu sa stal generál Bohuslav Boček. Ludvík Svoboda bol 4. apríla menovaný ministrom obrany v prvej povojnovej vláde obnoveného Česko-Slovenska. Z oblasti Žiliny sa jednotkám zboru podarilo postúpiť až koncom apríla 1945, opäť hlavne pre to, že Nemcom v dôsledku postupu sovietskych vojsk v južnom Poľsku a na Morave hrozilo obkľúčenie. Na slovensko-moravskej hranici sa rozpútali 2. mája boje v priesmykoch pohoria Javorníky.
Záverečné boje.
Časti armádneho zboru, ktoré boli prenechané 1. ukrajinskému frontu zohrali úlohu pri nadchádzajúcich bojoch na Morave a v Sliezsku počas ostravsko-opavskej operácie. Vyznamenali sa predovšetkým 1. česko-slovenská samostatná tanková brigáda a 1. česko-slovenská zmiešaná letecká divízia. 15. apríla sa tankovým jednotkám podarilo prekročiť česko-slovenskú hranicu a pokračovali v prenasledovaní ustupujúcich Nemcov až do začiatku mája 1945.
Dňa 4. mája 1945 jednotky 1., 3. a 4. brigáda armádneho zboru, ktoré prenikli zo Slovenska za pomoci partizánov oslobodili mesto Vsetín. Následne ich postup pokračoval smerom k Hulínu, Kroměřížu a Kojetínu. 7. mája prebehli ich posledné intenzívnejšie boje pri obci Břest. Dňa 8. mája sa ich postup zastavil pri obci Pivín blízko Prostějova. V nasledujúcich dňoch teda aj po kapitulácii Nemecka 9. mája zaisťovali jednotky územie Československej republiky a likvidovali zvyšky nemeckých oddielov, ktoré sa neboli ochotné vzdať. 10. mája jednotka vstúpila do Prahy. Dňa 17. mája sa zúčastnili jednotky zboru na slávnostnej prehliadke v oslobodenom hlavnom meste. V tomto období dosiahol početný stav vyše 60 000 vojakov.
Politika a iné problémy.
S formovaním a pôsobením česko-slovenskej vojenskej jednotky na Východe je spojených mnoho problémov. Išlo najmä o politické vplyvy a ťahanice, ktoré mali ovplyvniť charakter jednotky, ako aj problémy spojené s multietnickým zložením jednotky, či premiérou žien v česko-slovenských ozbrojených silách. S tým všetkým sa musel jej veliteľ Ludvík Svoboda a celé velenie vysporiadať.
Česko-slovenská vojenská jednotka bola organizovaná ako apolitický subjekt podľa česko-slovenských vojenských predpisov. Akákoľvek politická činnosť a agitácia bola v rozpore s vojenským poriadkom a tým pádom bola zakázaná. Ešte počas výcviku v Buzuluku veliteľ 1. roty práporu npor. Otakar Jaroš avizoval:
Ešte počas internácie musel Svoboda riešiť konflikt s tzv. hvezdármi. Šlo vojakov s výrazným ľavicovým zmýšľaním, ktorí odmietali uznávať veliteľské autority, neustále spochybňovali rozhodnutia veliteľa a ďalších dôstojníkov a svoje postoje dávali okázalo najavo tým, že odmietali nosiť česko-slovenské označenia a nahradzovali ich sovietskou hviezdičkou. Podľa ich názoru mala byť jednotka organizovaná podľa sovietských pravidiel výstavby a riadenia vojenských jednotiek. Niektoré ich názory nemohli byť prezentované verejne a nerobili česť Česko-slovenskej republike.
Na druhej strane to boli vojaci s výrazne antikomunistickými názormi a postojmi. V decembri 1942 boli po nátlaku sovietov z jednotky prepustení škpt. dr. Polák a ďalší traja vojaci. Sovieti im vyčítali protisovietsku činnosť v Československu, Poľsku, Sovietskom zväze ako aj v česko-slovenskej jednotke. Pplk. Svoboda ich ku 8. decembru 1942 so súhlasom šéfa česko-slovenskej vojenskej misie prepustil a odoslal k misii do Kujbyševa. Škpt. Polák bol kárnym výborom zbavený hodnosti. Bola mu vyčítaná rozvratná činnosť v jednotke, kde mal ohovárať veliteľa jednotky a podrývať tak jeho autoritu. Polák tvrdil, že Svoboda ide proti vôli vlády v Londýne a chce, aby bola jednotka poslaná na front, kde môže byť zničená. Podľa Poláka mala jednotka odísť po vzore Poliakov na Blízky východ. Prepustenie Poláka napokon na návrh plk. Píku schválilo aj Ministerstvo národnej obrany (MNO).
Podobný problém bol aj s dôstojníkmi, ktorí k jednotke prišli z Veľkej Británie. Sovieti niektorým z nich odmietli udeliť víza z dôvodu ich radikálnych antikomunistických postojov.
Do Novochoperska, kde sa v lete 1943 formovala brígáda už v hojnejšom počte prišli aj Slováci, bývalí príslušníci slovenskej Rýchlej divízie, ktorí prebehli na sovietsku stranu. Boli vrelo prijatí, no čoskoro sa objavili prvé problémy. Zlú krv narobilo najmä londýnske exilové Ministerstvo národnej obrany, ktoré výnosom č.j. 2561 odmietlo slovenským dôstojníkom uznať hodnosti dosiahnuté po roku 1939 absolvovaním vojenskej akadémie v Slovenskom štáte. Ďalšie problémy, ktoré bolo potrebné riešiť, spočívali v tom, že niektorí slovenskí vojaci si po prezlečení sa do uniforiem česko-slovenského vojska pripli vyznamenania, ktoré obdržali ako príslušníci slovenských ozbrojených síl, prípadne od Nemcov. Ludvík Svoboda vo svojich pamätiach dokonca uvádza, že dokonca došlo k slovnými a fyzickým potýčkam, nakoľko práve títo vojaci vynikali aj vo svojich protisovietskych a hlavne antisemitských názoroch. A nezostalo len pri nich. 8 dní po príchode slovenských vojakov boli nájdení dobodaní dvaja vojaci židovského pôvodu. Neskôr sa zistilo, že vraždu mali na svedomí dvaja vojaci, bratia zo Zvolena, ktorí dezertovali od jednotky a boli dopadnutí sovietskou NKVD a zastrelení ako dezertéri. Na základe týchto skúseností bola pri česko-slovenskej jednotke zriadená trestná rota a behom prvého týždňa po jej zriadení bolo do nej odvelených 20 vojakov. Napriek týmto väčším alebo menším problém sa podarilo z jednotky vytvoriť homogénny celok a Ludvík Svoboda bol na svojich vojakov hrdý.
Veliteľ jednotky Ludvík Svoboda vo svojich pamätiach ďalej spomína ako bol na jednej strane exilovým Ministerstvom obrany a česko-slovenskou vojenskou misiou napádaným, že ide sovietom až príliš na ruku a nerešpektuje rozhodnutia Mnisterstva národnej obrany v Londýne. MNO začalo raziť líniu, aby bola jednotka stiahnutá z frontu, pričom mala sa mala šetriť na „robenie poriadkov doma“. Na druhej strane tu boli orgány NKVD, ktoré ho začali označovať za človeka presadzujúceho protisovietske a protikomunistické názory. Sovietske vedenie začalo podozrievať celý dôstojnícky zbor z protikomunistických intríg. Dokonca sa uvažovala aj o rozpustení zboru, pričom jednotlivé brigády mali byť podriadené pod priame velenie Červenej armády,
Vpyv komunistov.
Predstava, že väčšina vojakov česko-slovenských jednotiek na Východe prepadla stalinskej ideológii neodpovedá historickej realite. Na druhej strane je nutné uviesť, že hneď od februára 1942 začala u jednotky pôsobiť tajná komunistická organizácia, ktorá sa snažila vojakov svojou sieťou ovládnuť a politicky sformovať. Jej členovia, to však mali veľmi zložité, nakoľko väčšina vojakov, od českých vlastencov, Rusínov alebo volynských Čechov, ktorí poznali tvrdosť stalinského režimu, či už z gulagov, alebo zo skúseností s násilnou kolektivizáciou veľmi sľubom o svetlej budúcnosti pod vedením komunistov neverili. V apríli 1945, keď sa počty komunistov v armádnom zbore pod vplyvom víťazného postupu Červenej armády zdvojnásobili, dosahoval počet komunistov v bojových jednotkách armádneho zboru len 338 komunistov. U štábnych a zborových jednotkách bolo ďalších 121 členov komunistickej strany, čo predstavuje približne 2% z celkového počtu príslušníkov česko-slovenských jednotiek na Východe.
Na pôsobenie tzv, hvezdárov, ktorí mali o udalostiach v jednotke, či témach preberaných na poradách velenia jednotky referovať NKVD, alebo kominterne, sa vo svojich pamätiach neskôr sťažoval aj Ludvík Svoboda.
Dňa 18. februára 1942 sa v Buzuluku u česko-slovenskej jednotky prezentoval Bedřich Reicin, ktorý sa od samého začiatku stal vodcovskou osobnosťou komunistov u jednotky. Reicin začal spolupracovať aj s kpt. JUDr. Jaroslavom Procházkou, ktorého do Buzuluku vyslalo moskovské vedenie KSČ a čoskoro v liste členovi zahraničného vedenia KSč v Moskve Václavovi Kopeckému referoval nasledovné:
Komunistov, ktorí pôsobili u česko-slovenskej jednotky na východe je možné rozdeliť do niekoľkých skupín
Aj do tejto straníckej organizácie prenikli osoby, u ktorých prevažovali negatívne charakterové vlastnosti nad predstieraným, alebo prvým straníckym zápalom. Bol to agent NKVD a hlavných symbol stalinských čistiek u česko-slovenských jednotiek na východnom fronte JUDr. Karel Vaš. či bývalý člen Hlinkovej gardy poručík Karol Pazúr, ktorý neskôr v júni 1945 ako veliteľ jednotky zmasakruje 256 Karpatských Nemcov.
Komunisti ovládli systém osvetových dôstojníkom. Osvetová práca v národnostne, nábožensky, sociálne aj vzdelanostne veľmi rozmanitej jednotke, bola veľmi dôležitá a stranícka organizácia široký priestor pre svoju činnosť. Napriek tomu však všetkých osvetových pracovníkov "1. česko-slovenského armádneho zboru v ZSSR" nie je možné chápať ako horlivých komunistických politrukov, Niektorí boli svojim vojakom aj za cenu života príkladom v boji, ďalší sa venovali aj osobným a materiálnym problémom vojakov svojej jednotky. Jedným z nich bol Sergej Petras, ktorý za statočnosť preukázanú v boji obdržal sedem Česko-slovenských vojnových krížov a za oslobodenie Kyjeva bol nominovaný aj na titul Hrdina Sovietskeho zväzu. 
Na druhej strane osvetár to bol ppor. Teodor Fischer, ktorý NKVD u 50. streleckého zboru udal kpt. delostrelectva Františka žáka. Ten bol označený za „nepriateľa Sovietskeho zväzu“ a spoločne s pplk Janem Studlarom-Husineckým, kpt. Jindřichom Podruhom, kpt. Antonínom Novákom a npor. Josefom Havlom vyhostený zo Sovietskeho zväzu. 
V januári 1945 vzniklo tzv. obranné spravodajstvo - kontrarozviedka, ktorú mali komunisti Bedřich Reicin a Karel Vaš plne vo svojich rukách. Obidvaja sa neuspokojili len s bojom proti skutočným špiónom a diverzantom v tyle zboru. Pomocou starostlivo zorganizovanej siete konfidentov registrovali aj „nezdravé“ názory mužstva. kritické poznámky o pomeroch v Sovietskom zväze mohli radoví vojaci skončiť v trestnom oddiele. V prípade dôstojníkov sa podobné poznámky starostlivo evidovali a čakali na dobu, keď nadíde čas „zúčtovania s buržoáziou“. Nakoniec sa obeťami represií po februári 1948 stali aj niektorí komunisti vrátane samotného Bedřicha Reicina, ktorý bol popravený v decembri 1952.
Na filmovom plátne.
"Sokolovo (1974 - Česko-slovensko)" je druhý film trilógie režiséra Otakara Vávru. Rozpráva o formovaní česko-slovenského poľného práporu v Buzuluku, jeho odchode na front a boji 1. roty Otakara Jaroša o dedinu Sokolovo.
"Brána k domovu (1975 - Česko-slovensko)" je dvojdielny film Jozefa Medveďa pojednávajúci o Karpatsko-duklianskej operácii a účasti 1. Česko-slovenského armádneho zboru v nej.
"Tanková brigáda (1955 - Česko-slovensko)" je film o ceste česko-slovenských tankistov bojmi na východom fronte, najmä Karpatsko-duklianskej operácie a Ostravsko-opavskej operácie 
"Vojáci slobody (1977 - Sovietsky zväz a koprodukcia ďalších krajín)." Štvordielny film Jurija Ozerova o oslobodzovaní strednej a východnej Európy. V časti o Slovensku sú pasáže o Karpatsko-duklianskej operácii.
"Prerušená pieseň (1960 - koprodukcia Česko-slovensko a Sovietsky zväz, dnes Slovensko/Gruzínsko)". Romantický príbeh slovenského vojaka na východnom fronte vychádzajúci zo skutočného príbehu. Vojak Zvara sa dostáva do sovietskeho zajatia a odtiaľ k formovanej 2. česko-slovenskej paradesantnej brigáde. Vo filme je pasáž vojenskej prehliadky za zvuku piesne Smer Praha. Jednotky česko-slovenských desantov idú na pomoc Slovenskému národnému povstaniu.
"Povstalecká história (1984 - Česko-slovensko)" je osemdielny seriál Andreja Lettricha o histórii Slovenského národného povstania. V seriály sú scény s 2. česko-slovenskou paradesantnou brigádou, jej príletom na povstalecké územie, bojom v povstani a odchodom do hôr. Na konci 1. časti je zobrazená aj dezercia vojakov roty npor. Marcellyho. Marcelly a jeho vojaci sa vracajú na Slovensko ako vojaci paradesantnej brigády.
"Práče (1960 - Česko-slovensko)". Film Karla Kachyňu je príbeh malého chlapca Františka Bureše, ktorý sa z koncentračného tábora dostáva k Česko-slovenskému armádnemu zboru počas Karpatsko-duklianskej operácie a je pridelený ako vojak-elév do práčovne.
"Tenkrát o Vánocích (1958 - Česko-slovensko)". Film Karla Kachyňu. Česko-slovenský peší prápor tesne pred Vianocami 1944 oslobodzuje slovenskú podhorskú dedinu.
"Maratón (1968 - Česko-slovensko)". FIlm o posledných dňoch 2. svetovej vojny a pražskom povstaní. V úvode filmu sú scény s vojakmi Česko-slovenského armádneho zboru.
"Návrat domů (1948 - Česko-slovensko)". Dej fIlmu Martina Friče sa odohráva krátko po skončení druhej svetovej vojny. Bojová cesta vojakov 1. Česko-slovenského armádneho zboru sa v máji 1945 konči v Prahe. Domov sa vracia aj npor. Kliment Mareš, ktorého hrá český herec Karel Höger).
"Piloti (1988 - Česko-slovensko a Sovietsky zväz)" je film režiséra Otakara Fuku. Je to rozprávanie o česko-slovenských pilotoch na východnom fronte. 

</doc>
<doc id="127472" url="https://sk.wikipedia.org/wiki?curid=127472" title="Pavel Mokráň">
Pavel Mokráň

Ing. Pavel Mokráň (* 18. august 1943, Dubovce) je slovenský prekladateľ a bridžista.
Bol prvým prezidentom Slovenského bridžového zväzu. Pôsobil ako hlavný organizátor Majstrovstiev sveta juniorov v bridži, ktoré sa konali v Piešťanoch.

</doc>
<doc id="127473" url="https://sk.wikipedia.org/wiki?curid=127473" title="Rastrová grafika">
Rastrová grafika

Pojem rastrová grafika v počítačovej terminológii označuje spôsob uloženia grafickej informácie opisom jednotlivých bodov usporiadaných v myslenej mriežke. Každý bod (pixel) má v mriežke určenú svoju presnú polohu, farbu a iné parametre, napr. priehľadnosť (alfa kanál). 
Farba bodu (pixela) sa dá opísať za pomoci farebného modelu, ktorý opisuje jednotlivé body miešaním základných farieb alebo farby a jasu. Množstvo použitých bitov potrebných na opis závisí od zvolenej farebnej hĺbky. Napr. ak je použitá len čierna a biela farba, stačí na opis farby jedného bodu jediný bit. 
Veľkosť obrázka závisí aj od rozlíšenia, ktoré sa udáva v DPI (počet bodov na palec). Na zobrazenie na monitore postačuje rozlíšenie 72 DPI, na tlač na tlačiarni aspoň 300 DPI.
Rastrová grafika.
Na obrázok sa pozerá ako na sieť (raster) veľmi malých štvorcov – pixelov, uložených v pevných riadkoch a stĺpcoch – v obdĺžnikovej matici. Rozmer každého obrázka je pre počítač počet pixelov na šírku × počet pixelov na výšku. Pre každý pixel (štvorček) je nutné okrem polohy (riadok a stĺpec) zakódovať aj farbu, resp. ďalšie parametre, napr. priezračnosť. 
Čierno-biely obraz.
Ak je obrázok monochromatický (čierna a biela farba), kódovanie je jednoduché: 1 – rozsvietený (biely) bod, 0 – nerozsvietený (čierny) bod), napr.
A teda zápis v riadku vyzerá : 100111001 011010110 101101101 110111011 111010111 111101111, čo je 54 bitov. Po osemnásobnom zväčšení obrázok vyzerá takto: 
Odtiene sivej.
Pri niektorých obrázkoch je potrebné zaznamenať aj odtiene, preto dve farby – čierna a biela – nestačia. Výhodné je zakódovať odtiene sivej farby pomocou ôsmich bitov tak, aby informácia o každom bode zaberala 1 B, t. j. jedno pamäťové miesto počítača. Čím bude bod svetlejší, tým väčšia hodnota sa do pamäte uloží. Preto bod čiernej farby sa uloží ako 0 a bod bielej farby ako maximálna možná hodnota – 255. Obrázok bude kódovaný nasledujúco:
Obrázok bude v pamäti počítača zaberať 54 bajtov (pamäťových miest) a po osemnásobnom zväčšení obrázok bude vyzerať takto: 
Farebný obraz.
Pri farebnom kódovaní obrazu všetky farebné modely kódujú farbu troma nezávislými hodnotami. Najvýhodnejšie je každý pixel obrazu zakódovať pomocou troch pamäťových miest – troch bajtov. Obrázok s rozmermi 1024 × 768 pixelov tak v pamäti grafickej karty zaberie 2 359 296 bajtov. V minulosti kvôli cene pamätí sa na grafické karty montovali pamäte menších rozmerov, teda na kódovanie farieb sa použil menší počet bajtov. Najstaršie počítače používali iba 16 farieb, to znamená, že každý bod bol zakódovaný 4 bitmi, neskôr sa začali vyrábať grafické karty (VGA) s 256 farbami, ktoré mali každý bod kódovaný 8 bitmi. Po zlacnení počítačových pamätí už bolo možné vyrábať karty SVGA, ktoré kódovali farby pomocou 16 bitov (dve pamäťové miesta) v režime High Color (vysoká farebnosť). V súčasnosti už grafické karty majú toľko pamäte, že bez problémov môžu kódovať každý bod 24 bitmi (tri pamäťové miesta) v režime True Color (pravá farebnosť). Opísaný spôsob uloženia obrázka (keď je každý bod kódovaný pomocou niekoľkých bitov – 4, 8, 16 alebo 24) používa formát, ktorý sa volá bitová mapa (BitMaP). Obrázky v takomto formáte sú v počítači uložené v súboroch s príponou BMP. Pri plnej farebnosti je každý bod obrázka zakódovaný 24 bitmi, čo sú tri pamäťové miesta počítača. Pričom 255 0 0 je sýta červená farba, 0 255 0 je sýta zelená farba, 0 0 255 je sýta modrá farba, 0 0 0 je čierna farba a 255 255 255 je biela farba. Obrázok srdca môžeme týmto spôsobom zakódovať napríklad aj takto (kvôli kratšiemu zápisu je použitá šestnástková sústavá): 
Obrázok bude v pamäti počítača zaberať 162 bajtov (pamäťových miest) a po osemnásobnom zväčšení bude vyzerať takto: 
Veľká pamäťová náročnosť už teda nie je problém grafickej karty počítača, stále je však problém pri posielaní takýchto obrázkov prostredníctvom internetu, pretože obrázok s rozmermi 1024 × 768 pixelov v režime true color je príliš veľký. Na zníženie pamäťových nárokov sa používa paleta farieb a kompresia dát (stlačenie).
Paleta farieb.
Paleta využíva skutočnosť, že na kreslených obrázkoch väčšinou nie je použitých viac ako 256 farieb. Zníženie pamäťových nárokov spočíva v tom, že očíslujeme všetky použité farby v obrázku číslami od 0 do 255 a potom kódujeme každý bod tak, že uvedieme poradové číslo farby v palete. Tým namiesto troch pamäťových miest zakódujeme každý bod iba pomocou jedného pamäťového miesta. Naše „srdce“ teda zakódujeme takto:
Paleta: 
Obrázok:
Ak spočítame počet pamäťových miest, dostaneme 24 B použitých v palete a 54 B použitých na obrázok, čo je spolu 78 B (bez použitia palety to bolo 162 B).
Kompresia.
Ďalší spôsob, ako znížiť pamäťovú náročnosť obrázka, je použitie kompresie. Kompresia môže byť:
Princíp bezstratovej kompresie spočíva v tom, že ak sa pixel s rovnakou farbou vyskytuje viackrát za sebou, do pamäte neukladáme jednotlivé pixely, ale uložíme, koľkokrát sa pixel danej farby vyskytol. Napr. (zjednodušene) osemkrát červená, trikrát modrá atď. 
Algoritmy používané na bezstratovú kompresiu:
Stratová kompresia je založená na vynechávaní niektorých málo viditeľných detailov obrazu. V praxi to znamená, že ak je niekde napríklad jedna svetložltá bodka uprostred veľkého bieleho poľa, jednoducho sa vymaže. Ďalej ak je niekde tenká čiara medzi dvoma plochami, potom sa farba tejto čiary upraví tak, aby sa jej farba dala vypočítať zložením farieb plôch, ktoré obklopuje (zjednodušene povedané).
Algoritmy používané na stratovú kompresiu:
Ďalšou možnosťou na spracovanie obrazových informácií je vektorová grafika.

</doc>
<doc id="127475" url="https://sk.wikipedia.org/wiki?curid=127475" title="Železník (rozlišovacia stránka)">
Železník (rozlišovacia stránka)

Železník môže byť:

</doc>
<doc id="127477" url="https://sk.wikipedia.org/wiki?curid=127477" title="Stará Ďala">
Stará Ďala



</doc>
<doc id="127478" url="https://sk.wikipedia.org/wiki?curid=127478" title="Železník (kôň)">
Železník (kôň)

Železník bol úspešný Anglický plnokrvník, valach, ktorý štyrikrát vyhral Veľkú pardubickú.
Narodil sa 29. apríla 1978 v Šamoríne. Matka bola Želatina a pochádzala zo Sovietskeho zväzu a otec Zigounersohn, nemecký plemenník. V októbri 1979 bol predaný za 120 000 Kčs do Agrochemického podniku v Slavkove u Brna. 
Dostihová kariéra.
V troch rokoch začala jeho dostihová kariéra a v prvom roku získal 7800 korún. Za slabé výsledky mohlo najmä zranenie zadnej nohy, pre ktoré mu hrozilo i utratenie. Riaditeľstvo slavkovských stajní sa preto rozhodlo Železníka predať. Za 90 000 Kčs ho kúpil jazdecký klub Státního statku Světlá Hora. 
V roku 1983 sa Železník na bratislavskom závodišti zúčastnil prvej steeplechase. Kvôli zraneniu jeho stáleho jazdca ho osedlal Josef Váňa. Dostih však nedokončili a podobne dopadol i ďalší štart v Slušoviciach. Prvýkrát vyhral 5. júna 1983 na dráhe v Albertovci, na Veľkej cene Sliezska. V ďalšom roku zo siedmich štartov štyrikrát vyhral a dvakrát bol druhý. 
6. októbra 1985 sa Železník s Antonínom Novákom v sedle prvýkrát postavil na štart Veľkej pardubickej steeplechase, praskla mu však uzdečka a dostih nedokončil. V ďalšom roku po dvoch pádoch jazdca tiež dostih nedokončil. 4. októbra 1987 Železník s Váňom v sedle suverénne o dvanásť dĺžok vyhral a vytvoril i nový traťový rekord 9:56:13. Veľkú pardubickú vyhral i v nasledujúcich dvoch rokoch. V roku 1990 dostih nedokončil, ale v roku 1991 znovu vyhral, napriek kolízii na Poplerovom skoku. V roku 1992 na dráhe Veľkej pardubickej počas dostihu vnikli demonštranti a Železník mal kolíziu s policajtom.
Bodku za jeho dostihovou kariérou urobila terénna vychádzka, pri ktorej si na zadnej nohe zlomil korunkovú kosť a Železník odišiel do "penzie".
Za kariéru vyhral 58 dostihov (30x prvý, 9x druhý, 1x tretí, 1x štvrtý, 2x piaty) a na dotáciách zarobil 1 723 800 korún. V roku 2000 sa Železník do Pardubíc vrátil a bol uvedený do Dvorany slávy ČT.
Zvyšok života strávil v Světlé Hoře a na Malé Morávce. Zomrel 22. decembra 2004.

</doc>
<doc id="127479" url="https://sk.wikipedia.org/wiki?curid=127479" title="Plemenník">
Plemenník

Plemenník je plemenný samec s dobrými genetickými vlastnosťami, ktorý sa využíva v plemenitbe. 
Termín plemenník sa používa iba pri vybraných druhoch domestikovaných zvierat. Plemenníci sú zapísaní v plemennej knihe príslušného plemena vedenej autorizovanou chovateľskou organizáciou.
Slovenské ministerstvo poľnohospodárstva podporuje zachovanie a podporu genofondu nasledujúcich druhov plemenníkov:

</doc>
<doc id="127480" url="https://sk.wikipedia.org/wiki?curid=127480" title="Beňuška (potok)">
Beňuška (potok)

Beňuška je potok na Horehroní, na území okresu Brezno. Je to pravostranný prítok Hrona, meria 7,3 km a je tokom III. rádu. 
Prameň.
Pramení v Nízkych Tatrách, v podcelku Kráľovohoľské Tatry, na juhozápadnom svahu Beňušky (1 541,9 m n. m.), v nadmorskej výške približne 1 330 m n. m. 
Opis toku.
Od prameňa sa oblúkom stáča na juh a preteká Veľkou Beňušskou dolinou. Tu postupne priberá niekoľko prítokov: zľava spod Kečky (1 529,2 m n. m.), sprava spod Čučoriedkovej (1 316,3 m n. m.) a opäť zľava z južného úpätia Kečky (dĺžka 1,5 km). Napokon vstupuje do Horehronského podolia, do podcelku Breznianska kotlina, preteká popri horárni Paseky a východne od Bujakova sa v nadmorskej výške približne 514 m n. m. vlieva do Hrona.

</doc>
<doc id="127481" url="https://sk.wikipedia.org/wiki?curid=127481" title="Beňuška">
Beňuška

Beňuška môže byť:

</doc>
<doc id="127483" url="https://sk.wikipedia.org/wiki?curid=127483" title="Zúbra">
Zúbra

Zúbra môže byť:

</doc>
<doc id="127484" url="https://sk.wikipedia.org/wiki?curid=127484" title="Zúbra (prítok Hrona)">
Zúbra (prítok Hrona)

Zúbra je potok na Horehroní, preteká územím okresu Brezno. Je to pravostranný prítok Hrona, meria 6,2 km a je tokom III. rádu. 
Pramení v Nízkych Tatrách, v podcelku Kráľovohoľské Tatry, na západnom svahu Čučoriedkovej (1 316,3 m n. m.), v nadmorskej výške okolo 1 000 m n. m. Tečie severojužným smerom, v pramennej oblasti priberá dva krátke pravostranné prítoky spod Zúbrej (1 191,6 m n. m.) a ľavostranný spod Čučoriedkovej. Preteká dolinou Zúbra, postupne priberá tri prítoky zľava z juhozápadného úpätia Čučoriedkovej a sprava z juhovýchodného úpätia Priehybky (1 110,9 m n. m.). Na dolnom toku vstupuje do Horehronského podolia, do podcelku Breznianska kotlina, stáča sa na juhovýchod a na východnom okraji Bujakova ústi v nadmorskej výške cca 508 m n. m. do Hrona.

</doc>
<doc id="127485" url="https://sk.wikipedia.org/wiki?curid=127485" title="Vagnár">
Vagnár

Vagnár je potok na Horehroní, na území okresu Brezno. Je to pravostranný prítok Hrona, meria 6 km a je to tok III. rádu. 
Pramení v Nízkych Tatrách, v podcelku Kráľovohoľské Tatry, na severozápadnom svahu Priehybky (1 110,9 m n. m.), v nadmorskej výške okolo 890 m n. m. Od prameňa tečie na krátkom úseku juhozápadným smerom, sprava priberá tri krátke prítoky a pokračuje severojužným smerom. Z pravej strany priberá prítok z juhovýchodného svahu Šánskeho (847,2 m n. m.) a následne 1,9 km dlhý pravostranný prítok z oblasti Dolnej Vartovky. Potom pokračuje rovnomennou dolinou smerom na juhovýchod a sprava priberá prítok spod Krajčova (859,6 m n. m.). Napokon sa opätovne stáča na juh a na území mesta Brezno, v časti Zadné Halny, ústi v nadmorskej výške okolo 501 m n. m. do Hrona.

</doc>
<doc id="127486" url="https://sk.wikipedia.org/wiki?curid=127486" title="Čierny potok (prítok Bystrianky)">
Čierny potok (prítok Bystrianky)

Čierny potok je potok v regióne Horehronia, na území okresu Brezno. Je to pravostranný prítok Bystrianky, meria 3,2 km a je tokom IV. rádu. 
Pramení v predhorí Nízkych Tatier, v podcelku Ďumbierske Tatry, na južnom svahu Mesiačika (1 361,7 m n. m.), v nadmorskej výške približne 920 m n. m. Od prameňa tečie najprv na krátkom úseku na juh, potom sa stáča na juhovýchod a vteká do Bystrianskeho podhoria v Horehronskom podolí. Tu priberá najprv sprava prítok prameniaci východne od rekreačnej osady Krpáčovo, zľava prítok z juhojuhovýchodného svahu svahu Mesiačika a sprava prítok spod Príslopu (890,6 m n. m.). Odtiaľ pokračuje na krátkom úseku východojuhovýchodným smerom a preteká južnou časťou rekreačného strediska Tále. Napokon už tečie k ústiu opäť juhovýchodným smerom, preteká okolo areálu autokempingu Tále na ľavom brehu, podteká cestu II. triedy č. 584 a severne od obce Bystrá ústi v nadmorskej výške cca 617 m n. m. do Bystrianky.

</doc>
<doc id="127487" url="https://sk.wikipedia.org/wiki?curid=127487" title="Štiavnička">
Štiavnička

Štiavnička môže byť:

</doc>
<doc id="127488" url="https://sk.wikipedia.org/wiki?curid=127488" title="Mlynná">
Mlynná

Mlynná je potok na Horehroní, v severnej časti okresu Brezno. Je to pravostranný prítok Štiavničky, má dĺžku 6,9 km a je tokom V. rádu. 
Pramení v Nízkych Tatrách, v podcelku Ďumbierske Tatry, na juhovýchodnom svahu Ďumbiera (), v nadmorskej výške okolo , neďaleko Chaty generála M. R. Štefánika. Tečie severojužným smerom, na hornom toku preteká dolinou Zelenská Mlynná, zľava priberá prítok spod Králičky a ďalej nasledujú prítoky: sprava spod Veľkého Gápľa (), zľava () z úpätia Králičky, sprava opäť spod Veľkého Gápľa, ďalej sprava z doliny Ošusty a taktiež sprava () spod masívu Veľkého Gápľa. Na krátkom úseku potom tečie na juhovýchod a po pribratí 2,6 km dlhého prítoku z doliny Pošova Mlynná pokračuje na juh Mlynnou dolinou. Tu postupne priberá najprv krátky ľavostranný prítok z juhozápadného svahu Malého Gápľa (), ďalší zľava spod Zingotovej () a následne aj dva prítoky z oblasti Valachova. Napokon ešte priberá pravostranný prítok z oblasti Hviezdy, vstupuje do výbežku Horehronského podolia, do podcelku Bystrianske podhorie. Tu najprv preteká chatovou oblasťou a severovýchodne od obce Mýto pod Ďumbierom ústi v nadmorskej výške cca do Štiavničky.

</doc>
<doc id="127489" url="https://sk.wikipedia.org/wiki?curid=127489" title="Slovenská astronomická spoločnosť pri SAV">
Slovenská astronomická spoločnosť pri SAV



</doc>
<doc id="127490" url="https://sk.wikipedia.org/wiki?curid=127490" title="Slnečný čas">
Slnečný čas

Slnečný čas je čas určovaný zdanlivým pohybom Slnka vzhľadom na pozorovateľa na Zemi a daný hodinovým uhlom Slnka. 
Pravý slnečný čas sa meria pohybom pravého Slnka. Je to nerovnomerná časomiera. Pravý slnečný čas ukazujú slnečné hodiny. 
Stredný slnečný čas sa meria pomocou fiktívneho telesa stredného Slnka. Stredné Slnko sa pohybuje rovnomerne po rovníku a stredný slnečný čas je daný jeho hodinovým uhlom t + 12 h. Tento čas sa používa v bežnom živote a jeho základnou jednotkou je stredný slnečný deň. Pásmový čas je definovaný stredným slnečným časom stredného poludníka daného pásma, v našom pásme (pásmo 15° východne od základného alebo greenwichského poludníka) stredný poludník prechádza Jindřichovým Hradcom. Miestny stredný slnečný čas je uhlová vzdialenosť (v časovej miere) stredného Slnka od miestneho polud­níka. Rozdiel medzi stredným a pravým slnečným časom sa nazýva časová rovnica.

</doc>
<doc id="127491" url="https://sk.wikipedia.org/wiki?curid=127491" title="Slnečný spektrograf">
Slnečný spektrograf

Slnečný spektrograf je prístroj na fotografovanie slnečného spektra. Intenzita slnečného svetla je podstatne väčšia ako intenzita svetla hviezd. To umožňuje študovať slnečné spektrum s veľkou disperziou, a to aj spektrum povrchu aj jednotlivých útvarov na povrchu a na okraji Slnka. Spektrum s veľkou disperziou môže byt dlhé až niekoľko metrov a dá sa fotografovať len po častiach. Preto boli skonštruované slnečné spektrografy na fotografovanie celého spektra pomocou ešeletu (Optická mriežka). Veľké slnečné spektrografy bývajú spojené s celostatom umiestneným vysoko nad zemou alebo v slnečnej veži, aby ich neovplyvnilo prúdenie vzduchu pri Zemi. Na fotografovanie Slnka vo svetle jednej spektrálnej čiary slúži spektroheliograf.

</doc>
<doc id="127492" url="https://sk.wikipedia.org/wiki?curid=127492" title="Slnečný magnetograf">
Slnečný magnetograf

Slnečný magnetograf je prístroj na meranie magnetických polí na Slnku. Princípom je fotoelektrické meranie rozštepu spek­trálnych čiar (Zeemanov jav). Slnečný magnetograf samočinne zapisuje intenzitu magnetického poľa. Vyvinul ho americký astro­nóm H. W. Babcock v roku 1952 (Mount Wilson Observa­tory).

</doc>
<doc id="127493" url="https://sk.wikipedia.org/wiki?curid=127493" title="Slnečná veža">
Slnečná veža

Slnečná veža je vežovitá stavba, vysoká niekoľko desať metrov, slúžiaca na pozorovanie Slnka. V jej vrchole je namontovaný vertikálny celostat s objektívom, ktorý vrhá svetlo nadol na optické zariadenie ďalekohľadu. Obraz Slnka sa tvorí v prízemí slnečnej veže, kde sú umiestené laboratóriá s pomocnými prístrojmi a zariadeniami (spektrograf, spektrohelioskop, spektroheliograf, foto­komora a pod.). Pozorovania v slnečnej veži neruší pohyb ovzdušia (lúče neprebiehajú blízko vyhriateho povrchu Zeme ako pri horizontálnych celostatoch). Slnečné veže nie sú chránené pred otrasmi vetrom a sú nákladnejšie ako horizontálne slnečné ďalekohľady. Známa je Einsteinova veža na observatóriu v Postupime.

</doc>
<doc id="127494" url="https://sk.wikipedia.org/wiki?curid=127494" title="Slnečná konštanta">
Slnečná konštanta

Slnečná konštanta je tok slnečnej energie prechádzajúci plochou , kolmou na smer lúčov, za 1 s v strednej vzdialenosti Zeme od Slnka. Napriek názvu však táto hodnota nie je konštantná a mení sa v závislosti od slnečnej aktivity. Jej zmeny nemajú vplyv na momentálne počasie, ale ovplyvňujú dlhodobé zmeny podnebia.
Jej hodnota je formula_1. Z pozemských pozorovaní bola slnečná konštanta určená s nepresnosťou 2 % vzhľadom na nestabilitu atmosférických podmienok i vzhľadom na to, že atmosféra neprepúšťa slnečné žiarenie v celom rozsahu spektra. Pri novších pozorovaniach (pomocou družíc), ktoré umožňujú sledovať až 99,9 % spektrálneho rozsahu, sa zistili malé zmeny hodnoty slnečnej konštanty v závislosti od slnečnej aktivity, a to o 0,1 %, čo predstavuje zmenu efektívnej teploty Slnka o 10 K. V skutočnosti pojem slnečná konštanta zahŕňa celé spektrum slnečného žiarenia a teda s veľkou presnosťou môže byť zmeraná len mimo zemskej atmosféry.
Množstvo energie dopadajúcej na Zem.
Celkové množstvo žiarenia prijímaného Zemou zo Slnka je určené zemským prierezom (π R2), ale ako planéta rotuje, je táto energia distribuovaná na celý zemský povrch (4 π R2). Z toho dôvodu je priemerná hodnota množstva slnečného žiarenia (tzv. "insolacia" – oslnenie) rovná jednej štvrtine slnečnej konštanty – okolo 342 W/m². Konkrétne množstvo slnečnej energie dopadajúce v danom mieste a čase na povrch je tiež ovplyvnené stavom atmosféry a zemepisnou šírkou. Množstvo slnečnej konštanty sa periodicky mení aj preto, že Zem obieha okolo Slnka po elipse. Presné merania tiež ukazujú, že slnečná konštanta nepatrne kolísa aj s množstvom slnečných škvŕn, jej dlhodobé zmeny veľkosti približne jedného promile spôsobuje jedenásťročný slnečný cyklus. Zo slnečnej konštanty možno vypočítať slnečnú žiarivosť.
História merania.
V roku 1884 sa Samuel Pierpont Langley pokúsil odhadnúť veľkosť slnečnej konštanty na hore Mount Whitney v Sierra Nevade, pokúsil sa taktiež eliminovať vplyv absorpcie energie atmosférou (odčítaním hodnôt v rôznych častiach dňa). Bohužiaľ dospel k nesprávnej hodnote 2 903 W/m2, možno kvôli matematickej chybe. Medzi rokmi 1902 a 1957, merania vykonávané Charlesom Greeley Abbotom a ďalšími z rôznych miest vo vysokých nadmorských výškach určili hodnotu medzi 1 322 a 1 465 W/m2. Abbott poukázal na to, že jedna z Langleyho korekcií bola chybne použitá.
Slnečné konštanty planét.
Keďže slnečná konštanta klesá so vzrastajúcou vzdialenosťou od Slnka, v súlade so Stefanov-Boltzmannovým zákonom, je slnečná konštanta iná pre každú planétu slnečnej sústavy.

</doc>
<doc id="127495" url="https://sk.wikipedia.org/wiki?curid=127495" title="Slapy (astrofyzika)">
Slapy (astrofyzika)

Slapy (iné názvy: slapové pohyby, slapové deformácie, slapové javy) sú periodické zmeny rozloženia hmoty astronomického telesa vznikajúce v podstatnej miere vplyvom obehu a príťažli­vých síl iných astronomických telies, napr. v prípade planéty Zem vplyvom Mesiaca a v menšej miere vplyvom Slnka. Príslušné sily (vyvolané gravitačným poľom kozmických telies), ktoré tieto zmeny podmieňujú, sa nazývajú slapové sily.
Slapové sily.
Slapová sila je druhotným efektom gravitačnej sily a jej dôsledkom je napr. príliv a odliv na Zemi (tzv. oceánske slapy). Vzniká preto, že gravitačné pole nie je konštantné pozdĺž celého telesa. Keď sa teleso ocitne pod vplyvom gravitácie iného telesa, gravitačné zrýchlenie na bližšej a vzdialenejšej strane sa môže výrazne líšiť. To vedie k deformácii tvaru telesa bez toho, aby sa zmenil jeho objem. Ak má teleso na začiatku guľový tvar, slapová sila má tendenciu deformovať ho do tvaru elipsoidu s dvoma vydutinami, jednou na strane otočenej k telesu a druhou na strane odvrátenej.
Slapy na Zemi.
Najsilnejšie sa prejavujú ako periodické zmeny vodnej hladiny morí (príliv a odliv) a vzdušných más. Príliv (stúpanie morskej hladiny) nastáva na strane privrátenej a odvrátenej od Mesiaca; odliv (klesanie morskej hladiny) na najväčšej kružnici ležiacej medzi nimi. V dôsledku rotácie Zeme, ktorá sa odzrkadľuje v zdanlivom dennom pohybe Mesiaca, prebiehajú slapy s periódou mesačného obehu vzhľadom na bod na rotujúcej Zemi zhruba za 24 h 50 min; každých 12 h 25 min nastáva preto príliv. Stav hladiny vody závisí od kulminácie Mesiaca. Pri nove a splne sa slapové efekty zvýraznia (podiel slapových síl vplyvom Slnka je v rovnakom smere), v prvej a poslednej štvrti sú slapové sily vplyvom Mesiaca posunuté o 90 ° vzhľadom na gravitačné pôsobenie Slnka. Nepretržitým pohybom vodných hmôt vzniká slapové trenie, ktoré postupne odčerpáva Zemi rotačnú energiu, a teda nepatrne spomaľuje jej rotáciu a pre­dlžuje deň (asi o 1/1000 s za rok); ďalším dôsledkom je zväčšenie vzdialenosti Mesiaca (niekoľko cm za rok). Slapové sily vyvolané Zemou a pôsobiace v raných štádiách vývoja na Mesiac zapríčinili jeho viazanú rotáciu.

</doc>
<doc id="127496" url="https://sk.wikipedia.org/wiki?curid=127496" title="Sivé teleso">
Sivé teleso

Sivé teleso je idealizované teleso, ktoré má na všetkých vlnových dĺžkach rovnaký absorpčný koeficient podob­ne ako čierne teleso, na rozdiel od neho však absorpčný koeficient sivého telesa k &lt; 1.
Pri žiarení sivého telesa platí Wienov zákon posunu v rovnakej forme ako pre čierne teleso, Planckov zákon a Stefanov-Boltz­mannov zákon pri zriedenom žiarení sivého telesa s tou obmenou, že sa príslušná intenzita žiarenia čierneho telesa vynáso­bí koeficientom podľa množstva absorbovaného žiare­nia (faktor zriedenia). Zákony žiarenia sivého telesa sa využívajú napríklad pri štúdiu spojitého spektra hviezdnych atmosfér; hviezdna atmosféra, ktorá žiari ako sivé teleso, nazýva sa sivá atmosféra.

</doc>
<doc id="127498" url="https://sk.wikipedia.org/wiki?curid=127498" title="Skafander">
Skafander

Skafander je druh kompletného ochranného hermetického (vzduchotesného) odevu, určeného na zabezpečenie životných podmienok používateľa v prostredí nebezpečnom pre ľudský život – napríklad nízky alebo vysoký tlak, nedýchateľná alebo jedovatá atmosféra, príliš vysoké alebo príliš nízke teploty.
Kozmický skafander.
Kozmický skafander chráni kozmonauta, umožňuje život a prácu v zriedenej atmosfére, resp. vo vákuu (kozmickom priestore). Má zariadenia na reguláciu teploty, tlaku, vlhkosti a zloženia vnútornej atmosféry.
Kozmický skafander má dva základné druhy používané pri rozdielnych činnostiach.
Letci používajú veľmi podobný typ skafandru ("výškový oblek") pri letoch vo veľmi veľkých výškach a vysokými rýchlosťami. 
Niektoré kozmické skafandre sú schopné plniť obidve funkcie – potom obvykle hovoríme o univerzálnom skafandri.
Návrh správnej ergonómie skafandra nie je jednoduchý. Musí bezpečne oddeliť človeka od smrtiaceho prostredia, súčasne mu umožniť čo najvoľnejší pohyb a poskytnúť čo najväčší komfort. Skafander obmedzuje pohyb človeka najmä svojou veľkosťou a sťaženou pohyblivosťou. Predmety a náradia s ktorými sa má manipulovať v skafandri musia byť ľahko dosiahnuteľné a ľahko uchopiteľné. Mimoriadnou výzvou pre konštruktérov je rukavica skafandra.
Hlavné systémy.
Kozmický skafander pre výstup z kozmickej lode spravidla obsahuje tieto systémy:
Kozmický skafander pre výstup z kozmickej lode má obvykle tri hlavné časti či vrstvy s rôznou funkciou:
Druhá a tretia vrstva nemusia byť samostatné celky.
Typy kozmických skafandrov.
Ruské a sovietske kozmické skafandre.
Skafandre Orlan a Sokol sú postupne zdokonalované a v súčasnosti sa používa už piata generácia oboch osvedčených skafandrov. Posledná generácia – Sokol-KV2 a Orlan-M – poslúžila ako vzor pre čínske kozmické skafandre.
Iné skafandre.
Potápačský skafander.
Hlbinný potápačský skafander (Atmospheric diving suit – ADS) chráni predovšetkým proti tlaku a poskytuje dýchaciu zmes pri normálnom atmosférickom tlaku. Používajú ho potápači pri práci v extrémnych hĺbkach, kde už nie je možné kvôli vysokému tlaku používať bežnú potápačskú výstroj alebo je vyžadovaná dlhodobá práca pod hladinou, po ktorej by bola potrebná veľmi dlhá dekompresia a špeciálne dýchacie zmesi. Hlbinné potápačské skafandre umožňujú prácu v hĺbkach okolo 600 metrov (2000 feet).
Izolačný skafander.
Izolačný skafander, (tiež izolačný oblek, ochranný skafander, Hazmat suit, hazardous materials suit) sa používa pri práci s nebezpečnými materiálmi a v nebezpečnom prostredí zamorenom napríklad rádioaktívnymi látkami, jedovatými látkami a plynmi alebo v biologickom výskume na ochranu pred infekciou nebezpečnými mikroorganizmami a vírusmi. Izolačné obleky sú rozdelené do niekoľkých tried podľa stupňa ochrany a tiež podľa druhu ohrozenia, proti ktorému chránia. 
Tepelne izolačné a ohňovzdorné skafandre.
K izolačným oblekom sa radia aj ohňovzdorné "azbestové" obleky. Sú rozdelené do niekoľkých tried podľa teploty prostredia, v ktorom zabezpečujú ochranu. Používajú sa pri záchranných prácach a napríklad aj pri údržbe a opravách pecí v hutníckom, keramickom a sklárskom priemysle. Ohňovzdorné a tepelne izolačné obleky s vyššími stupňami ochrany sú vybavené dýchacími prístrojmi a môžu byť vybavené i systémami chladenia povrchu.

</doc>
<doc id="127502" url="https://sk.wikipedia.org/wiki?curid=127502" title="Výmena (šach)">
Výmena (šach)

Výmena je v šachu najčastejší spôsob odstránenia kameňov zo šachovnice. Vzniká tak, že si súperi navzájom v za sebou idúcich ťahoch zoberú kameň rovnakej hodnoty. Napríklad:
Došlo k výmene pešiakov.
Ak dôjde k niekoľkým po sebe nasledujúcim výmenám, vzniká hromadná výmena.
Výmena je dôležitý činiteľ vo všetkých štádiách partie. 

</doc>
<doc id="127504" url="https://sk.wikipedia.org/wiki?curid=127504" title="Sulfid arzenitý">
Sulfid arzenitý

Sulfid arzenitý (As2S3) je sulfid arzénu.
Syntéza.
Môže sa pripraviť priamou syntézou prvkov pri teplote 390 °C:
 2 As + 3 S → As2S3
Vyzráža sa tiež z roztoku arzenitých solí (As3+) pôsobením plynného sírovodíka:
Výskyt.
Vyskytuje sa v prírode ako minerál auripigment.

</doc>
<doc id="127505" url="https://sk.wikipedia.org/wiki?curid=127505" title="Miroslav Stoch">
Miroslav Stoch

Miroslav Stoch (* 19. október 1989, Nitra) je profesionálny slovenský futbalista hrajúci za český klub Slovan Liberec. Hráva ako krídelník. 
Na prvý zápas v Premier League v drese Chelsea FC nastúpil 30. novembra 2008 v domácom zápase proti Arsenalu Londýn (1:2). V 81. minúte vystriedal Deca. 
V júli roku 2009 odišiel do FC Twente na ročné hosťovanie. Nasledoval jeho prestup do Fenerbachce, kde sa ale postupne dostal mimo základnej zostavy. V rámci hosťovania teda postupne nastupoval v kluboch PAOK Solúň, Al Ain a Bursaspor.
Reprezentácia.
V reprezentácii odohral svoj prvý zápas na turnaji na Cypre proti Ukrajine, keď v 69. minúte striedal Branislava Obžeru. Prvýkrát dostal príležitosť v základnej zostave v zápase kvalifikácie na MS 2010 proti San Marínu, v 40. minúte strelil svoj prvý reprezentačný gól.
Po návrate z prvého kvalifikačného zápasu o postup na Majstrovstvá sveta 2014 v Litve porušil po príchode na Slovensko spolu s ďalšími troma spoluhráčmi večierku.
Reprezentačné zápasy.
"(Stav k: 14. augustu 2009)"
Úspechy.
Víťaz Ceny Petra Dubovského v roku 2009
Víťaz Ceny Petra Dubovského v roku 2010
Víťaz Ceny Ferenca Puskása v roku 2012
Klub.
Chelsea F.C.
FC Twente

</doc>
<doc id="127506" url="https://sk.wikipedia.org/wiki?curid=127506" title="Miestna sústava hviezd">
Miestna sústava hviezd

Miestna sústava hviezd je lokálna hustejšia oblasť hviezd a medzihviezdnej hmoty v blízkom okolí Slnka v rámci našej hviezdnej sústavy, Galaxie.
Na oblohe sa prejavuje ako Gouldov pás. Rozmery Miestnej sústavy hviezd sú rádove 200 x 500 pc, jej centrum je vo vzdialenosti 100-150 pc od Slnka v smere súhvezdia Lietajúca ryba. Galaktické súradnice centra Miestnej sústavy hviezd: l = 275°, b = -12°. K základnej rovine Galaxie je Miestna sústava hviezd sklonená pod uhlom 16°. Celková hmotnosť Miestnej sústavy hviezd sa odhaduje na 2. 105 Mסּ. Jestvujú náznaky, podľa ktorých má Miestna sústava hviezd vlastnú rotáciu v smere rotácie Galaxie s uhlovou rýchlosťou 2 až 3-násobne vyššou, než má galaktická rotácia. Jej dôsledkom môže byt K efekt. Miestna sústava hviezd je pravdepodobne lokálny jav v miestnom špirálovom ramene Orióna.

</doc>
<doc id="127509" url="https://sk.wikipedia.org/wiki?curid=127509" title="Motýľkový diagram">
Motýľkový diagram

Motýľkový diagram alebo butterfly diagram je grafické zobrazenie posunu slnečných škvŕn z vyšších heliografických šírok (±30°) k slnečnému rovníku v 11-ročných periódach. Na vodorovnej osi motýľkového diagramu je čas (roky), na zvislej osi heliografická šírka.

</doc>
<doc id="127510" url="https://sk.wikipedia.org/wiki?curid=127510" title="Mrak galaxií">
Mrak galaxií

Mrak galaxií je útvar pozostávajúci z niekoľkých skupín galaxií, súčasť kôp galaxií. Naša Miestna skupina galaxií spolu s niekoľkými ďalšími skupinami a osamotenými galaxiami medzigalaktického poľa tvorí Miestny mrak galaxií. Podľa G. de Vaucouleursa má Miestny mrak galaxií sploštený tvar a rozmery 7 x 20 miliónov ly. Skupiny galaxií a galaxie patriace do Miestneho mraku galaxií grupujú sa na oblohe do širšieho pása, skloneného pod uhlom 14° k supergalaktickému rovníku. Tento jav je pri galaxiách obdobou Gouldovho pása hviezd. Naša Galaxia je asi 1 miliónov ly nad základnou rovinou Miestneho mraku galaxií Reálnosť Miestneho mraku galaxií potvrdzuje aj to, že veľké osi ďalších blízkych mrakov galaxií sú podobne orientované v smere supergalaktického rovníka.

</doc>
<doc id="127511" url="https://sk.wikipedia.org/wiki?curid=127511" title="Optická mriežka">
Optická mriežka

Optická mriežka alebo mriežka je sklená alebo kovová doštička, ktorá rozkladá svetlo na spektrum (spektrograf).
Na doštičke je diamantovým hrotom vyrytá hustá sústava rovnobežných čiar, ktoré ju delia na priehľadné a nepriehľadné štrbiny. Čím väčší je počet vrypov na 1 mm (obyčajne 600 na 1 mm), tým väčšia je rozlišovacia schopnosť mriežky. Vzdialenosť medzi dvoma vrypmi sa nazýva mriežková konštanta. Svetlo sa rozkladá ohybom na priehľadných štrbinách. So stúpajúcim rádom spektra stúpa aj disperzia. Na rozdiel od hranola je poradie farieb obrátené. Najviac odchýlená je červená a najmenej fialová.
Mriežkové spektrum sa nazýva i normálne spektrum, pretože na rozdiel od neho v hranolovom spektre nepostupuje disperzia rovnomerne s vlnovou dĺžkou (fialová časť je roztiahnutá a červená stlačená). Mriežka vyrytá na rovinnom (rovinná mriežka) alebo vydutom zrkadle (konkávna mriežka) sa používa na odraz. Výnimočne sa zhotovujú mriežky až s 2400 vrypmi na 1 mm. Veľmi kvalitné sú Rowlandove mriežky s 800 vrypmi na 1 mm. Pred fotografický objektív sa umiesťuje objektívová mriežka, ktorá sa využíva pri fotografovaní spektier meteorov. Z originálov mriežok možno urobiť kópie. Nedokonalé vrypy na mriežke zapríčiňujú falošné čiary v spektre (duchov mriežky). Ešelet je optická difrakčná mriežka s malým počtom vrypov. Sústreďuje svetlo do vysokých rádov spektra, ktoré možno rozložiť pod seba pomocou hranolov. Ešelet umožňuje získať obraz rozsiahlej spektrálnej oblasti na jednej snímke.

</doc>
<doc id="127512" url="https://sk.wikipedia.org/wiki?curid=127512" title="MWC 349">
MWC 349

MWC 349 je slabá hviezda v súhvezdí Labuť, obklopená plynom, s emisnými čiarami v spektre. Pozorovaniami v infračervenej oblasti spektra sa zistilo, že je veľmi mladou hviezdou, obklopenou svietiacim plynovým diskom (s polomerom približne 1 AU) a rozsiahlejším chladnejším plynovým obalom (s rozmerom presahujúcim rozmer našej planetárnej sústavy). Podľa niektorých astronómov ide o protoplanetárnu sústavu.

</doc>
<doc id="127513" url="https://sk.wikipedia.org/wiki?curid=127513" title="Neutrínová astronómia">
Neutrínová astronómia

Neutrínová astronómia je oblasť astronómie, ktorá sa zaoberá výskumom neutrín kozmického pôvodu. V kozmických podmienkach vznikajú neutrína pri termonukleárnych reakciách v Slnku a vo hviezdach, najmä pri vzplanutiach supernov. Veľký počet neutrín musel vzniknúť v začiatočných fázach vývoja vesmíru (reliktové neutrína s terajšou teplotou približne 2 K). Pri súčasných pozorovacích možnostiach sa dajú registrovať iba neutrína slnečného pôvodu. Pravdepodobnosť registrovania neutrín je veľmi nízka, lebo neutrína extrémne slabo reagujú s inými časticami (prúd neutrín môže prejsť bez poznateľného poklesu cez mnoho miliónov hviezd). Na zvýšenie pravdepodobnosti registrovania slnečných neutrín sa používa neutrínový ďalekohľad. Prvé zariadenie tohto typu pozostávalo z veľkého tanku s obsahom , naplneného tetrachlóretylénom C2Cl4. Tank bol umiestený v šachte hlboko pod povrchom Zeme (), aby sa vylúčil vplyv kozmického žiarenia. Pri reakcii neutrín s atómami chlóru vznikajú rádioaktívne atómy argónu, ktorých prítomnosť možno zistiť; ich počet za jednotku času udáva počet reagujúcich neutrín. Obdobne možno využiť na registráciu toku neutrín vyvolané jadrové reakcie s premenou lítia na berýlium alebo gália na germánium. Uskutočnené experimenty registrovali prekvapujúco nízky tok slnečných neutrín, okolo 1 SNU namiesto teoreticky očakávaného toku okolo 7,5 SNU; táto diferencia nie je dosiaľ spoľahlivo objasnená.

</doc>
<doc id="127516" url="https://sk.wikipedia.org/wiki?curid=127516" title="Okolohviezdna hmota">
Okolohviezdna hmota

Okolohviezdna hmota je obálka hviezdy v jej začiatočných štádiách vývoja. Skladá sa z okolohviezdneho prachu a plynu. Pri tesných dvojhviezdach vzniká pri prenose hmoty plynová okolohviezdna hmota, prípadne plynový disk.

</doc>
<doc id="127519" url="https://sk.wikipedia.org/wiki?curid=127519" title="Tesná dvojhviezda">
Tesná dvojhviezda

Tesná dvojhviezda je sústava dvoch veľmi blízkych hviezd, ktoré vzájomným gravitačným pôsobením deformujú svoj tvar. V prípade, že sa na takúto dvojhviezdu dívame v rovine jej obehu, ide o špeciálny prípad zákrytovej premennej hviezdy. 
Na povrchu samostatnej hviezdy je gravitačné pole konštantné, t. j. ekvipotenciálna plocha je sférická. Ekvipo­tenciálne plochy tesnej dvojhviezdy nemôžu byť sférické, lebo gravitačný potenciál jednej hviezdy interferuje s gravitačným potenciá­lom druhej hviezdy. Nesférický tvar zložiek tesnej dvojhviezdy sa nazýva elipticita tesnej dvojhviezdy. Tvar ekvipotenciálnych plôch v rámci problému dvoch telies (priamo aplikovateľný na problém tesnej dvojhviezdy) odvodil É. Roche. 
Prvá ekvipotenciálna plocha sa nazýva kritický povrch alebo Rocheova medza. Ak sú obidve zložky tesnej dvojhviezdy svojimi rozmermi pod Rocheovou medzou, ide o oddelenú dvojhviezdu. V tesnej dvojhviezde sa rýchlejšie vyvíja hmotnejšia zložka. Zväčšuje svoj objem dovtedy, kým nevyplní celý priestor obklopený Rocheovou medzou; potom sa hmota prenáša na menej hmotnú zložku cez vnútorný Lagrangeov libračný bod (L1). Taká tesná dvojhviezda sa nazýva "polodotyková tesná dvojhviezda". Plynové prúdy zo zložky strácajúcej hmotu nedopadajú na zložku prijímajúcu hmotu v spojnici stredov hviezd, ale sú vplyvom rotácie sústavy odklonené. Prúdy sa pohybu­jú v rovine dráhy tesnej dvojhviezdy, pričom okolo zložky prijímajúcej hmotu vytvárajú plynové disky alebo plynové prstence (podľa toho, či je hustota okolohviezdnej hmoty veľká alebo. malá). V mieste, kde plynový prúd interaguje s diskom, prípadne so samou zložkou, môže vzniknúť horúca škvrna ako následok premeny kinetickej energie častíc prúdu na energiu tepelnú pri kolízii týchto častíc s povrchom disku alebo samej hviezdy. Ak obidve zložky tesnej dvojhviezdy vypĺňajú svoj kritický Rocheov objem, povrchové vrstvy veľmi deformovaných zložiek dvojhviezdy sa dotýkajú - dotyková (kontaktná) tesná dvojhviezda; medzi zložkami nastáva vzájomná výmena hmoty.
Vývoj.
Pri vývoji tesnej dvojhviezdy sa zložky môžu natoľko zväčšiť, že hmota začne unikať zo sústavy cez vonkajší Lagrangeov libračný bod (L2). Obidve zložky tesnej dvojhviezdy vznikajú súčasne z mračna medzi­hviezdnej hmoty. Zložky sa skladajú asi zo 60-70 % vodíka a z 30-40 % hélia, ťažšie prvky tvoria len malú prímes. V jadrách obidvoch hviezd sa uskutočňuje najskôr termonukleárna premena vodíka na hélium. Úbytok vodíka v jadre sa dlhodobo prejavuje vzrasta­ním polomerov obidvoch zložiek. Hmotnejšia zložka spaľuje vodík rýchlejšie ako menej hmotná, preto prvá vyplní svoj kritický Rocheov objem, čím sa začína prenos hmoty z tejto hviezdy k menej hmotnej zložke tesnej dvojhviezdy. V prvom štádiu prenosu hmoty sa rozlišujú 3 prípady prenosu hmoty (A, B a C) podľa vývojového štádia hmotnejšej zložky v okamihu dosiahnutia Rocheovej medze. Ak prvý prenos hmoty nastane v štádiu horenia vodíka v jadre, ide o prípad A prenosu hmoty, ktorý nastáva iba pri tesnej dvojhviezde s veľmi krátkou obežnou periódou. Ak nastane prvý prenos hmoty po vyčerpaní vodíka v jadre, ide o prípad B prenosu hmoty. Začiatok prenosu hmoty po vyčerpaní hélia v jadre je prípad C prenosu hmoty; taká situácia môže nastať len pri dlhoperiodických sústavách. Vplyvom prenosu hmo­ty môže hmotnejšia zložka odovzdať menej hmotnej zložke až 80 % svojej hmoty. Tým sa ich pomer hmotností prevráti a vývoj hviezdy, ktorá hmotu získala, sa urýchli. Keď táto zložka vyplní svoj kritický Rocheov objem, nastáva druhé štádium prenosu hmoty.
Ďalší vývoj.
Ďalší vývoj tesnej dvojhviezdy závisí od toho, v akom štádiu je pôvodná hmotnejšia zložka. Ak sa táto hviezda dostala až do záverečných vývojových štádií (vývoj hviezd), jej polomer je hlboko pod Rocheovou medzou a plynové prúdy z druhého štádia prenosu hmoty tvoria akréčny disk okolo bieleho trpaslíka, neutrónovej hviezdy alebo čiernej diery; ak ešte stále vypĺňa svoj Rocheov objem, vytvorí sa dotyková sústava a zložky si navzájom vymieňajú hmotu. Vývoj tesnej dvojhviezdy sa končí, keď sú obidve zložky v záverečných štádiách svojho vývoja.

</doc>
<doc id="127521" url="https://sk.wikipedia.org/wiki?curid=127521" title="Lagrangeov libračný bod">
Lagrangeov libračný bod



</doc>
<doc id="127522" url="https://sk.wikipedia.org/wiki?curid=127522" title="Camden (londýnsky obvod)">
Camden (londýnsky obvod)

Camden, oficiálne London Borough of Camden (Londýnska mestská časť Camden) je mestská časť, ktorá má štatút obce. Nachádza sa vo Vnútornom Londýne. Je londýnsky mestský obvod (London borough), ktorý sa nachádza na sever od City of London a City of Westminster; na západe susedí s obvodom Brent, na severe s obvodmi Barnet a Haringey a na východe s Islington. Nachádza sa na sever od rieky Temže. Tvorí súčasť Vnútorného Londýna.
Mestský obvod vznikol v roku 1965 zlúčením bývalých metropolitných oblastí: Metropolitan Borough of Hampstead, Metropolitan Borough of Holborn a Metropolitan Borough of St Pancras do jedného celku pod názvom „Royal Borough of Camden“.

</doc>
<doc id="127523" url="https://sk.wikipedia.org/wiki?curid=127523" title="London Borough of Camden">
London Borough of Camden



</doc>
<doc id="127526" url="https://sk.wikipedia.org/wiki?curid=127526" title="Umelá atmosféra">
Umelá atmosféra

Umelá atmosféra je atmosféra v kozmickej lodi alebo kozmickom laboratóriu, v ktorej pracujú kozmonauti bez skafandrov alebo v ktorej sa skúmajú pokusné živočíchy a rastliny. Odlišuje sa od vzduchu obyčajne väčším obsahom kyslíka na úkor dusíka a zníženým tlakom; použila sa i zmes kyslíka s héliom a pod. V exobiológii (astrobiológia) atmosféra v skúmavke.

</doc>
<doc id="127527" url="https://sk.wikipedia.org/wiki?curid=127527" title="Umelá hviezda">
Umelá hviezda

Umelá hviezda je umelý svetelný zdroj, ktorého jasnosť sa dá merateľne meniť, napr. žiarovka pripojená na vhodnú optickú sústavu. Umelá hviezda sa používa vo fotometrii, kde slúži na porovnanie jasnosti skutočných hviezd na oblohe, a inde.

</doc>
<doc id="127528" url="https://sk.wikipedia.org/wiki?curid=127528" title="Umelá kométa">
Umelá kométa

Umelá kométa je umelo vyvolaný jav v kozmickom priestore podobný kométe, pozostávajúci z pár plynu vypustených z kozmickej sondy. Umelá kométa vznikla vypustením sodíkových pár (sodíkový oblak) z kozmickej sondy Luna 1 a Luna 2 počas ich letu k Mesiacu. Použila sa ako viditeľný bod dráhy na presnejší výpočet dráhy sondy.

</doc>
<doc id="127529" url="https://sk.wikipedia.org/wiki?curid=127529" title="Umelá planéta">
Umelá planéta

Umelá planéta alebo umelá obežnica Slnka je každé umelé kozmické teleso, ktoré obieha po heliocentrickej dráhe. Prvou umelou planétou sa stala Luna 1, vypustená 2. januára 1959.

</doc>
<doc id="127530" url="https://sk.wikipedia.org/wiki?curid=127530" title="Maslov">
Maslov

Maslov môže byť:

</doc>
<doc id="127531" url="https://sk.wikipedia.org/wiki?curid=127531" title="Umelá tiaž">
Umelá tiaž

Umelá tiaž je zdanlivá tiaž pôsobiaca na posádku kozmickej lode alebo na iné živé organizmy kozmickej stanice, vyvolaná rotáciou systému v kozmickom priestore. S umelou tiažou sa ráta v projektoch dlhodobých ciest v kozmickom priestore na elimináciu vplyvu beztiaže na organizmus.

</doc>
<doc id="127532" url="https://sk.wikipedia.org/wiki?curid=127532" title="Sadd Aswán">
Sadd Aswán

Sadd Aswán alebo po slovensky Aswánska/Asuánska priehrada (priehradná nádrž aj Aswánska/Asuánska priehradná nádrž) môže byť:

</doc>
<doc id="127533" url="https://sk.wikipedia.org/wiki?curid=127533" title="Komplexná jednotka">
Komplexná jednotka

Komplexná jednotka je komplexné číslo veľkosti 1 (čiže také, že jeho absolútna hodnota sa rovná jednej.)
formula_1
teda 1 = a2 + b2 (kde a, b sú reálne čísla a z = a + i b je komplexná jednotka)
Pretože na Gaussovej rovine absolútna hodnota znázorňuje vzdialenosť obrazu čísla od počiatku, tvorí na nej obrazy všetkých komplexných jednotiek kružnicu so stredom v počiatku a s polomerom 1.
Príkladom komplexnej jednotky sú čísla i (imaginárna jednotka), −i, 1, −1 alebo formula_2

</doc>
<doc id="127534" url="https://sk.wikipedia.org/wiki?curid=127534" title="Milingovia">
Milingovia

Milingovia boli južnoslovanský kmeň usídlený na juhu Peloponézu, v susedstve Jazercov. Prvá zmienka o tomto kmeni je od Konstantina Porfyrogenéta z 10. storočia. Na rozdiel od Jazercov si svoje etnické povedomie uchovali dlhšie, do ovládnutia územia Osmanmi v priebehu 15. storočia. Až vtedy začínajú podliehať helenizácii. Milingovia sa podieľali na etnogenéze novodobého gréckeho národa.

</doc>
<doc id="127535" url="https://sk.wikipedia.org/wiki?curid=127535" title="Moravania (srbská Morava)">
Moravania (srbská Morava)

Moravania je názov drobného slovanského kmeňa, ktorý žil okolo horného toku rieky Morava na dnešnom srbsko-bulharskom pomedzí. Slovania sa na tomto území usadili možno už v 7. storočí, ale názov Moravania je doložený až z 10. storočia. Podobne ako početné iné drobné kmene na okolí (Braničevci, Neretvania a podobne) čoskoro splynuli so Srbmi.

</doc>
<doc id="127536" url="https://sk.wikipedia.org/wiki?curid=127536" title="Obodriti">
Obodriti

Obodriti (iné názvy: Obotriti, Abodriti, Abotriti) boli západoslovanský kmeň usídlený na severovýchode dnešného Nemecka medzi Baltským morom a riekami Spréva a Labe. Obodriti sa tu usadili najneskôr v priebehu 7. storočia a čoskoro sa kmeň začal rozpadávať na menšie skupiny (Reregovia, Gliňania, Varnovia, Črezpeňania, Ránovia a i.), ktoré v priebehu 8. – 9. storočia založili niekoľko kniežatstiev. Tie bojovali proti Sasom, ale i proti sebe navzájom. Sasi a Dáni ovládali územia Obodritov, ktorí potom v priebehu 11. – 12. storočia stratili samostatnosť. Relikty polabskej slovančiny ako hovorového jazyka sa udržali až do 18. storočia na území Gline (Lüneburg). Obodriti sa podieľali na etnogenéze novodobého nemeckého národa. 
Časť Obodritov sa usadila i na brehoch Dunaja okolo dnešného Belehradu. Tí sa následne podieľali na etnogenéze neskoršieho srbského národa.

</doc>
<doc id="127539" url="https://sk.wikipedia.org/wiki?curid=127539" title="Psi wheel">
Psi wheel

Psi wheel (doslova "PSI koleso/psionické koleso") je vrtuľka pyramídového tvaru, ktorá sa používa na cvičenie alebo jednoduché predvádzanie psychokinézy (telekinézy). Či skutočne dokazuje psychokinézu je značne sporné.
Pozostáva zo základne (napr. korok), v ktorej je zabodnutý nejaký ostrý predmet (napr. ihla, špendlík) a z vrtuľky (papier alebo alobal štvorcového tvaru, ktorý je poskladaný do tvaru pyramídy). 

</doc>
<doc id="127540" url="https://sk.wikipedia.org/wiki?curid=127540" title="Angkór Vat">
Angkór Vat

Angkór Vat (iné prepisy: Angkor Vat, Angkór Wat, Angkór wat, Angkor Wat; khmérskym písmom: អង្គរវត្ត - súčasná khmérska výslovnosť : ['aŋkó voət] alebo ['əŋkó voət] alebo [ŋkó voət] ; staršie po thajsky: "Nakhón Wat"/iné prepisy: "Nakhon Vat, Nakhón Vat, Nakhon Wat") je chrámový komplex v Angkóre na severozápade Kambodže.
Bol postavený pre kráľa Súrjavarmana II. ako jeho chrám a hlavné mesto. Ako najväčší a najlepšie zachovaný chrámový komplex je jediný, ktorý si zachoval úlohu náboženského centra – najprv ako hinduistický a potom budhistický. Chrám je vybudovaný v klasickom štýle khmérskej architektúry, stal sa symbolom Kambodže, je vyobrazený aj na národnej vlajke a je hlavnou turistickou atrakciou krajiny. Svojou celkovou výmerou okolo 1 km² je považovaný za najrozľahlejší náboženský komplex na svete.
Dejiny.
Výstavba chrámu sa začala v prvej polovici 12. storočia počas vlády kráľa Súrjavarmana II. (vládol od r. 1113 do cca 1150) ako hlavné mesto a kráľov chrám. Pôvodný názov chrámu je neznámy. V roku 1177 bol Angkór zničený Čampami, tradičnými nepriateľmi Khmérov. Po znovuobnovení ríše bolo hlavné mesto presunuté do Angkór Thomu o niekoľko kilometrov na sever.
V 14. alebo 15. storočí sa chrám stal théravádskym (budhistickým), akým ostáva dodnes.
Aj keď bol zanedbávaný v 16. storočí, nikdy nebol úplne opustený. V tom čase bol známy ako "Preah Pisnulok". Od 16. storočia sa používa aj súčasný názov, "Angkór Wat", čo znamená "Mestský chrám".
Jeden z prvých návštevníkov zo Západu bol portugalský mních Antonio da Magdalena v roku 1586, ale známym sa stal ná Západe až v polovici 19. storočia publikáciou francúzskeho výskumníka Henriho Mouhota, ktorý nesprávne datoval chrám do obdobia Rímskej ríše.
V 20. storočí chrám potreboval hlavne odstránenie vegetácie, ktorá sa začala rozširovať. Práce boli zastavené v 70. a 80. rokoch 20. storočia občianskou vojnou a vládou Červených Khmérov, ale chrám utrpel len minimálne škody. Od roku 1992 sa chrám postupne obnovuje.
Angkór Vat sa stal symbolom Kambodže, a zdrojom národnej hrdosti pre miestnych ľudí. Chrám je na každej vlajke Kambodže približne od roku 1863.
Architektonický štýl.
Angkór Vat je jedným z najlepších príkladov khmérskeho stavebného štýlu − "štýlu Angkor Vat" pomenovaného podľa tejto stavby. Počínajúc 12. storočím vedeli khmérski stavitelia používať ako stavebný materiál pieskovec a tehlu. Väčšina viditeľných plôch chrámu je vybudovaná z pieskovca, obvodové múry a skryté štruktúry sú z tehiel. Zatiaľ sa stále nevie aká zlúčenina bola použitá ako spojivo, odhaduje sa však, že išlo o látku na báze hydroxidu vápenatého.
Angkór Vat je cenený najmä pre svoju harmóniu designu, ktorá bola porovnávaná so stavbami starovekého Ríma a Grécka. 
Typickými prvkami tohto stavebného štýlu sú lomené oblúky, veže „ozubené“ ako kvety lotosov, honosné chodby postupne sa rozširujúce do výstavných priechodov, pavilóny zostavené do tvaru kríža lemujúci celú hlavnú os chrámu; ďalej sú to nástenné reliéfy znázorňujúce božstvá a frontony zobrazujúce rôzne výpravné scény. Sochy v Angkór Vate sú považované za konzervatívne, viac statické a oveľa menej honosné ako v skorých dobách. Mnohé ďalšie prvky boli zničené rabovaním a vplyvom času, ako napr. pozlátené prvky na vežiach, sochách a reliéfoch, ozdobné drevené panely na stropoch a dverách.
Obdobie štýlu Angkór Vat bolo nasledované obdobím Bajon, počas neho však bola často kvalita zanedbávaná na úkor kvantity. Medzi chrámy predstavujúce štyl Angkór patria: Banteaj Samré, Thommanon, Čosaj Tevoda a rané chrámy Preah Pithu v Angkóre; mimo Angkor sú to: Beng Mealea a časti Phanom Rung a Phimai.

</doc>
<doc id="127544" url="https://sk.wikipedia.org/wiki?curid=127544" title="Organum vestibulocochleare">
Organum vestibulocochleare



</doc>
<doc id="127547" url="https://sk.wikipedia.org/wiki?curid=127547" title="Tabak (produkt)">
Tabak (produkt)

Tabak je produkt z listov niektorých druhov rastlinného rodu tabak ("Nicotiana"), ktorá pochádza z Ameriky. Na výrobné účely sú vhodné iba dva druhy tabak virgínsky ("Nicotiana tabbacum") a tabak sedliacky ("Nicotiana rustica").
Obsahuje alkaloid nikotín. Pestuje sa hlavne k výrobe cigariet a cigár.
Výskyt.
Tabak sa vyskytuje v oblastiach medzi 45° s.š. a 30 j.š., v 117 štátoch sveta, tabakové polia sú aj na Slovensku.
Pestovatelia.
V minulosti sa najviac tabaku pestovalo v Severnej Amerike. V roku 2005 najviac tabaku vyprodukovala Čína (2,51 mil. ton), ďalej Brazília (0,88 mil. ton), India (0,60 mil. ton), Spojené štáty (0,29 mil. ton) a Indonézia (0,14 mil. ton). Celkovo sa vo svete v tom roku vyprodukovalo 6,38 mil. ton tabaku .

</doc>
<doc id="127549" url="https://sk.wikipedia.org/wiki?curid=127549" title="M4 Sherman">
M4 Sherman

M4 Sherman bol americký stredný tank vyrábaný od roku 1942 vo veľkých sériach. Tanky M4 zohrali významnú rolu počas druhej svetovej vojny, kde bojovali na všetkých frontoch. V niektorých krajinách slúžili jeho modifikácie do 70. rokov.
Vývoj a použitie.
Tanky radu M4 boli tiež prezývané „Sherman“ podľa generála W.T. Shermana. Projekt tanku vznikol z tanku M3 v roku 1941 aj na základe poznatkov z bojov, ktoré sa v tej dobe rozhoreli v Európe. Po prvýkrát boli Shermany použité v bitke pri Al Alameine, kde preň neboli nemecké ani talianske tanky ťažkým súperom. V neskoršom období vojny, hlavne po príchode nových nemeckých tankov Tiger a Panther však svojim protivníkom už nestačil. Spojenci preto Shermany nasadzovali vo veľkých množstvách. O veľkej spotrebe týchto strojov svedčí aj obrovský počet vyrobených kusov, ktorý sa blížil číslu 50 000 (nerátajúc licenčne vyrábané v iných krajinách, rovnako ako vozidlá postavené na jeho podvozku), čo z neho robí jeden z najviac vyrábaných tankov druhej svetovej vojny. Slabinami prvých Shermanov boli hlavne málo účinné kanóny, zlý balistický profil vozidiel, poddimenzované pancierovanie a tiež zážihové motory. Benzín po zásahu tanku väčšinou okamžite explodoval. Aj preto tieto tanky niekedy posmešne nazývali „Ronson“, podľa známych benzínových zapaľovačov. Napriek týmto neduhom, si vojaci na tankoch pochvaľovali najmä ich bezporuchový chod a nenáročnosť na obsluhu, ktorú oceňovali dokonca aj sovietski vojaci na východnom fronte.
Od roku 1943 boli badateľné pokusy konštruktérov odstrániť najväčšie neduhy týchto strojov. Vzniklo veľa vylepšených verzií, napríklad dobre pancierovaný M4A3E2 Jumbo, ktorý však trpel tým že bol až príliš ťažký. Briti upravili M4, tak že doň vložili svoj 17 librový protitankový kanón, táto modifikácia sa do histórie zapísala ako Sherman Firefly. Na konci vojny bola nasadená tiež verzia M4A3E8, ktorá mala celkom nový podvozok, novú vežu T23 a kanón kalibru 76 mm s úsťovou brzdou. Tanky tejto modifikácie sa zúčastnili i bojov v Kórejskej vojne, kde už však Shermany tvorili len podpornú zbraň modernejších tankov M-26 Pershing. Celkovo bolo vyrobených 49 234 tankov M4 všetkých verzií.
Najdlhšiu činnú služby zaznamenali Shermany v Izraeli, kde ich modernizované verzie vybojovali mnoho tankových bitiek ešte i v 70. rokoch.

</doc>
<doc id="127550" url="https://sk.wikipedia.org/wiki?curid=127550" title="Millennium Bridge (Londýn)">
Millennium Bridge (Londýn)

Millenium Bridge je oceľový visutý most pre peších ponad rieku Temžu. Nachádza sa v Londýne a spája brehy dvoch mestských častí, a to City of London a Bankside, v obvode Southwark. Nachádza sa medzi mostami Blackfriars Railway Bridge a Southwark Bridge.
Millenium Bridge bol prvým novým mostom cez rieku od dokončenia Tower Bridge v roku 1894. Bol otvorený v roku 2000 a jeho vlastníkom a správcom je spoločnosť Bridge House Estates, dobročinný trust pod dohľadom Corporation of London.
Na jeho severnom konci sa nachádza Katedrála sv. Pavla a City of London School. Pri jeho južnom konci sa nachádza Shakespearovo Globe Theatre, galérie Tate Modern a Bankside Gallery.
Konštrukcia a dizajn mosta.
Dizajn mosta sa stal predmetom verejnej súťaže, ktorú v roku 1996 vyhlásila southwarkská radnica. Víťazom sa stal návrh spoločností Arup, Foster and Partners a sira Anthonyho Cara. Kvôli výškovým obmedzeniam a v snahe zlepšiť výhľad na City i na Tate Modern, bol most navrhnutý ako visutý a jeho závesné laná boli umiestnené pod úroveň chodníka, a teda je vlastná konštrukcia mosta veľmi nízka. Most je podopretý dvomi mostnými piliermi. Jeho celková dĺžka je , dĺžka hlavného rozpätia je a jeho šírka je 4 metre. Laná sú napínané záťažou 2000 ton voči obom pilierom – dosť na to, aby most zniesol záťaž približne 5 tisíc ľudí.
História.
S výstavbou mosta sa začalo v roku 1998. Celkové náklady na jeho výstavbu dosiahli 18,2 milióna libier (približne 2,2 milióna libier nad pôvodný rozpočet). Most slávnostne otvorili s dvojmesačným oneskorením 10. júna 2000, ale kvôli neočakávaným bočným vibráciám musel byť most 12. júna uzavretý.
Kmity boli spôsobené veľkým počtom chodcov prechádzajúcich po moste. Most sa nachádza na rušnej pešej trase a počasie v deň otvorenia bolo veľmi priaznivé, čo ešte viac podnietilo ľudí k prechádzke po novom moste. Za prvý deň prešlo po moste 90 000 ľudí, pričom v jednom okamihu bolo na moste spolu 2000 chodcov. Pôvodné malé kmity mosta viedli chodcov k tomu, aby prispôsobili svoju chôdzu ich frekvencii, čo výrazne prispelo k zosilneniu otrasov. Tento jav viedol k tomu, že most získal prezývku „Wobbly Bridge“ (po slovensky "trasľavý" alebo "vratký most"). Pokusy obmedziť počet chodcov na moste viedli k vytvoreniu dlhých radov, ale kmitanie nezmiernili.
Otrasy boli spôsobené reakciou ľudí na pôvodné malé kmity mosta. S touto ľudskou podvedomou reakciou sa pri návrhu mosta nepočítalo. Pôvodné dohady, že tento jav bol spôsobený konštrukciou lán, boli vyvrátené – výskum dokázal, že takéto otrasy sa môžu vyskytnúť na akomkoľvek moste, ktorý má vhodnú rezonančnú frekvenciu. Problém bol odstránený nainštalovaním hydraulických tlmičov pre vertikálny i horizontálny smer. Táto úprava bola realizovaná v období od mája 2001 do januára 2002, počas ktorej bol most uzavretý pre verejnosť. Náklady na úpravy dosiahli sumu 5 miliónov libier. Po krátkom období testovania bol most opäť otvorený 22. februára 2002.
Dopravné spojenie.
Najbližšie stanice londýnskeho metra:

</doc>
<doc id="127551" url="https://sk.wikipedia.org/wiki?curid=127551" title="Millennium Bridge">
Millennium Bridge

Millennium Bridge môže byť názov viacerých mostov:

</doc>
<doc id="127552" url="https://sk.wikipedia.org/wiki?curid=127552" title="Vauxhall Bridge">
Vauxhall Bridge

Vauxhall Bridge je jeden z londýnskych mostov cez rieku Temžu. Je to oceľový most s piatimi oblúkmi. Nachádza sa medzi mostami Grosvenor Bridge a Lambeth Bridge v mestských obvodoch City of Westminster a Lambeth. 
Na jeho severnom konci sa nachádza ulica Millbank, Tate Britain a Millbank Tower. Na juhu sa nachádza Vauxhall Cross; železničná stanica, autobusová stanica a stanica metra Vauxhall. Taktiež sa tu nachádza sídlo britskej tajnej služby MI6. Na východ od mosta sa nachádza štvrť Kennington, na juhu Vauxhall a na juhozápade je štvrť Nine Elms.
Rieka Effra, jeden z hlavných podzemných prítokov Temže, sa do nej vlieva práve pri Vauxhall Bridge.
História.
Pôvodný most s názvom Regent's Bridge sa skladal z deviatich liatinových oblúkov a jeho autorom bol James Walker. Bol otvorený v roku 1816 a za jeho prejazd bolo vyberané mýto. Tento most bol prvým železným mostom ponad Temžu v Londýne. Prílivové vlny však postupne podomleli piliere mosta a v roku 1898 bol cez rieku postavený prechodný drevený most a pôvodná konštrukcia bola demontovaná. Stavbu nového mosta započali až v roku 1904.
Autorom návrhu súčasného mosta bol sir Alexander Binnie, pričom ďalšie úpravy na moste vykonal Maurice Fitzmaurice. Most dokončili v roku 1906 a dňa 26. mája ho slávnostne pre verejnosť otvoril kráľ Juraj V., vtedajší Princ z Walesu. Most je dlhý a je široký . Pozostáva z piatich oceľových oblúkov uložených na žulových pilieroch. Najväčšou zaujímavosťou mosta sú bronzové sochy ženských postáv, oslavujúcich vedu a umenie, ktoré stoja na bokoch mosta. 
Dopravné spojenie.
Najbližšie stanice londýnskeho metra:

</doc>
<doc id="127553" url="https://sk.wikipedia.org/wiki?curid=127553" title="Tabak">
Tabak

Tabak môže byť:

</doc>
<doc id="127554" url="https://sk.wikipedia.org/wiki?curid=127554" title="Telekinéza">
Telekinéza



</doc>
<doc id="127555" url="https://sk.wikipedia.org/wiki?curid=127555" title="Sluchová trubica">
Sluchová trubica



</doc>
<doc id="127556" url="https://sk.wikipedia.org/wiki?curid=127556" title="Organum statoacusticum">
Organum statoacusticum



</doc>
<doc id="127557" url="https://sk.wikipedia.org/wiki?curid=127557" title="Predsieňovoslimákový orgán">
Predsieňovoslimákový orgán



</doc>
<doc id="127558" url="https://sk.wikipedia.org/wiki?curid=127558" title="Rovnovážny a sluchový orgán">
Rovnovážny a sluchový orgán



</doc>
<doc id="127559" url="https://sk.wikipedia.org/wiki?curid=127559" title="Statoakustický aparát">
Statoakustický aparát



</doc>
<doc id="127560" url="https://sk.wikipedia.org/wiki?curid=127560" title="Polohovosluchový aparát">
Polohovosluchový aparát



</doc>
<doc id="127562" url="https://sk.wikipedia.org/wiki?curid=127562" title="Labyrint (ucho)">
Labyrint (ucho)

Labyrint alebo bludisko (lat. "labyrinthus") je systém dutín v skalnej časti spánkovej kosti stavovcov aj človeka. Pojem je v podstate identický s pojmom vnútorné ucho, ibaže sa dôraz kladie na dutinné a kostené časti. 
Delenie 1: 
Delenie 2:

</doc>
<doc id="127563" url="https://sk.wikipedia.org/wiki?curid=127563" title="Labyrint">
Labyrint

Labyrint môže byť:

</doc>
<doc id="127564" url="https://sk.wikipedia.org/wiki?curid=127564" title="Bludisko">
Bludisko

Bludisko môže byť:

</doc>
<doc id="127567" url="https://sk.wikipedia.org/wiki?curid=127567" title="Superman">
Superman

Superman môže byť:

</doc>
<doc id="127571" url="https://sk.wikipedia.org/wiki?curid=127571" title="Rádiový šum">
Rádiový šum

Rádiový šum je zložené, neperiodické rádiové žiarenie, pochádzajúce z viacerých zdrojov, resp. z celkového pozadia rádiového žiarenia na príslušných frekvenciách. Prejavuje sa náhodnými hodnotami amplitúdy a fázy a ruší príjem rádiových vĺn pracovnej frekvencie. Časť rádiového šumu pochádza zo žiarenia vzdialených rádiových zdrojov Galaxie (galaktický šum) a časť vzniká v prístroji. Hladina šumu prístroja je určená šumovým číslom.

</doc>
<doc id="127574" url="https://sk.wikipedia.org/wiki?curid=127574" title="Alexandr Stepanovič Popov">
Alexandr Stepanovič Popov

Alexandr Stepanovič Popov (; * 16. marec 1859, Bogoslovsk, Rusko – † 13. január 1906, Petrohrad) bol ruský fyzik, priekopník vo výskume rádiového spojenia. 
V roku 1895 ako prvý na svete predviedol demonštráciu praktického využitia rádiových vĺn ako komunikačného prostriedku (rádiotelegraf) a spolu s Nikola Teslom sa tak zaraďuje medzi vynálezcov rádiového spojenia (pozícia často neprávom udávaná pre Guglielma Marconiho).
Na jeho počesť bola pomenovaná planétka 3074 Popov.

</doc>
<doc id="127576" url="https://sk.wikipedia.org/wiki?curid=127576" title="Pomaranč">
Pomaranč

Pomaranč alebo sladký pomaranč (zastarano: "pomeranč", "pomoranč", "pamaranč", "pomarančové" [alebo "pomarančie"] "jablko", "oranž"; zastarano alebo ľudovo: "naranč") je plod druhu citrónovník čínsky (= citrónovník pomarančový, pomarančovník; lat. "Citrus sinensis"), niekedy zaraďovaného ako súčasť druhu citrónovník horký ("Citrus aurantium"), napr. ako jeho varieta "Citrus aurantium" var. "sinensis". 
Etymológia.
Slovenské tvary pomaranč, pomeranč, pomoranč a pamaranč, vyskytujúce sa zhruba od 17. storočia, pochádzajú zo starších východorakúskych nárečových tvarov "Pomarantsche" [pomarančə], "Pomerantsche" [pomerančə], "Pamarantsche" [pamarančə] a pod. V spisovnej nemčine im zodpovedá tvar "Pomeranze" [pomerancə] (pôvodne aj "Pomerancz/Pomerantz" [pomeranc], "Pomorancz", "Pamarantze" a pod.), doložený od 15. storočia. Nemecké slovo "Pomeranze" znamená horký pomaranč (t. j. "Citrus aurantium" v užšom zmysle; porovnaj dnešný slovenský výraz pomeranzo), ale do 19. storočia niekedy alternatívne znamenalo horký i sladký pomaranč (t. j. "Citrus aurantium" v širšom či najširšom zmysle). Sladký pomaranč sa v nemčine naopak volá "Apfelsine" [apfəlzínə] (pôvodne: "Apfel von Sina", doslova: čínske jablko) a toto slovo sa dostalo do viacerých jazykov (napr. rus. апельсин - apeľsin, švéd. apelsin). Nemecké slovo "Orange" [orɑ̃žə], z ktorého pochádza aj slovenské slovo oranž, znamená (v minulosti i dnes) buď len sladký pomaranč, alebo horký i sladký pomaranč. Toto nemecké slovo pochádza z francúzskeho slova "orange" [orɑ̃ž] (pomaranč, a to pôvodne horký, neskôr aj sladký), ktoré pochádza z nižšie uvedeného starého talianskeho/latinského slova "arancia", pričom samohláska o na začiatku francúzskeho slova možno vznikla zblížením s názvom francúzskeho mesta "Orenge" (dnes sa toto mesto volá Orange). Hoci sa slovo oranž dnes už v slovenčine nepoužíva, stále sa používajú tvary odvodené z francúzskeho (a nemeckého) slova "orange", napr. oranžový (pôvodný význam: majúci farbu pomarančov), oranžáda či oranžéria.
Vyššie uvedené rakúske/nemecké tvary na "Pom-" (Pomarantsche, Pomeranze atď.) pochádzajú:
Ako kalk z týchto tvarov vznikol aj slovenský tvar „pomarančové jablko“. Spomínaný taliansky/latinský tvar "arancia" (a podobné tvary) pochádza zo starého hornotalianskeho nárečového slova "naranz(a)"/"narans" (pomaranč), ktoré vzniklo z arabského slova "nárandž(a)" (pomaranč), ktoré vzniklo z perzského slova "nárang"/"nárandž" (pomaranč), ktoré vzniklo zo sanskritského slova "náraṅga" (pomarančovník), ktoré možno pochádza z drávidských jazykov.
Slovenský tvar naranč pochádza z maďarského slova "narancs" (pomaranč), ktoré pochádza z vyššie uvedených talianskych tvarov "narancia" či "naranz".
Pôvod.
Citrónovníky čínske pochádzajú z juhovýchodnej Ázie, dnes sa pestujú hlavne v subtropických oblastiach. 
Opis.
Plody sú typu citrusový plod (hesperídium) a majú približne tvar gule. Povrch je oranžový, žltý, zelený alebo červený. Dužina je oranžová, žltá, červená alebo ružová. Šťava je kyslasto sladká alebo sladká.
Využitie.
Pomaranče sa využívajú hlavne na priamu konzumáciu a na výrobu džúsu. Sú významným zdrojom vitamínu C.
Pestovatelia.
Poradie podľa produkcie v tonách v roku 2005:

</doc>
<doc id="127577" url="https://sk.wikipedia.org/wiki?curid=127577" title="Kremenné hodiny">
Kremenné hodiny

Kremenné hodiny sú hodiny, ktoré na meranie času využívajú kmity elektrického oscilačného obvodu regulovaného kremenným kryštálom. Na základe piezoelektrického javu sa v striedavom elektrickom poli kryštál rozkmitá a jeho kmity sú najväčšie, keď je v rezonancii s budiacim poľom. Pri stálej teplote sú jeho kmity veľmi stále a v kremenných hodinách sa využívajú na kontrolu vysokofrekvenčného generátora. Vysoká frekvencia oscilačného obvodu sa znižuje pomocou deliča frekvencie a potom ňou možno poháňať synchrónny motorček, ktorý otáča hodinovým strojom. Kremenné hodiny sa používajú ako časový normál, v časovej službe hvezdární; dosahujú vysokú presnosť. Presahujú stálosť chodu zemskej rotácie a pomocou nich sa dokázala jej nerovnomernosť. Ešte presnejšie sú atómové hodiny.

</doc>
<doc id="127578" url="https://sk.wikipedia.org/wiki?curid=127578" title="Atómové hodiny">
Atómové hodiny

Atómové hodiny alebo molekulové hodiny sú doteraz najpresnejšie hodiny, ktorých základom sú oscilácie molekúl alebo atómov vhodnej látky, napr. plynového amoniaku, na vlnovej dĺžke 1,259 9 cm. Elektromagnetické vlnenie vyžarované týmito osciláciami má malú amplitúdu, preto sa nimi riadi chod silnejšieho, ale menej stáleho zdroja oscilácií, ako je kremenný oscilátor. Atómové hodiny sú zdokonalené kremenné hodiny, kontrolované frekvenciou vhodnej molekulovej alebo atómovej spektrálnej čiary. Tak sa získa kmitanie zachovávajúce si vysokú stálosť kmitočtu. Kmity sa prenášajú na mechanizmus ukazujúci čas a sú veľmi stále. Atómové hodiny zmenia svoj chod o 1 sekundu asi za 1 000 000 rokov, udávajú atómový čas, možno nimi kontrolovať nerovnomernosť rotácie Zeme.
Prvé atómové hodiny vynašiel roku 1946 Willard Libby (USA). Atómové céziové hodiny vynašli L. Essen a J. Parry (Spojené kráľovstvo).

</doc>
<doc id="127579" url="https://sk.wikipedia.org/wiki?curid=127579" title="Molekulové hodiny">
Molekulové hodiny



</doc>
<doc id="127581" url="https://sk.wikipedia.org/wiki?curid=127581" title="Atómový čas">
Atómový čas

Atómový čas je čas udávaný atómovými hodinami. Stupnica atómového času využíva vysokostabilné molekulové a atómové frekvenčné etalóny na regulovanie kremenných hodín, je takmer dokonale rovnomerná a nezávisí od zemskej rotácie. Stupnica času založená na sústave atómových hodín je rovnomerná s presnosťou do 10-11 s, kým jednotka času určená z obehu Zeme okolo Slnka je presná do 10-9 s. Atómová sekunda je časový úsek, za ktorý nastane 9 192 631 770 kmitov atómu cézia. Tento interval zodpovedá efemeridovej sekunde s presnosťou ±2.10-9. V súčasnosti medzinárodne spolupracuje asi 30 vedeckovýskumných ústavov a laboratórií disponujúcich atómovými časovými a frekvenčnými etalónmi. Z niekoľkých nezávislých škál atómového času sa roku 1971 zaviedol medzinárodný atómový čas IAT.

</doc>
<doc id="127582" url="https://sk.wikipedia.org/wiki?curid=127582" title="Bitka pri Waterloo">
Bitka pri Waterloo

Bitka pri Waterloo bola bitka medzi francúzskymi a spojenými britsko-holandsko-nemeckými vojskami, ktorá sa odohrala 18. júna 1815 pri Waterloo v dnešnom Belgicku. Porážka Francúzov viedla k definitívnemu odstúpeniu Napoleona a zániku prvého francúzskeho cisárstva.
Predohra bitky.
Roku 1815 si Európa myslela, že napoleonské vojny skončili a už dlhšiu dobu prebiehal Viedenský kongres. Napoleon však 26. februára s pomocou svojich priaznivcov unikol z ostrova Elba a 1. marca vystúpil na francúzsku pevninu pri meste Antibes. Bez preliatia kvapky krvi získal späť cisársky trón. Susedné európske krajiny, ktoré predtým už okúsili francúzsku okupáciu, začali okamžite mobilizovať svoje vojská a urýchlene vytvorili už 7. protinapoleonskú koalíciu. Dve prvé armády, ktoré sa zhromaždili na odpor proti Napoleonovi, sa nachádzali severozápadne od francúzskych hraníc. Boli to spojené vojská Pruska (pod vedením Gebharda von Blüchera), Anglicka, a jeho spojencov (pod vedením vojvodu z Wellingtonu).
Wellington pôvodne očakával, že Napoleon sa pokúsi odrezať koaličné vojská postupom cez Mons smerom na severozápad od Bruselu. Tým by prerušil Wellingtonove spojenie s tylovými jednotkami v Ostende, čím by ho však zároveň prinútil ustúpiť a spojiť s Blücherom. Napoleon podporil takéto Wellingtonove rozhodnutie falošnými správami. Sám pritom rozdelil svoju armádu na na dve skupiny, ľavému krídlu velil maršal Ney a pravému maršal Grouchy. Ďalšia rovnako silná skupina, ktorej velil Napoleon osobne, mala tvoriť zálohu. Všetky tieto tri skupiny vojsk sa však pohybovali blízko a boli schopné poskytovať jedna druhej pomoc. Napoleon Bonaparte dúfal, že sa mu túto armádu podarí zničiť skôr, ako sa spojí s ďalšími vojskami zainteresovaných krajín, preto 15. júna prekročil belgické hranice pri Charleroi a vydal sa na Brusel. Napoleon svojich nepriateľov zaskočil rýchlym postupom, keď vpadol medzi anglickú a pruskú armádu.
16. júna francúzske vojská vybojovali bitky pri Ligny, kde prelomili centrum pruskej zostavy a prinútili nepriateľa ustúpiť. Francúzi však pruské jednotky neprenasledovali. V ďalšej bitke pri Quatre Bras získali kontrolu nad dôležitými križovatkami, čím zabránili spojeniu Angličanov s Prusmi a zaistili si voľný priestor pre ďalší postup. Napoleon zároveň vyslal maršala Grouchyho, aby prenasledoval s 33 000 mužmi ustupujúcich Prusov a zabránil ich spojeniu s Wellingtonovými vojskami. Prusi však medzi tým ustúpili k mestu Wavre, asi od Waterloo a boli schopní sa ďalšieho dňa spojiť s Angličanmi.
Napoleon zatiaľ plánoval zaútočiť 17. júna na Angličanov, no celý deň intenzívne pršalo, čo výrazne znižovalo efektivitu vtedajších strelných zbraní. Boje sa začali 18. júna 1815.
Pozície a sila vojsk.
Vojská sa stretli v poli pri mestečku Waterloo asi juhovýchodne od Bruselu. Wellington si vybral miesto vhodné na obranu, jeho vojská zaujali postavenie na výšine Mont St. Jean južne od dediny Waterloo a pri Soigneskom lese. Vojská stáli na odvrátenej strane svahu a boli tak ukryté pred zrakmi nepriateľa. V línii obrany sa nachádzal zámok Hougonmont a dediny La Haye Sainte a Pappelote, ktoré Angličania opevnili. Wellington zámerne oslabil svoje ľavé krídlo v nádeji, že mu prídu na pomoc Prusi. Ráno pred bitkou poslal Blücherovi list, v ktorom mu oznámil, že hodlá držať pozície na Mont St Jean, ale požaduje od Prusov, aby mu poskytli aspoň 1 zbor, inak ustúpi k Bruselu. Veliteľ Blücherovho štábu August Neidhardt von Gneisenau tomuto plánu neveril, ale bol nakoniec Blücherom prehovorený, aby ich vojská pochodovali na pomoc Angličanom.
Napoleon disponoval 69 000 mužmi, z nich bolo 48 000 pešiakov, 14 000 jazdcov a 7 000 prináležalo k obsluhe 250 kanónov. Tieto jednotky boli z veľkej časti zložené zo skúsených a bojmi ostrieľaných mužov, ktorí bojovali vo viacerých bitkách a pod Napoleonovými vlajkami sa zhromaždili dobrovoľne.
Wellington mal k dispozícii 67 000 mužov, z ktorých bolo 50 000 pešiakov, 11 000 jazdcov a 6 000 delostrelcov so 150 delami. Asi 24 000 mužov tejto armády boli Briti, ďalších 6 000 boli Nemci z tzv. Kráľovej nemeckej légie. 17 000 mužov poslalo do boja Holandsko, 11 000 Hanoversko, 6 000 bolo z Braunschweigu (Saska) a 3 000 z Nassauska. Celkovo boli tieto koaličné sily nehomogénne a pomerne slabo vycvičené. Do večera však boli postupne posilnené o asi 48 000 pruských vojakov, ktorí sa mohli pýšiť najmä dobrým a skúseným dôstojníckym zborom.
Bitka.
Bitku začali francúzske vojská po 11. hodine útokom na opevnený zámok Haugonmont. Tento útok však stál mnoho obetí, pretože Wellington sa pokúšal udržať cestu k zámku za každú cenu až do večera. Okolo obeda sa začal hlavný Napoleonov nápor. Už okolo 13:00, Napoleon spozoroval prvé kolóny pruských jednotiek, blížiacich sa k dedine Chapelle St Lambert, asi 5 míľ od jeho pravého krídla. Následne poslal Grouchymu správu, aby zaútočil na približujúcich sa Prusov. Ten však naďalej plnil pôvodný Napoleonov rozkaz a prenasledoval zadné voje Prusov k Wavre, a teraz bol už príliš ďaleko, aby včas dosiahol Waterloo. Grouchyho podriadený, Gérard, síce radil postupovať za zvukom diel, ale Gruchy naďalej prenasledoval pruský III. zbor generálporučíka baróna Johanna von Thielmanna. 
Okolo 13. hodiny zaútočili Francúzi pod vedením d'Erlona na La Haye Sainte a vytlačili odtiaľ Angličanov, o pol hodinu neskôr zaútočili Francúzi pozdĺž celého Wellingtonovho ľavého krídla. V tomto boji padol aj sir Thomas Picton, veliteľ ľavého krídla britskej zostavy. Henry Paget následne nariadil zaútočiť jazdectvom. To vyrazilo zo stredu britskej zostavy. Anglické jazdectvo narušilo časť útočiacej francúzskej zostavy a preniklo až ku kanónom, no bolo odrazené protiútokom a utrpelo ťažké straty. No rovnako aj francúzsky protiútok, ktorý rozbil jednotky anglického ťažkého jazdectva utrpel pomerne vysoké straty a bol zastavený.
Okolo 16. hodiny sa maršal Ney rozhodol zaútočiť na stred Wellingtonovej zostavy, ktorý na pohľad vyzeral dezorganizovaný. Mal však k dispozícii iba jazdecké jednotky, pretože väčšinu ostatných záloh bol nútený nasadiť na iných úsekoch. Útok viedli jazdecké jednotky generála Milhauda, Kellermanna a grófa Desnoettes. Wellington tomuto mohutnému útoku jazdectva čelil sformovaním pechoty do veľkých uzavretých štvorcov, nazývaných karé. Takéto formácie piatich stoviek mužov široké asi , neschopné akéhokoľvek manévru a ľahko zraniteľné paľbou delostrelectva, však boli výborným spôsobom obrany pred jazdectvom, pretože boli zo všetkých strán rovnako silné. Bez efektívnej podpory delostrelectva Francúzi neprenikli anglickou obranou a utrpeli vážne straty. V rovnakej dobe ako Neyove jednotky útočili na stred britskej zostavy. Vojaci D'Erlonovho I. zboru opäť zaútočili na La Haye Sainte a boli úspešní aj preto, že jeho britským obrancom došla munícia. Ney následne presunul svoje delostrelectvo bližšie k stredu Wellingtonovej zostavy a začal ostreľovať jeho pechotu na krátku vzdialenosť kartáčovou paľbou, pričom tak spôsobil Britom ťažké straty.
Na bojisko však začali v tej dobe prichádzať pruské jednotky IV. zboru von Bülowa. Ich úlohou bolo vpadnúť do boku Francúzov a preniknúť do ich tyla pri dedine Plancenoit. Okolo 16:30 sa Prusi spojili s nasasuskými jednotkami pri Frichermont a La Haye. Napoleon poslal do protiútoku v tomto úseku zbor comta de Lobau, ktorý však Prusi odrazili a zahnali Francúzov k Plancenoitu. Napoleon bol nútený na tento nebezpečný úsek nasadiť všetkých 8 práporov Mladej Gardy. Tá dedinu síce získala, ale bola z nej následne vytlačená. Francúzi následne nasadili dva prápory Strednej a Starej Gardy, ktorá po ťažkých bojoch na bodáky Plancenoit získala späť. Prusi sa však znovu sformovali a prešli do ďalšieho protiútoku.
Popoludní na bojisko začali prichádzať aj vojaci pruského I. zboru grófa von Zietena, ktorí podporili rozpadajúce sa Wellingtonovo ľavé krídlo tvorené nassauskými jednotkami. Okolo 19:30 von Zietenove jazdecké jednotky prešli pri Papelotte do útoku proti Francúzom. V nasledujúcich bojoch pri Papelotte a Frichermonte Prusi rozbili francúzske divízie a prinútili ich ustupovať. Keď Napoleon uvidel, ako sa začalo rútiť jeho pravé krídlo, zatiaľ čo v strede britskej zostavy jeho jednotky konečne prerazili, rozhodol sa udrieť zálohami. O 19:30 preto nariadil gardovým jednotkám rozvinúť úspech v strede zostavy, čím chcel prerušiť styk pruských a britských vojsk.
Útok gardy spočiatku napredoval dobre a prenikol prvou líniou britských, brunswických a nassauských vojsk. Tri samostatne postupujúce kolóny však Angličania nakoniec odrazili protiútokom nizozemskej divízie a jednotkou britskej pešej gardy. Po tom, čo začali vojaci Napoleonovej gardy ustupovať, zavelil Wellington do protiútoku. Keď sa Angličanom podarilo obkľúčiť časť gardových vojsk generála Cambronna, vyzval ich plukovník Halkett ku kapitulácii, na čo francúzsky generál odpovedal známym výrokom: „"Garda zomiera, ale nevzdá sa."“ Cambronne bol zakrátko zranený a zajatý Angličanmi. Väčšina Napoleonovho vojska, ktorá videla, ako bola porazená elita armády, podľahla panike a začala ustupovať. Po tvrdých bojoch o Plancenoit, počas ktorých prešla dedina 5-krát z rúk do rúk, boli aj tu jednotky francúzskej gardy porazené.
Zostatok francúzskej armády utekal späť po ceste, odkiaľ predtým prišla - na Quarte Bras, Genappes, smerom do Francúzska. Iné časti francúzskej armády, aj keď spočiatku ustupovali usporiadanie, boli neskôr strhnuté prívalom utečencov. Ako poslední z bojiska odchádzali francúzski lekári a chirurgovia vedení barónom Larreyom. Ustúpili až po výslovnom rozkaze Napoleona. Larrey sa neskôr dostal do zajatia a len o vlások unikol poprave. Napoleonov ústup kryli posledné dva nedotknuté prápory Starej Gardy pri La Belle Alliance.
Počas noci sa utekajúcim Francúzom podarilo odpútať od unavených Prusov. Vojaci utekali smerom na Charleroi. V Gennape sa na mostoch cez rieku odohrali zúfalé scény, keď sa na ne tlačili masy utečencov. Vojaci a vozy s ranenými padali do rieky. Francúzi po sebe strieľali v snahe dostať sa na most čo najrýchlejšie. Niektorí spáchali samovraždu, aby nepadli do rúk blížiacim sa Prusom. Ústupové cesty boli plné trosiek vozov, pušiek, mŕtvol ľudí a zdochlín koní. Prusi, ktorých nenávisť k Francúzom bola príslovečná, prenasledovali utekajúcich a bez milosti ich zabíjali. Jeden anglický dôstojník si všimol, že pruskí vojaci namiesto toho, aby ranených prekračovali, prebodávali ich bodákmi. Okolo desiatej večer sa Blücher stretol s Wellingtonom. 
Wellington napriek tomu, že Blüchera nemal príliš rád, prijal ho s radosťou. Velitelia sa navzájom objali a zasypávali sa komplimentami. Podľa Angličana z Blüchera silne páchol alkohol. Blücher potom pokračoval v prenasledovaní Francúzov - rozkázal veliteľom zborov „"prenasledovať nepriateľa tak dlho, pokiaľ sa posledný človek a posledný kôň udržia na nohách."“ Prenasledovanie sa skončilo v Genappes, kde Prusi zmasakrovali utekajúcich Francúzov, vrátane ranených a tých, ktorí sa vzdali. Večer dokončovali svoje hlásenia vodcovia víťaznej armády. Obaja si prisvojovali hlavné zásluhy za víťazstvo a jemne zľahčovali zásluhy toho druhého. Navyše Blücher do svojho listu žene zapojil aj fantáziu, keď popisoval, ako jeho muži takmer zajali Napoleona.
Ústup Grouchyho zboru.
Zatiaľ čo Napoleon definitívne stratil celé ťaženie, 30 000-ový zbor maršala Grouchyho stále podľa Napoleonových príkazov prenasledoval Prusov, ktorí ustupovali po prehratej bitke pri Ligny. V skutočnosti sa však hlavné sily pruskej armády dostali až k Waterloo, kde už dávno bojovali s francúzskymi vojakmi a Grouchy bojoval len s pruským zadným vojom, ktorý mal za úlohu zadržiavať postup Francúzov.
Grouchyho zbor ešte deň po Waterloo nemal žiadne správy o osude Napoleonovho vojska. Francúzi stále bojovali s Thielmanovým zborom pri Wavre. Grouchy dokonca prinútil Prusov ustúpiť a nariadil ich prenasledovanie.
V tej chvíli prišiel Napoleonom vyslaný posol, ktorý referoval o priebehu bitky pri Waterloo. Grouchy poslovi najprv neveril a považoval ho za špióna, ale nakoniec sa musel zmieriť so skutočnosťou. Maršal okamžite s katastrofou oboznámil svoj štáb. Ešte predtým sa ospravedlnil generálovi Gerardovi, ktorý mu deň predtým navrhol miesto prenasledovania Prusov okamžitý pochod k Waterloo. Grouchyho zbor bol poslednou organizovanou jednotkou severnej armády a Grouchy pochopil svoju zodpovednosť. Jeho armáda mohla pomôcť k záchrane Francúzska. Podmienkou bol ale úspešný ústup.
Po porade so svojim štábom sa Grouchy rozhodol pre ústup na Namour. Niektorí generáli navrhovali úplne nereálne a samovražedné plány. Celá cesta až francúzskej hranici bola dlhá asi 85 kilometrov. Zatiaľ čo časť armády stále prenasledovala ustupujúcich Prusov, jadro sa odpútalo a začalo ustupovať. Ústup kryl generál Vandamme. Prusi si zmenu situácie neuvedomili a nevedeli, ktorým smerom im Francúzi unikli. Cesta do Namour prebiehala bez problémov. Vandamme Namour obsadil, rozdal vojakom zásoby a ubytoval v meste všetkých ranených. Na druhý deň do Namouru dorazilo jadro armády, ktoré medzitým odrazilo pruské sily, ktoré znova našli francúzsku armádu. Obyvatelia Namouru privítali francúzskych vojakov veľmi srdečne. Belgičania sa cítili spriaznení s Francúzmi, nenávideli Prusov, a preto Grouchyho mužom všemožne pomáhali. Najviac namourskí obyvatelia pomohli pri odsune ranených, ktorých naložili do lodí a po rieke Meuse ich odoslali do bezpečia. V tej dobe už Prusi stáli pred Namourom. Vandammeho zbor ich zadržoval, kým sa nedostali do bezpečia všetci ranení a kým jadro armády mesto neopustilo. Potom sa stiahol aj zadný voj. Keď sa Grouchy dostal so svojou armádou na francúzske územie, informoval o tom Soulta. Napoleonovi priviedol 33 000 vojakov a 96 diel. 23. júna sa Grouchyho zbor spojil so zvyškom armády, ktorú zhromaždil Soult. 
„"Vykonali ste Francúzsku službu, ktorú všetci ocenia"“, napísal Grouchymu minister vojny Davout. Ďalšie generácie ale Grouchyho počínanie hodnotili inak.
Dohra.
Spolu so svojimi vojakmi ustupoval aj Napoleon, sprevádzal ho generál Soult, plukovník Druot a skupina granátnikov a jazdcov, ktorí chránili cisára pred prenasledovateľmi. Ako sa blížili Prusi, Napoleonov odchod sa stále viac podobal na útek. Keď Napoleon prišiel ku Quarte Bras, údajne mu po tvári tiekli slzy. Okolo neho prechádzali zvyšky jeho armády, niektoré jednotky sa pridali k cisárovi. Maršal Ney pri Gennapes zorganizoval skupinku vojakov a pokúsil sa ich viesť do samovražedného protiútoku. Napoleon prešiel cez Charleroi okolo piatej ráno 19. júna, hranice prekročil okolo desiatej. Šiel s ním aj Druot, Flahaut a Bertrand, maršal Soult a zvyšky zboru generála Reilleho. Generál Reille dostal príkaz, aby sa pokúsil zhromaždiť utekajúcich a vojakov z pevností. V Charleroi sa na mostoch odohrali podobné scény ako v Genappe. Francúzsky veliteľ nebol pripravený na prijatie toľkých ľudí, vojaci tu vyrabovali zásobovacie vozy a armádnu pokladňu. Napoleon musel oznámiť katastrofu do Paríža. Jeden, mierny a upokojujúci poslal štátnej rade, druhý, otvorene hovoriaci o katastrofe, poslal svojmu bratovi Jozefovi. Napriek tomu si Napoleon nepripúšťal totálnu porážku. „Stalo sa nešťastie. Už o tom nemusím viac hovoriť,“ povedal pred svojimi pobočníkmi. Vkladal nádeje do postojov ľudu a podpory snemovní. Armáde a verejnosti bol určený bulletin z 20. júna. Aj tu bol rozsah porážky popísaný veľmi mierne. Skutočnosť sa Paríž a Francúzi dozvedeli až od utečencov od Waterloo. V čase keď Napoleon písal svoje listy, vydali Angličania v Bruseli oficiálne komuniké potvrdzujúce víťazstvo koaličných vojsk nad Napoleonom.
Správa o Napoleonovej porážke sa najprv dostala do pochybnosťami zmietaného Bruselu. Odtiaľ ju posol odniesol do Gentu Ľudovítovi XVIII. Kráľ nedal najavo svoje pocity. Najprv rozhodol o návrate do Francúzska a potom išiel spať. Správa bola okamžite poslaná do Londýna. Dostala sa tam 21. júna. Poslovia boli vyslaní aj do Heildelbergu, kde sídlil ruský cár Alexander a rakúsky kancelár Metternich.
Štvordenné ťaženie s troma bitkami na belgickom území znamenalo ukončenie napoleonskej éry. Ako výstižne poznamenal Clausewitz „..."Bonaparte vynaložil svoje posledné sily, aby docielil obrat, keď už žiadny obrat nebol možný, vydal všetko do haliera, a potom utiekol ako žobrák z bojiska aj z ríše."“ 
Francúzska armáda opustila bojisko v neporiadku a nebola schopná zabrániť koaličným vojskám vstúpiť na Francúzske územie a umožniť nastúpiť na trón Ľudovítovi XVIII. Napoleon bol poslaný do exilu na ostrov Svätej Heleny, kde zomrel roku 1821.
Waterloo sa stalo synonymom definitívneho konca, neodvratnej katastrofy. Napriek tomu udalosti, ktoré sa odohrali v dňoch po Waterloo, vyvolávajú pochybnosti o tom, či dôsledky tejto bitky boli naozaj také fatálne a či bodku za napoleonským obdobím nedali až následné politické udalosti.
Po bitke začalo v Európe viac než 40-ročné obdobie mieru, ktoré trvalo až do obdobia zjednocovania Nemecka a Talianska v polovici 19. storočia.

</doc>
<doc id="127584" url="https://sk.wikipedia.org/wiki?curid=127584" title="Richard Rogers">
Richard Rogers

Richard George Rogers, Baron Rogers of Riverside (rod. Richard George Rogers; * 23. júl 1933, Florencia, Taliansko† 18. december 2021, Londýn, Spojené kráľovstvo) bol britský architekt známy predovšetkým svojimi modernistickými a funkcionalistickými budovami.
Život.
Richard Rogers študoval architektúru na Architectural Association School of Architecture v Londýne a v roku 1962 promoval na Yale School of Architecture v USA. Na Yale sa zoznámil s ďalším britským architektom Normanom Fosterom. Po svojom návrate do Anglicka založil spolu s Fosterom a manželkami Sue Rogers a Wendy Cheesman architektonickú spoločnosť Team 4. Team 4 si rýchlo vybudoval reputáciu svojimi modernistickými návrhmi s industriálnymi prvkami.
Spoločnosť sa v roku 1967 rozdelila a Rogers začal spolupracovať s talianskym architektom Renzom Pianom na návrhu pre budovu Centre Georges Pompidou v Paríži. Ich návrh sa potom realizoval v roku 1972 až 1978. V centre v súčasnosti sídlia dve inštitúcie, a to: knižnica Bibliothèque publique d’information a múzeum moderného umenia Musée National d’Art Moderne. Budova sa stala veľmi kontroverznou, kvôli svojmu industriálnemu zjavu, pričom niektorým ľuďom pripomína rafinériu uprostred historického centra Paríža. Celá budova je doslova prevrátená naruby – ventilačné šachty, vodovodné potrubia, elektrické vedenia a eskalátory sú umiestnené z vonkajšej strany fasády, čím vo vnútri vznikol voľný priestor vhodný pre vystavovanie moderného umenia.
V roku 1976 Rogers založil svoju vlastnú architektonickú firmu "Richard Rogers Partnership". V roku 1979 sa začalo s výstavbou budovy poisťovacej spoločnosti Lloyd's v srdci londýnskeho City. Architektonické riešenie bolo založené na rovnakom princípe ako Centre Georges Pompidou. Budovu dokončili v roku 1984.
V roku 1985 získal prestížnu zlatú medailu RIBA (Royal Institute of British Architects, slovensky: "Kráľovský inštitút britských architektov"). V roku 1991 ho kráľovná Alžbeta II. povýšila do šľachtického stavu.
V prvej polovici 90. rokov realizoval neďaleko železničnej stanice Victoria budovu britskej televíznej spoločnosti Channel 4. V roku 1995 otvorili aj budovu Európskeho súdu pre ľudské práva v Štrasburgu a nedávno dokončili aj súdne dvory vo francúzskom Bordeaux (1998) a v belgických Antwerpách.
Rogersova medzinárodná reputácia utrpela po fiasku s Millennium Dome (1999) v Londýne, ktorého bol Rogers veľkým zástancom. Napriek tomu je Rogers stále považovaný za jedného z najvýznamnejších architektov súčasnosti. V roku 2006 vyhral Stirlingovu cenu, cenu ktorú udeľuje RIBA, za stavbu Terminálu 4 Medzinárodneho letiska Barajas v Madride. Richard Rogers je taktiež jedným z autorov komplexu budov, ktorý nahradí World Trade Center, ktoré bolo zničené pri teroristických útokoch 11. septembra 2001.

</doc>
<doc id="127586" url="https://sk.wikipedia.org/wiki?curid=127586" title="Úzkopásmový filter">
Úzkopásmový filter

Úzkopásmový filter je monochromatický filter prepúšťajúci len veľmi úzku oblasť spektra. Každý úzkopásmový filter prepúšťa svetlo v niekoľkých úzkych oblastiach spektra, preto ho treba spojiť so širokopásmovým predsádkovým filtrom, ktorý vyberie len potrebné maximum.

</doc>
