<doc id="709388" url="https://sk.wikipedia.org/wiki?curid=709388" title="Liga národov UEFA 2024/2025">
Liga národov UEFA 2024/2025

Liga národov UEFA 2024/2025 je štvrtou sezónou Ligy národov UEFA, medzinárodnej futbalovej súťaže, ktorej sa zúčastňuje 54 národných mužských futbalových tímov z členských asociácií UEFA, teda tímy zo všetkých členských krajín okrem Ruska. Súťaž sa hrá od septembra do novembra 2024 (skupinová fáza), v marci 2025 (štvrťfinále Ligy A a play-off v Ligách A/B a B/C), v júni 2025 (finálový turnaj) a v marci 2026 (play-off v Ligách C/D).
Formát.
Skupinová fáza.
Jednotlivé tímy boli pridelené do líg na základe celkového poradia Ligy národov UEFA 2022/2023. Každý tím hral šesť zápasov v rámci svojej skupiny (s výnimkou tímov v Lige D, ktoré budú hrať štyri), a to vo forme dvojzápasov v septembri, októbri a novembri 2024. V skupinách sa hralo systémom doma-vonku, každý s každým. Tento formát zaručil, že takmer všetky skupiny hrali posledné zápasy v skupinách v rovnaký čas. 
V najvyššej Lige A tímy súťažia o titul šampióna Ligy národov UEFA. Dňa 25. januára 2023 zverejnila UEFA nový formát vyraďovacích bojov. Do play-off postúpili štyria víťazi skupín v Lige A a štyri tímy na druhých miestach; tým boli vytvorené dvojice pre štvrťfinále, ktoré sa hrali v rovnakom termíne ako play-off nižších líg, v marci 2025. Štvrťfinále medzi tímami z rôznych skupín sa tiež hrali systémom doma-vonku, kedy víťaz skupiny Ligy A hostil odvetné stretnutie. Víťazi štvrťfinálových zápasov postúpili na Finálový turnaj, ktorý sa bude hrať v júni 2025. Rovnako ako v minulých ročníkoch sa bude hrať vo vyraďovacom formáte, skladajúcom sa zo semifinále, súboja o tretie miesto a finále. Hostiteľská krajina bude vybraná zo štyroch kvalifikovaných tímov Výkonným výborom UEFA.
Postupy a zostupy.
Tímy tiež súťažia o postup a zostup do vyššej alebo nižšej ligy. Z Líg B, C a D postúpia vyššie víťazi skupín, zatiaľ čo posledné tímy skupín v Ligách A a B zostúpia. Pretože v Lige C sú štyri skupiny a v Lige D iba dve, zostúpia dva najhoršie celky z Ligy C automaticky do Ligy D (zmena oproti predchádzajúcim ročníkom).
Do postupov a zostupov pribudnú ešte stretnutia play-off ("baráže"): zohrajú ich proti sebe celky na tretích miestach v skupinách Ligy A a celky na druhých miestach zo skupín Ligy B; tiež celky na tretích miestach v skupinách Ligy B a celky na druhých miestach zo skupín Ligy C a tiež dva najlepšie celky na štvrtých miestach Ligy C a celky na druhých miestach zo skupín Ligy D. Play-off sa bude tiež hrať systémom doma/vonku; medzi Ligami A/B a B/C v marci 2025; medzi Ligami C/D v marci 2026. 
Tím, ktorý strelí v súčte dvoch stretnutí viac gólov, zostane vo vyššej Lige, zatiaľ čo porazený zostúpi do nižšej Ligy. Ak bude súčet gólov rovnaký, nebude rozhodovať pravidlo gólov vonku, ale príde na rad predĺženie a prípadne aj penalty.
Nasadenie tímov.
Do súťaže sa zapojí 54 národných tímov z asociácie UEFA. Tímy, ktoré v sezóne 2022/2023 skončili na poslednom mieste v skupinách v Ligách A a B, ako aj porazený tím z play-out Ligy C, zostúpili o ligu nižšie, zatiaľ čo víťazi skupín v Ligách B, C a D postúpili o ligu vyššie. Ostatné tímy zostali vo svojich ligách.
V prístupovom zozname sezóny 2024/2025 sú tímy usporiadané na základe celkového poradia Ligy národov 2022/2023.
Legenda:
Liga A.
Skupinová fáza.
Skupina 1.
V A-skupine Ligy A sa predstavili tímy Chorvátska, Poľska Portugalska a Škótska. Jednoznačným lídrom tejto skupiny sa stali futbalisti Portugalska, ktorí si v šiestich zápasoch pripísali na svoje konto štrnásť bodov a zaznamenali stratu len v dvoch zápasoch, v ktorých len remizovali. V oboch prípadoch to bolo na ihriskách svojich súperov. Prvú stratu zaznamenali po bezgólovej remíze v Glasgowe proti domácemu Škótsku a druhu v záverečnom vystúpení v Splite, kde remizovali 1:1 s Chorvátskom. Chorváti nakoniec v konečnej tabuľke zaostali za svojim súperom o šesť bodov, keď v Lisabone prehrali 1:2. Okrem tejto prehry nestačili ani na Škótsko, s ktorým v Glasgowe prehrali 1:2. Škótom ani táto výhra však nestačila na lepšie ako tretie miesto v tabuľke a museli tak absolvovať baráž o účasť v Lige A proti Grécku. Po výhre 1:0 v Grécku však prekvapujúcom hladko 0:3 prehrali na svojom trávniku a s najvyššou divíziou sa museli rozlúčiť. Do Ligy B ich sprevádzalo Poľsko, ktoré skončilo so ziskom štyroch bodov na poslednom štvrtom mieste.
05. 09. 2024 Portugalsko – Chorvátsko 2:1 (2:1)&lt;br&gt;
05. 09. 2024 Škótsko – Poľsko 2:3 (0:2)&lt;br&gt;
08. 09. 2024 Chorvátsko – Poľsko 1:0 (0:0)&lt;br&gt;
08. 09. 2024 Portugalsko – Škótsko 2:1 (0:1)&lt;br&gt;
12. 10. 2024 Chorvátsko – Škótsko 2:1 (1:1)&lt;br&gt;
12. 10. 2024 Poľsko – Portugalsko 1:3 (0:2)&lt;br&gt;
15. 10. 2024 Poľsko – Chorvátsko 3:3 (2:3)&lt;br&gt;
15. 10. 2024 Škótsko – Portugalsko 0:0&lt;br&gt;
15. 11. 2024 Portugalsko – Poľsko 5:1 (0:0)&lt;br&gt;
15. 11. 2024 Škótsko – Chorvátsko 1:0 (0:0)&lt;br&gt;
18. 11. 2024 Chorvátsko – Portugalsko 1:1 (0:1)&lt;br&gt;
18. 11. 2024 Poľsko – Škótsko 1:2 (0:1)
Skupina 2.
V 2 – skupine Ligy A sa predstavila štvorica Belgicko, Francúzsko, Izrael a Taliansko. Už od úvodných zápasoch udávali tón v tejto skupine Francúzsko a Taliansko, ktoré si pripísali zhodnú bilanciu štyri výhry, jedna remíza a jedna prehra. Oba tímy si pripísali po jednej prehre vo vzájomných zápasoch, keď prehral každý 1:3 na svojom trávniku. O prvom mieste Francúzska napokon rozhodlo jeho lepšie celkové skóre. Až prekvapujúco zaostávali za touto dvojicou belgickí futbalisti, ktorý v šiestich zápasoch získali len štyri body, keď dokázali vyhrať len jeden zápas proti Izraelu 3:1 na domácej pôde. V konečnej tabuľke sa tak táto dvojica zoradila na treťom a štvrtom mieste, bok po boku s rovnakým počtom štyroch získaných bodov. O lepšom umiestnení Belgicka napokon rozhodla jeho lepšia bilancia zo vzájomných zápasoch. Ich prvý vzájomný zápas, ktorý bolo na programe 17. novembra  2024 sa však hral na neutrálnej pôde a pred prázdnymi tribúnami v maďarskom Debrecíne. Zodpovedné autority totiž nedovolili z bezpečnostných dôvodov pre pretrvávajúci konflikt v pásme Gazy odohrať zápas v Bruseli, tradičnom dejisku domácich zápasov Belgičanov. Rovnako sa k tomu neskôr postavili aj iné belgické mestá, a preto sa hľadalo náhradné riešenie. Pomocnú ruku napokon podal maďarský Debrecín. Vzhľadom na spomenutý konflikt bolo dejiskom domácich zápasov Izraela hlavné mesto Maďarska Budapešť.  Belgičania z tretieho miesta aj tak museli absolvovať baráž o účasť v Lige A proti Ukrajine. Prvý zápas, ktorý sa hral v Murcii, kde nastúpilo ako domáce mužstvo Ukrajina, sa skončil jej výhrou 3:1 v odvete v Genku vyhrali Belgičania 3:0 a uhájili si tak pozíciu v najvyššej Lige A. Štvrtý Izrael zostúpil do Ligy B priamo.
06. 09. 2024 Belgicko – Izrael 3:1 (1:1)&lt;br&gt;
06. 09. 2024 Francúzsko – Taliansko 1:3 (1:1)&lt;br&gt;
09. 09. 2024 Francúzsko – Belgicko 2:0 (1:0)&lt;br&gt;
09. 09. 2024 Izrael – Taliansko 1:2 (0:1)&lt;br&gt;
10. 10. 2024 Izrael – Francúzsko 1:4 (1:2)&lt;br&gt;
10. 10. 2024 Taliansko – Belgicko 2:2 (2:1)&lt;br&gt;
14. 10. 2024 Belgicko – Francúzsko 1:2 (1:1)&lt;br&gt;
14. 10. 2024 Taliansko – Izrael 4:1 (1:0)&lt;br&gt;
14. 11. 2024 Belgicko – Taliansko 0:1 (0:1)&lt;br&gt;
14. 11. 2024 Francúzsko – Izrael 0:0&lt;br&gt;
17. 11. 2024 Izrael – Belgicko 1:0 (0:0)&lt;br&gt;
17. 11. 2024 Taliansko – Francúzsko 1:3 (1:2)
Skupina 3.
Do 3. skupiny Liga A sa po žrebe dostali Bosna a Hercegovina, Holandsko, Maďarsko a Nemecko. Boli to práve nemeckí futbalisti, ktorí si bez prehry vybojovali prvé miesto a stratili body len po dvoch nerozhodných výsledkoch. S Holandskom sa v Amsterdame rozišli po remíze 2:2 a v záverečnom zápase uhrali nerozhodný výsledok 1:1 v Budapešti proti domácej reprezentácii Maďarska. Holanďania tak na lídra v konečnej tabuľke strácali päť bodov, keď prehrali v Mníchovskej Alianz Aréne z Nemeckom 0:1 a nebodovali naplno ani v zápase proti Bosne a Hercegovine, keď v Zenici uhrali len remízu 1:1. Tretiu priečku v tejto skupine obsadili Maďari, ktorí vyhrali len jeden zápas s Bosnou a Hercegovinou (2:0) a ďalších troch zápasoch remizovali. Boli tak odsúdení len  baráž o účasť v najvyššej Lige A, ktorú absolvovali proti Turecku. Po prehre 1:3 v Istanbule prehrali 0:3 aj v Budapešti a zostúpili tak do Ligy B, kde ich odprevadila Bosna a Hercegovina zo štvrtého miesta.
07. 09. 2024 Nemecko – Maďarsko 5:0 (1:0)&lt;br&gt;
07. 09. 2024 Holandsko – Bosna a Hercegovina 5:2 (2:1)&lt;br&gt;
10. 09. 2024 Maďarsko – Bosna a Hercegovina 0:0&lt;br&gt;
10. 09. 2024 Holandsko – Nemecko 2:2 (1:2)&lt;br&gt;
11. 10. 2024 Bosna a Hercegovina – Nemecko 1:2 (0:2)&lt;br&gt;
11. 10. 2024 Maďarsko – Holandsko 1:1 (1:0)&lt;br&gt;
14. 10. 2024 Bosna a Hercegovina – Maďarsko 0:2 (0:1)&lt;br&gt;
14. 10. 2024 Nemecko – Holandsko 1:0 (0:0)&lt;br&gt;
16. 11. 2024 Nemecko – Bosna a Hercegovina 7:0 (3:0)&lt;br&gt;
16. 11. 2024 Holandsko – Maďarsko 4:0 (2:0)&lt;br&gt;
19. 11. 2024 Bosna a Hercegovina – Holandsko 1:1 (0:1)&lt;br&gt;
19. 11. 2024 Maďarsko – Nemecko 1:1 (0:0)
Skupina 4.
Poslednú štvoricu tímov v 4. skupine Ligy A tvorili Dánsko, Srbsko, Španielsko a Švajčiarsko. Už od začiatku potvrdili úlohu najväčšieho favorita futbalisti Španielska, ktorí na ceste za prvým miestom stratili len jediný bod po remíze v Belehrade 0:0 so Srbskom. Ich najväčší konkurent Dánsko skončil na druhom mieste až s osembodovou stratou, keď prehral oba vzájomné zápasy (0:1 vonku a 1:2 doma) a okrem toho stratil body aj zápasoch so Švajčiarskom (2:2) a Srbskom (0:0). Tretie miesto obsadilo Srbsko, ktoré dokázalo vyhrať len jeden zápas so Švajčiarskom (2:0) a až trikrát odišlo z ihriska po nerozhodných výsledkoch. Ostalo tak preň len barážové tretie miesto, z ktorého si účasť v elitnej Lige A vybojovali v dvoch zápasoch proti Rakúsku. Po remíze 1:1 vo Viedni vyhralo v Belehrade 2:0. Do Ligy B putovalo zo štvrtého miesta Švajčiarsko, ktorý v šiestich zápasoch nedokázalo vyhrať ani raz a dva body si do tabuľky pripísalo po remízach so Srbskom (1:1) a Dánskom (2:2).
05. 09. 2024 Dánsko – Švajčiarsko 2:0 (0:0)&lt;br&gt;
05. 09. 2024 Srbsko – Španielsko 0:0&lt;br&gt;
08. 09. 2024 Dánsko – Srbsko 2:0 (1:0)&lt;br&gt;
08. 09. 2024 Švajčiarsko – Španielsko 1:4 (1:2)&lt;br&gt;
12. 10. 2024 Srbsko – Švajčiarsko 2:0 (1:0)&lt;br&gt;
12. 10. 2024 Španielsko – Dánsko 1:0 (0:0)&lt;br&gt;
15. 10. 2024 Španielsko – Srbsko 3:0 (1:0)&lt;br&gt;
15. 10. 2024 Švajčiarsko – Dánsko 2:2 (2:1)&lt;br&gt;
15. 11. 2024 Dánsko – Španielsko 1:2 (0:1)&lt;br&gt;
15. 11. 2024 Švajčiarsko – Srbsko 1:1 (0:0)&lt;br&gt;
18. 11. 2024 Srbsko – Dánsko 0:0&lt;br&gt;
18. 11. 2024 Španielsko – Švajčiarsko 3:2 (1:0)
Vyraďovacia fáza.
Štvrťfinále.
Štvrťfinálové dvojice  tak v marci 2025 vytvorili Holandsko – Španielsko, Chorvátsko – Francúzsko, Dánsko – Portugalsko a Taliansko – Nemecko. V konfrontácii Holandska so Španielskom sa v prvom zápase v Rotterdame zrodila remíza 2:2. V dramatickej odvete vo Valencii sa zápas aj po predĺžení skončil remízou 3:3 a o postupujúcom do najlepšej štvorky tak rozhodoval jedenástkový rozstrel, v ktorom mali pevnejšie nervy a presnejšiu muškou španielski futbalisti, ktorí premenili všetkých päť svojich pokusov. Na strane Holanďanov zlyhal ten posledný Donyell Mallen a bolo rozhodnuté o tom, že Španielsky tím môže ešte stále pomýšľať na obhájenie trofeje. 
V konfrontácii medzi Chorvátskom a Francúzskom  sa v Spite zrodila výhra domáceho tímu 2:0. Aj v tomto prípade však v odvete došlo opäť až na jedenástkový rozstrel. Francúzski futbalisti vyrovnali po výhre 2:0 celkový stav a keďže rozhodnutie neprinieslo ani predĺženie prišiel na rad rozstrel z bieleho bodu. V tomto prípade už exekútori také pevné nervy nemali  o postupujúcom sa rozhodlo až po štrnástom pokuse. Na strane Francúzov neuspeli Jules Korunde ani Teo Hernández. Na druhej strane sa nepresadili Martin Baturina, Franjo Ivanović ani Josip Stanišić. Hrdinom okamihu sa tak stal Dayot Upamecano, ktorý tak svojim premeneným pokusom poslal Francúzsko medzi najlepšie štyri tímy. 
Ani v súboji medzi Dánskom a Portugalskom to také jednoduché nebolo. Dáni sa po výhre 1:0 na domácom trávniku v Kodani dostali do miernej výhody zásluhou gólu Rasmusa Højlunda zo 78. minúty. V 38. minúte odvetného zápasu v Lisabone však bolo po vlastnom góle Joachima Andersena celkové skóre vyrovnané. Rasmus Kristensen gólom na 1:1 opäť dostal do výhody Dánov. Gólom na 2:1 dorovnal stav Cristiano Ronaldo a štyri minúty pred koncom riadneho hracieho času Francisco Trincão poslal gólom na 3:2 v prospech Portugalska do predĺženia. Hneď v jeho začiatku ten istý hráč zvýšil už na 4:2 a postup Portugalska spečatil v 115. minúte gólom na 5:2 Gonçalo Ramos. 
V súboji Medzi Talianskom a Nemeckom v prvom zápase v Miláne dostal do vedenia domáci tím Sandro Toneli už v 9. minúte. V druhom polčase však Nemci obrátili stav po góloch Tima Kleindiensta zo 49. a Leona Goretzku zo 76. minúty, na čo Taliani už nedokázali gólovo odpovedať. Odveta v Dortmunde priniesla šesťgólovú prestrelku. Nemci dokonca prvého polčasu vyhrávali už 3:0. Postupne sa presadili Joshua Kimmich, Jamal Misiala a Tim Kleindienst a zdalo sa že je rozhodnuté. V druhom polčase znížil však Moise Kean dvoma gólmi na 2:3 a dráma bola na svete. Taliani však už kontrovali len jedným gólom z pokutového kopu v piatej minúte nadstaveného času. Medzi najlepšiu štvorku tak putovali nemeckí futbalisti.
Finálový turnaj.
Výhodu domáceho prostredia vo finálovom turnaji dostalo Nemecko. Hostiteľmi semifinálových zápasov, zápasu o tretie miesto a finálového zápasu boli od 4. do 8. júna mníchovská Alianz Arena  a MHP Arena v Stuttgarte. Nádeje Nemecka na zisk premiérovej trofeje v Lige národov sa však skončili už po úvodnom semifinálovom zápase. V Mníchovskej Alianz Arene síce 4. júna 2025 dostal domáci tím do vedenia 1:0 Florian Wirtz v 48. minúte. V priebehu piatich minút od 63. do 68. minúty však prišlo k dokonalému portugalskému obratu. Vyrovnávajúci gól zaznamenal Francisco Conceição a o ten víťazný sa postaral Cristiano Ronaldo. 
Druhý semifinálový súboj medzi Španielskom a Francúzskom bol na programe o deň neskôr v Stuttgarte a vyše 51 700 divákov V MHP Aréne bolo svedkom poriadnej gólovej prestrelky. Skóre duelu otvoril v 22. minúte Nico Williams a už o tri minúty neskôr viedli Španieli 2:0, keď sa presadil Mikel Merino. Keď v 54. minúte premenil pokutový kop Lamine Yamal, zdalo sa že je rozhodnuté. Španieli nepoľavili ani na začiatku druhého polčasu. V 55. minúte zvyšoval už na 4:0 Pedri. Penalta odpískaná v neprospech Španielov, ktorú v 59. minúte premenil Kylian Mbappe španielsky tím príliš nerozhádzala najmä keď Lamine Yamal svojim druhým gólom v zápase zvyšoval už na 5:1. Od 79. minúty však už strieľali góly len Francúzi. Rayan Cherky znížil na 2:5. O päť minút neskôr dal tretí francúzsky gól Daniel Vivian a v tretej minúte nadstaveného času Randal Kolo Muani znížil už na rozdiel jediného gólu. Na vyrovnanie však zverenci trénera Didiera Deschampsa čas nemali. 
Francúzi si potom napravili ako tak chuť v zápase o konečné tretie miesto v Stuttgarte, v ktorom gólmi Kyliana Mbappeho zo 45. a Michaela Oliseho z 84. minúty zarmútili domácich Nemcov po prehre 0:2. Po semifinálovej prehre s Portugalskom tak nezvládlo Nemecko ani zápas o tretie miesto. Rozhodujúci faktor bola slabá efektivita. To znamená, že národný tím Nemecka vo finálovej časti Ligy národov vo svojej krajine skončil až na poslednom mieste, po silnej skupinovej fáze, v ktorej dosiahol päť víťazstiev a jednu remízu v šiestich zápasoch. 
Finálový zápas štvrtej edície UEFA Nations League Portugalsko – Španielsko  bol na programe 8. júna 2025 na štadióne Alianz Aréna v Mníchove a takmer 66 000 divákov si v ňom opäť prišlo na svoje. V Mníchove sledovali diváci od úvodu zaujímavý duel v svižnom tempe. Prvú dobrú streleckú pozíciu nevyužil J. Neves, ale potom už dirigovali hru Španieli. Najprv po prihrávke Williamsa placírkou namieril Pedri po zemi vedľa ľavej žrde a následne tesne minula cieľ aj obaľovaná strela Williamsa. V 21. minúte to už úradujúcim majstrom Európy vyšlo. Po pätičke Oyarzabala potiahol akciu Zubimendi, ktorý ju po centri Yamala a závare pred súperovou bránou aj dorážkou úspešne zakončil - 0:1. Portugalská odpoveď trvala iba päť minút, po prihrávke Neta sa po ľavej strane vrútil do pokutového územia Mendes a tvrdou prízemnou strelou k vzdialenejšej žrdi prekonal Simona. Vedenie mohol Španielsku vrátiť Williams, loptu poslal mimo priestoru troch žrdí. "Furii Roja" sa do prestávky predsa len podarilo skórovať. Rozhodca neposúdil zákrok na B. Silvu ako faul, čo vyžil Pedri, ktorý potiahol loptu cez stred do rozhodenej obrany, vysunul Oyarzabala a ten ju poslal okolo vybiehajúceho Costu do siete - 1:2. Krátko po zmene strán sa Portugalci tešili z vyrovnania, ale gól Fernandesa neplatil pre predchádzajúci ofsajd. Španieli sa už nikam nehnali, kombinovali v strede poľa a čakali na prípadnú medzeru v defenzíve súpera. Príliš veľká pasivita sa im však nevyplatila. Po hodine hry sa na ľavej strane uvoľnil cez Yamala agilný Mendes, jeho zrazený center si našiel Ronaldo, ktorý sa pretlačil cez Cucurellu a zblízka vyrovnal na 2:2. Zápas potom rozkúskovali početné fauly a striedania, divákov zdvihla zo sedadiel len ďalekonosná strela Isca mieriaca pod brvno, ktorú vyrazil Costa. Pyrenejské derby tak dospelo do predĺženia. V ňom si zachovali viac síl Portugalci a boli aktívnejší. Veľkú možnosť mal striedajúci Semedo, ktorý po prieniku Mendesa namieril z prvej vedľa žrde. V 99. minúte spadol po ľahkom kontakte v španielskej šestnástke Mendes, penalta sa však nepískala a situácia rezultovala len v hromadnú melu, po ktorej mal plno práce rozhodca Schärer. V druhej polovici predĺženia už nechcel ani jeden tím riskovať, neujala sa ani hlavička Dioga Jotu a rozhodnúť tak musel jedenástkový rozstrel. Vo štvrtej sérii zlyhal Morata, kým na portugalskej strane premenil svoj pokus Neves a rozhodol o triumfe svojho tímu. ,Víťazstvo s Portugalskom je vždy výnimočné. Mám veľa trofejí na klubovej scéne, ale nič sa nevyrovná triumfu s Portugalskom. Plačem, pretože sme splnili misiu, a cítim ohromnú radosť. Keď hovoríme o Portugalsku, je to vždy pre mňa silné. Byť kapitán tejto generácie mi prináša hrdosť," tešil sa Cristiano Ronaldo, ktorý nedohral finálový zápas pre svalové zranenie. 
Finálový zápas mal však aj smutnú dohru. Priamo v mníchovskej Alianz aréne zomrel fanúšik. Spadol z horných poschodí tribúny na spodné, záchranári mu už nedokázali zachrániť život. ,Aj napriek lekárskemu úsiliu, žiaľ, šesť minút po polnoci fanúšik zomrel. V tejto ťažkej chvíli myslíme na jeho blízkych," uviedla UEFA. 
Liga B.
Skupinová fáza.
Skupina 1.
V 1. skupine Ligy B sa v boji o postup do najvyššej Ligy A predstavili tímy Albánska, Česka, Gruzínska a Ukrajiny. Výbornými výkonmi sa, po prehre v prvom zápase proti Gruzínsku (1:4), dopracovali k prvému miestu a postupu do Ligy A futbalisti Česka, ktorí do konca súťaže stratili body už len po remízach s Ukrajinou 1:1 a Albánskom 0:0. Až do konca im boli však nepríjemným súperom Ukrajinci, ktorí aj napriek tomu, že nemali výhodu domáceho prostredia.  Z dôvodu vojnového konfliktu totiž odohrala Ukrajina svoje domáce zápasy mimo svojho územia. S Albánskom v Prahe, s Českom vo Vroclave a s Albánskom v Poznani. Z celkových šiestich zápasov zaznamenala vyrovnanú bilanciu 2 – 2 – 2 a zo ziskom ôsmich bodov obsadila nakoniec druhú barážovú pozíciu v nej však proti Belgicku po úvodnej výhre 3:1 v Murcii prehrali v odvete v Genku 0:3, čo im na postup medzi elitu nestačilo. Na treťom a štvrtom mieste v tejto skupine skončili zhodne so ziskom siedmich bodov futbalisti Gruzínska a Albánska. O tretej priečke Gruzínska rozhodlo pri rovnakej bilancii zo vzájomných zápasoch napokon jeho lepšie celkové skóre. Gruzínsko sa rovnako ako všetky tímy z tretích miest muselo podrobiť podľa nového hracieho formátu baráži o udržanie sa v Lige B proti druhému tímu 3. skupiny Ligy C Arménsku. Po výhre 3:0 v Jerevane potvrdilo svoju pozíciu v Lige B domácou výhrou 6:1 v Tbilisi. Zo štvrtej priečky tak priamo do Ligy C putovalo Albánsko.
07. 09. 2024 Gruzínsko – Česko 4:1 (1:0)&lt;br&gt;
07. 09. 2024 Ukrajina – Albánsko 1:2 (0:0)&lt;br&gt;
10. 09. 2024 Albánsko – Gruzínsko 0:1 (0:0)&lt;br&gt;
10. 09. 2024 Česko – Ukrajina 3:2 (2:1)&lt;br&gt;
11. 10. 2024 Česko – Albánsko 2:0 (1:0)&lt;br&gt;
11. 10. 2024 Ukrajina – Gruzínsko 1:0 (1:0)&lt;br&gt;
14. 10. 2024 Gruzínsko – Albánsko 0:1 (0:0)&lt;br&gt;
14. 10. 2024 Ukrajina – Česko 1:1 (0:1)&lt;br&gt;
16. 11. 2024 Gruzínsko – Ukrajina 1:1 (0:1)&lt;br&gt;
16. 11. 2024 Albánsko – Česko 0:0&lt;br&gt;
19. 11. 2024 Albánsko – Ukrajina 1:2 (0:2)&lt;br&gt;
19. 11. 2024 Česko – Gruzínsko 2:1 (2:0)
Skupina 2.
V 2. skupine Ligy B sa predstavili tímy Anglicka, Fínska, Grécka a Írska. Už pred prvým zápasom bolo všetkým jasne, že jednoznačným favoritom na prvé miesto v tejto skupine bude Anglicko. Po prvých dvoch zápasoch sa predpoklady aj napĺňali po výhrach 2:0 v Írsku a rovnakým výsledkom proti Fínsku 2:0 však prišiel šok, keď domáci futbalisti svoj druhý domáci zápas na Wembley nezvládli a podľahli Grékom 1:2. Grécko sa tak dostalo na prvé miesto v skupine a až do konca sa oň naťahovali práve s Anglickom. Vo finiši však mali predsa len navrch Angličania, ktorý v odvete v Aténach vyhrali 3:0 a vrátili sa tak na prvé miesto, ktoré potvrdili výhrou 5:0 nad Írskom. Grékom tak už nepomohla ani záverečná výhra 2:0 v Helsinkách s Fínskom. Smútiť však nakoniec nemuseli. Nový hrací model im ponúkol ešte zabojovať o postup medzi elitu v baráži proti Škótsku. Aj keď po prehre 0:1 v domácom prostredí veril tomu len málokto. Ale predsa prišla nečakane hladká výhra 3:0 v Glasgowe a bolo jasné, že medzi elitou si v ďalšej edícii Ligy národov zahrá Grécko. V baráži, ale naopak o udržanie sa v Lige B, sa ocitli futbalisti Írska, ktorí skončili v tejto skupine na treťom mieste so ziskom šiestich bodov. Svoju pozíciu v Lige B napokon potvrdili dvoma výhrami pomerom 2:1 nad Bulharskom. Absolútne nezvládli túto skupinu Fíni, ktorý si v šiestich zápasoch nepripísali do tabuľky ani jeden bod a porúčali sa tak do Ligy C.
07. 09. 2024 Írsko – Anglicko 0:2 (0:2)&lt;br&gt;
07. 09. 2024 Grécko – Fínsko 3:0 (2:0)&lt;br&gt;
10. 09. 2024 Anglicko – Fínsko 2:0 (0:0)&lt;br&gt;
10. 09. 2024 Írsko – Grécko 0:2 (0:0)&lt;br&gt;
10. 10. 2024 Anglicko – Grécko 1:2 (0:0)&lt;br&gt;
10. 10. 2024 Fínsko – Írsko 1:2 (1:0)&lt;br&gt;
13. 10. 2024 Fínsko – Anglicko 1:3 (0:1)&lt;br&gt;
13. 10. 2024 Grécko – Írsko 2:0 (0:0)&lt;br&gt;
14. 11. 2024 Grécko – Anglicko 0:3 (0:1)&lt;br&gt;
14. 11. 2024 Írsko – Fínsko 1:0 (1:0)&lt;br&gt;
17. 11. 2024 Anglicko – Írsko 5:0 (0:0)&lt;br&gt;
17. 11. 2024 Fínsko – Grécko 0:2 (0:0)
Skupina 3.
V 3. skupine Ligy B sa pobili o postup do elitnej Ligy A Kazachstan, Nórsko, Rakúsko a Slovinsko. Horúcimi kandidátmi na postup boli tímy Nórska a Rakúska čo sa nakoniec aj potvrdilo. Nórsko po úvodnej bezgólovej remíze v Kazachstane vyhralo doma v dôležitom zápase s Rakúskom 2:1 a z prvého miesta a postupu medzi elitu ho napokon nezosadila ani vysoká prehra 1:5 v odvete v Linzi. Rakúšanov o prvé miesto pripravili dve remízy 1:1  so Slovinskom a šancu na prienik do Ligy A nevyužili ani v baráži proti Srbsku. Po remíze 1:1 vo Viedni prehrali v Belehrade 2:0 a bolo po nádejach. Tretie Slovinsko, ktoré získalo osem bodov s vyrovnanou bilanciou 2 – 2 – 2  si muselo účasť v Lige B obhájiť proti Slovensku, ktoré skončilo na barážovej druhej priečke v Lige C.   Po bezgólovej remíze v Bratislave na Tehelnom poli rozhodol o jeho pozícii v Lige B v predĺžení odvetného zápasu v Stožicach Gnezda Čerin. Úplným outsiderom tejto skupiny bol tím Kazachstanu, ktorý začal bezgólovou remízou proti favorizovanému Nórsku. No to bolo z jeho strany všetko. Prehral nasledujúcich päť zápasoch, v ktorých inkasoval pätnásť gólov a naopak nedokázal streliť ani jeden. Zaslúžene tak putoval do Ligy C.
06. 09. 2024 Kazachstan – Nórsko 0:0&lt;br&gt;
06. 09. 2024 Slovinsko – Rakúsko 1:1 (1:1)&lt;br&gt;
09. 09. 2024 Nórsko – Rakúsko 2:1 (1:1)&lt;br&gt;
09. 09. 2024 Slovinsko – Kazachstan 3:0 (2:0)&lt;br&gt;
10. 10. 2024 Rakúsko – Kazachstan 4:0 (1:0)&lt;br&gt;
10. 10. 2024 Nórsko – Slovinsko 3:0 (1:0)&lt;br&gt;
13. 10. 2024 Kazachstan – Slovinsko 0:1 (0:0)&lt;br&gt;
13. 10. 2024 Rakúsko – Nórsko 5:1 (1:1)&lt;br&gt;
14. 11. 2024 Kazachstan – Rakúsko 0:2 (0:2)&lt;br&gt;
14. 11. 2024 Slovinsko – Nórsko 1:4 (1:2)&lt;br&gt;
17. 11. 2024 Rakúsko – Slovinsko 1:1 (1:0)&lt;br&gt;
17. 11. 2024 Nórsko – Kazachstan 5:0 (3:0)
Skupina 4.
Štvrtá skupina Ligy B dala dokopy tímy Čiernej Hory, Islandu, Turecka a Walesu. Bola to celkom nevyspytateľná skupina, v ktorej mohol zamiešať kartami každý jeden účastník. Najlepšie sa s ňou vysporiadal Wales, ktorí síce strácal body po troch nerozhodných výsledkoch no keďže ani raz neprehral aj to mu stačilo na to aby si so ziskom dvanástich bodov  vybojoval prvé miesto a zároveň aj postup do elitnej Ligy A. Z jeho najväčším konkurentom Tureckom sa dvakrát rozišiel po bezgólových remízach. Turci si naopak udržali pohodlný štvorbodový odstup od tretieho Islandu a mohli tak zabojovať o postup do najvyššej Ligy A v dodatočnej baráži s Maďarskom. Po výhre 3:1 na domácom trávniku v Istanbule im nedali šancu ani v odvete v Budapešti a po výhre 3:0 sa mohli tešiť z postupu. Tretí Island musel naopak v baráži obhajovať pozíciu v Lige B proti Kosovu. To sa mu však nepodarilo. Po prehre v Prištine 1:2 nezvládol ani domácu odvetu, ktorá sa hrala na neutrálnom ihrisku v španielskej Murcii a po prehre 1:3 putoval spoločne so štvrtou Čiernou Horou, ktorá skončila na štvrtom mieste v tejto skupine, do Ligy C.  
06. 09. 2024 Island – Čierna Hora 2:0 (1:0)&lt;br&gt;
06. 09. 2024 Wales – Turecko 0:0&lt;br&gt;
09. 09. 2024 Čierna Hora – Wales 1:2 (0:2)&lt;br&gt;
09. 09. 2024 Turecko – Island 3:1 (1:1)&lt;br&gt;
11. 10. 2024 Island – Wales 2:2 (0:2)&lt;br&gt;
11. 10. 2024 Turecko – Čierna Hora 1:0 (0:0)&lt;br&gt;
14. 10. 2024 Island – Turecko 2:4 (0:1)&lt;br&gt;
14. 10. 2024 Wales – Čierna Hora 1:0 (1:0)&lt;br&gt;
16. 11. 2024 Čierna Hora – Island 0:2 (0:0)&lt;br&gt;
16. 11. 2024 Turecko – Wales 0:0&lt;br&gt;
19. 11. 2024 Čierna Hora – Turecko 3:1 (2:1)&lt;br&gt;
19. 11. 2024 Wales – Island 4:1 (2:1)
Liga C.
Ešte pred začiatkom súbojov v C-divízií sa v marci 2024 hrala baráž o jednu miestenku medzi Gibraltárom a Litvou a po dvoch výhrach 1:0 si účasť v nej vybojovala Litva.
Skupinová fáza.
Skupina 1.
Po žrebe 1. skupiny Ligy C, ktorý dal dokopy Azerbajdžan, Estónsko, Slovensko a Švédsko, bolo jasne že o priamom postupujúcom do B-divízie sa rozhodne medzi Slovenskom a Švédskom. Obaja svoje dva prvé zápasy zvládli. Slovensko si poradilo 1:0 v Estónsku a 2:0 doma s Azerbajdžanom. Švédi vyhrali v Azerbajdžane 3:1 a doma s Estónskom 3:0. K ich prevej konfrontácii prišlo v 11. októbra 2024 na Tehelnom poli a po remíze 2:2 dostali do miernej výhody pred odvetou Švédi. Pred ňou si poradili ešte s Estónskom na jeho pôde 3:0. Slovensko vyhralo 3:1 v Azerbajdžane. Bok po boku tak dospeli do odvetného zápasu, ktorý sa hral 16. novembra 2024 v Štokholme. Už v 3. minúte dostal domácich do vedenia Gyökeres. V 19. minúte však Dávid Hancko vyrovnal. Na začiatku druhého polčasu dostal domácich opäť do vedenia Isak a Slováci na tento gól už nedokázali odpovedať. Karty bolo teda rozdané. Pred poslednými zápasmi v skupine, v ktorých sa očakávali výhry dvoch favorizovaných tímov, čo sa aj potvrdilo, bolo jasné že Švédsko si po jednoznačnej výhre 6:0 nad Azerbajdžanom vybojovalo prvé miesto a priamy postup do Ligy B. Slovensko, ktoré ukončilo boje v 1. skupine Ligy C výhrou 1:0 nad Estónskom, malo druhé miesto potvrdené už dávnejšie a o posun vyššie mohlo tak zabojovať aspoň v baráži proti, pre jeho nie príliš obľúbenému súperovi, Slovinsku. V súčte ich dvoch vzájomných zápasov sa dočkali diváci len jediného gólu. Po bezgólovom prvom zápase v Bratislave sa tak stal na radosť slovinských fanúšikov v predĺžení hrdinom odvetného zápasu Gnezda Čerin, ktorý tak Slovinsku zabezpečil miestenku v Lige B aj pre nasledujúcu edíciu tohto podujatia. S už výrazným odstupom deviatich bodov skončilo na 3. mieste Estónsko a na poslednom štvrtom mieste so ziskom jediného bodu mužstvo Azerbajdžanu, ktorý získalo jediný bod po bezgólovej remíze s Estónskom. Azerbajdžan tak musel putovať do Ligy D.
05. 09. 2024 Azerbajdžan – Švédsko 1:3 (0:0)&lt;br&gt;
05. 09. 2024 Estónsko – Slovensko 0:1 (0:0)&lt;br&gt;
08. 09. 2024 Slovensko – Azerbajdžan 2:0 (2:0)&lt;br&gt;
08. 09. 2024 Švédsko – Estónsko 3:0 (3:0)&lt;br&gt;
11. 10. 2024 Estónsko – Azerbajdžan 3:1 (2:1)&lt;br&gt;
11. 10. 2024 Slovensko – Švédsko 2:2 (1:2)&lt;br&gt;
14. 10. 2024 Azerbajdžan – Slovensko 1:3 (1:1)&lt;br&gt;
14. 10. 2024 Estónsko – Švédsko 0:3 (0:2)&lt;br&gt;
16. 11. 2024 Azerbajdžan – Estónsko 0:0&lt;br&gt;
16. 11. 2024 Švédsko – Slovensko 2:1 (1:1)&lt;br&gt;
19. 11. 2024 Slovensko – Estónsko 1:0 (0:0)&lt;br&gt;
19. 11. 2024 Švédsko – Azerbajdžan 6:0 (3:0)
Skupina 2.
V 2. skupine Ligy C sa predstavila štvorica Cyprus, Kosovo, Litva a Rumunsko. Jednoznačný postup do Ligy B si bez straty bodu vybojovalo Rumunsko, ktoré nestratilo ani jeden bod. Na konto si pripísalo päť výhier priamo na trávniku a ďalšie tri body spoza zeleného stola. V zápase Rumunsko – Kosovo, ktorý sa hral 15. novembra 2024 v Bukurešti, totiž hrali rumunskí futbalisti až do nadstaveného času 2. polčasu s Kosovom nerozhodne 0:0. Hráči hosťujúceho mužstva však po urážkach zo strany divákov v Bukurešti odišli, pred jednou s posledných akcií rumunského tímu, do šatni, duel bol prerušený a neskôr hlavným rozhodcom aj ukončený. Domáci diváci  počas zápasu skandovali protikosovské heslá a podporovali Srbsko. Hlavný rozhodca zápasu, Krogh z Dánska potom, po vyše  hodine a štvrť od prerušenia zápas ukončil s jedným prítomným tímom na  ihrisku. O jeho osude rozhodovala UEFA.  Jej odvolacia komisia napokon rozhodla, že národný tím Kosova po predčasnom opustení ihriská (tretia minúta nadstaveného času) prehral kontumačne 0:3. Naopak rumunský futbalový zväz, ktorý bol riešený v ôsmich bodoch, bol sankcionovaný pokutou v celkovej výške  128  000 eur. Kosovo si pripísalo prehru 0:3 s Rumunskom aj na svojom trávniku no aj táto strata mu stačila na konečné druhé miesto v 2. skupine. Znamenalo to jeho účasť v baráži o postup do Ligy B, v ktorej nastúpil proti Islandu. Po výhre 2:1 na domácom trávniku vyhral 3:1 aj na Islande a dodatočne sa tak mohol tešiť z postupu do vyššej Ligy B. So stratou šiestich bodov obsadil tretiu priečku Cyprus a Ligu C musela opustiť Litva, jej reprezentanti totiž nedokázali zabodovať ani v jednom zo šiestich zápasov a skončili tak na zostupovom štvrtom mieste.
06. 09. 2024 Kosovo – Rumunsko 0:3 (0:1)&lt;br&gt;
06. 09. 2024 Litva – Cyprus 0:1 (0:1)&lt;br&gt;
09. 09. 2024 Cyprus – Kosovo 0:4 (0:2)&lt;br&gt;
09. 09. 2024 Rumunsko – Litva 3:1 (1:1)&lt;br&gt;
12. 10. 2024 Litva – Kosovo 1:2 (0:1)&lt;br&gt;
12. 10. 2024 Cyprus – Rumunsko 0:3 (0:3)&lt;br&gt;
15. 10. 2024 Kosovo – Cyprus 3:0 (1:0)&lt;br&gt;
15. 10. 2024 Litva – Rumunsko 1:2 (1:1)&lt;br&gt;
15. 11. 2024 Cyprus – Litva 2:1 (1:0)&lt;br&gt;
15. 11. 2024 Rumunsko – Kosovo 3:0 "kontumačne"&lt;br&gt;
18. 11. 2024 Kosovo – Litva 1:0 (1:0)&lt;br&gt;
18. 11. 2024 Rumunsko – Cyprus 4:1 (2:0)
Skupina 3.
V 3. skupine Ligy C sa po žrebe stretli Bielorusko, Bulharsko, Luxembursko a Severné Írsko. V tejto celkom vyrovnanej skupine sa z prvého miesta a napokon aj priameho postupu do Ligy B tešili futbalisti Severného Írska, ktorí odišli z ihriska zdolaní len v jednom prípade, keď nestačili v Plovdive na domáce Bulharsko 1:2.  Z prvého miesta ich nezosadili potom už ani dva nerozhodné výsledky s Bieloruskom (0:0) a Luxemburskom (2:2).  Ďalší ašpirant na prvé miesto v skupine Bulharsko potom prehral v odvete v Belfaste so Severným Írskom 0:3, čo sa ukázalo ako rozhodujúca strata v boji o priamy postup do Ligy B. Bulharskom si potom nenapravilo chuť ani v baráži, kde nestačilo na ďalšieho súpera z britských ostrovov Írsko. Po domácej prehre 1:2 v Plovdive nestačilo na svojho súpera ani v odvetnom zápase v Dubline po rovnakej prehre. Na treťom mieste v tejto skupine skončilo so ziskom siedmich bodov Bielorusko, ktoré  z dôvodu vojenského konfliktu na Ukrajine hralo po rozhodnutí UEFA (keďže všetky členské krajiny UEFA  odmietli do Bieloruska cestovať), svoje domáce zápasy s Bulharskom, Severným Írskom a Luxembursko v maďarskom Zalaegerszegu. Futbalisti Luxemburska, získavali do tabuľky body len po remízových výsledkoch a so ziskom troch bodov sa tak musí o pozíciu v Lige C bojovať v baráži proti Malte.
05. 09. 2024 Bielorusko – Bulharsko 0:0&lt;br&gt;
05. 09. 2024 Severné Írsko – Luxembursko 2:0 (2:0)&lt;br&gt;
08. 09. 2024 Luxembursko – Bielorusko 0:1 (0:0)&lt;br&gt;
08. 09. 2024 Bulharsko – Severné Írsko 1:0 (1:0)&lt;br&gt;
12. 10. 2024 Bulharsko – Luxembursko 0:0&lt;br&gt;
12. 10. 2024 Bielorusko – Severné Írsko 0:0&lt;br&gt;
15. 10. 2024 Bielorusko – Luxembursko 1:1 (0:0)&lt;br&gt;
15. 10. 2024 Severné Írsko – Bulharsko 5:0 (3:0)&lt;br&gt;
15. 11. 2024 Luxembursko – Bulharsko 0:1 (0:1)&lt;br&gt;
15. 11. 2024 Severné Írsko – Bielorusko 2:0 (0:0)&lt;br&gt;
18. 11. 2024 Bulharsko – Bielorusko 1:1 (1:0)&lt;br&gt;
18. 11. 2024 Luxembursko – Severné Írsko 2:2 (0:1)
Skupina 4.
Poslednú štvrtú skupinu Ligy C tvorili Arménsko, Faerské ostrovy, Lotyšsko a Severné Macedónsko. Až prekvapujúco ľahko si so všetkými svojimi súpermi poradilo Severné Macedónsko, ktoré utŕžilo jedinú bodovú stratu hneď v úvodnom zápase v Torshavne, kde proti domácemu tímu Faerských ostrovov uhrali len remízu 2:2. Potom však už kráčali pevným krokom získali ďalších pätnásť bodov za päť výhier  a z prvého miesta si vybojovali priamy postup do Ligy B. Čakalo sa že väčším konkurentom by mu mohlo byť Arménsko, ktoré však oba ich vzájomné zápasy prehralo 0:2 a keď prehralo 1:2 aj v Lotyšsku bolo jasné, že posunúť do vyššej divízie sa mohlo len cez baráž. V nej dostalo za súpera Gruzínsko a po dvoch prehrách 0:3 (doma) a 1:6 (vonku) sa jeho nádeje rozplynuli viac menej už po prvom zápase. Celkom mimo konkurencie bolo v tejto skupine Lotyšsko, ktoré aj napriek tomu, že vyhralo nad Faerskými ostrovmi doma 1:0 a na jeho pôde remizovali 1:1,  skončilo v konečnej tabuľke po nimi a  o účasť v Lige C musí zabojovať v baráži proti Gibraltáru.
07. 09. 2024 Faerské ostrovy – Severné Macedónsko 1:1 (1:0)&lt;br&gt;
07. 09. 2024 Arménsko – Lotyšsko 4:1 (2:1)&lt;br&gt;
10. 09. 2024 Lotyšsko – Faerské ostrovy 1:0 (0:0)&lt;br&gt;
10. 09. 2024 Severné Macedónsko – Arménsko 2:0 (0:0)&lt;br&gt;
10. 10. 2024 Faerské ostrovy – Arménsko 2:2 (1:1)&lt;br&gt;
10. 10. 2024 Lotyšsko – Severné Macedónsko 0:3 (0:1)&lt;br&gt;
13. 10. 2024 Arménsko – Severné Macedónsko 0:2 (0:0)&lt;br&gt;
13. 10. 2024 Faerské ostrovy – Lotyšsko 1:1 (1:0)&lt;br&gt;
14. 11. 2024 Arménsko – Faerské ostrovy 0:1 (0:1)&lt;br&gt;
14. 11. 2024 Severné Macedónsko – Lotyšsko 1:0 (0:0)&lt;br&gt;
17. 11. 2024 Lotyšsko – Arménsko 1:2 (0:0)&lt;br&gt;
17. 11. 2024 Severné Macedónsko – Faerské ostrovy 1:0 (0:0)
Liga D.
Skupinová fáza.
Skupina 1.
Ligu D tvorilo šesť tímov v rebríčku najnižšie postavených tímov. V prvej skupine sa o priamy postup do Ligy C pobila trojica Gibraltár, Lichtenštajnsko a San Marino. Postup si napokon vybojovali futbalisti San Marina, ktorému na to stačili dve výhry nad najslabším Lichtenštajnskom (1:0 doma, 3:1 vonku) a jeden získaný bod na domácej pôde po remíze 1:1 s Gibraltárom. O priamy postup ho potom už nepripravila ani prehra s týmto súperom 0:1 na jeho pôde. Gibraltár má tak šancu zabojovať o postup z druhého miesta cez baráž s Lotyšskom.  
05. 09. 2024 San Maríno – Lichtenštajnsko 1:0 (0:0)&lt;br&gt;
08. 09. 2024 Gibraltár – Lichtenštajnsko 2:2 (1:0)&lt;br&gt;
10. 10. 2024 Gibraltár – San Maríno 1:0 (0:0)&lt;br&gt;
13. 10. 2024 Lichtenštajnsko – Gibraltár 0:0&lt;br&gt;
15. 11. 2024 San Maríno – Gibraltár 1:1 (0:1)&lt;br&gt;
18. 11. 2024 Lichtenštajnsko – San Maríno 1:3 (1:0)
Skupina 2.
Druhu trojicu v 2. skupine Ligy D tvorili Andorra, Malta a Moldavsko. jednoznačným favoritom na priamy postup bolo Moldavsko, ktoré svoju úlohu aj potvrdilo, aj keď predsa len z jednou stratou, ktorou bola prehra 0:1 na Malte. Malťania tak z druhého miesta majú tak ďalšiu možnosť na postup vyššie cez baráž proti Luxembursku. Útechou pred poslednú Andorru mohol byť jeden získaný bod po bezgólovej remíze na Malte.
07. 09. 2024 Moldavsko – Malta 2:0 (2:0)&lt;br&gt;
10. 09. 2024 Andorra – Malta 0:1 (0:1)&lt;br&gt;
10. 10. 2024 Moldavsko – Andorra 2:0 (1:0)&lt;br&gt;
13. 10. 2024 Malta – Moldavsko 1:0 (0:0)&lt;br&gt;
16. 11. 2024 Andorra – Moldavsko 0:1 (0:0)&lt;br&gt;
19. 11. 2024 Malta – Andorra 0:0

</doc>
<doc id="709389" url="https://sk.wikipedia.org/wiki?curid=709389" title="Slávna revolúcia">
Slávna revolúcia

Slávna revolúcia (anglicky "Glorious Revolution") alebo Revolúcia v roku 1688, viedla k zvrhnutiu kráľa Jakuba II. spojenectvom parlamentaristov a armády vedenej holandským miestodržiteľom Viliamom Oranžským. Ten potom nastúpil na anglický trón ako Viliam III. Táto udalosť je úzko zviazaná s vojnami Veľkej aliancie na kontinentálnej Európe. Odstránenie katolíckeho Jakuba II. ukončilo možnosť obnovenia vplyvu katolíckej cirkvi v Anglicku a viedlo k istej, aj keď obmedzenej, tolerancii nekonformného protestantizmu. Pre katolíkov to znamenalo katastrofu – bolo im na viac než sto rokov odobraté právo voliť do parlamentu alebo sa stať jeho poslancom. Tiež se nemohli stať armádnymi dôstojníkmi a panovník nesmel byť katolíkom alebo sa oženiť s katolíčkou. 
Pozadie.
V priebehu svojej tridsaťročnej vlády bol Jakub zapojený do politických sporov medzi katolíkmi a protestantmi a sporov o to, aký vplyv v politike patrí panovníkovi a parlamentu. Jeho najväčším problémom bolo to, že bol katolíkom. Whigovia neuspeli v pokuse o Jakubovo odstránenie z trónu v rokoch 1679 a 1681 a jeho hlavnými spojencami boli Toryovci. Po jeho korunovácii v roku 1685 sa parlament skladal predovšetkým z Toryovcov. Jakubov pokus zmeniť zákony podporujúce postavenie Anglikánskej cirkvi mu jeho spojenci odcudzili. Jakub sa snažil vytvoriť zázemie vznikom "kráľovskej strany" a v roku 1687 začal politiku náboženskej tolerancie a vydal Deklaráciu slobody vyznania ("Declaration of Indulgence"). Spolu s katolíkmi, odpadlíkmi od anglikánskej cirkvi a nonkonformistami chcel vytvoriť spojenectvo pro emancipáciu katolicizmu.
V roku 1686 zmenil názor vrchného súdneho dvora na to, že môže zrušiť náboženské obmedzenia pre katolíkov a nonkonformistov. Nechal odvolať protikatolíckeho londýnského biskupa, prepustil protestantských odborných asistentov na Magdalen College v Oxforde a nahradil ich katolíkmi. Vytvoril taktiež silnú armádu, ktorej dôstojníkmi sa stali katolíci. Jeho oponenti v parlamente to považovali za prípravu k despotickej vláde, načo Jakub odročil jednanie parlamentu bez jeho súhlasu.
V apríli 1688 Jakub znovu vydal Deklaráciu slobody vyznania a nariadil, aby ho duchovní čítali na bohoslužbách. Keď mu canterburský arcibiskup a šesť iných biskupov napísali žiadosť o revíziu jeho rozhodnutí, boli uväznení za poburovanie. Udalosti nabrali spád, keď Jakubova druhá manželka porodila syna. Do tej doby bola Jakubovým nástupcom jeho protestantská dcéra Mária, narodením dediča sa však pravdepodobnosť nástupníctva katolíckej dynastie na anglickom trónu stala reálnou. Niektorí vedúci predstavitelia Toryovcov sa zišli s členmi strany Wighov, aby tento problém riešili.
Spiknutie.
V roku 1686 sa skupina spiklencov stretla v Charborough House v Dorsete, aby naplánovali zvrhnutie kráľa Jakuba. V júni 1688 sa konala ďalšia schôdzka, na ktorej sa debatovalo o nahradení Jakuba jeho dcérou Máriou a jej manželom Viliamom Oranžským. Obaja boli protestanti a dedom oboch bol Karol I. Pred narodením Jakubovho syna patrili obaja medzi možných nástupcov. Jakub ich však považoval za nástupcov iba pokiaľ by akceptovali jeho prokatolícký postoj, ktorý obaja odmietali obávajúc sa narastajúceho vplyvu Francúzska.
Viliam bol taktiež miestodržiteľom hlavných holandských provincií, ktoré sa vtedy pripravovali na vojnu Veľkej aliancie proti Francúzsku. Bol taktiež hlavným činiteľom protestantskej aliancie proti katolicizmu a francúzskemu absolutizmu. Nie je úplne zrejmé, či bolo spiknutie iniciované Angličanmi alebo Viliamom a jeho manželkou. Viliam sa snažil ovplyvniť anglickú politiku už skôr, keď zverejnil otvorený dopis napádajúcu Jakubovu náboženskú politiku. Zdá sa, že narodenie Jakubovho nasledovníka prinútilo Viliama do rozhodnutia uskutočniť inváziu do Anglicka v lete v roku 1688 a začal pre svoj zámer hľadať finančnú a politickú podporu.
Autorom textu dopisu, ktorý vyzval Viliama Oranžského na prevzatie vlády v Anglicku, bol Henry Sydney, dopis potom okrem neho podpísalo šesť lordov, v britské históriografii je toto zoskupenie známe pod názvom "Immortal Seven" (sedem nesmrteľných). Jediným predstaviteľom cirkvi, ktorý dopis podpísal, bol londýnský biskup Henry Compton, ktorý neskôr v roku 1689 korunoval Viliama anglickým kráľom. Ďalší signatári dopisu dosiahli nejvyšších funkcií v štátnej správe, pri dvore, v armáde a v námorníctve, všetci taktiež postupovali v šľachtickej hierarchii. Delikátnu úlohu dopraviť dopis z Londýna do Haagu bol poverený Arthur Herbert, ktorý tak urobil v prestrojení za prostého námorníka a potom sa stal ministrom námorníctva a vrchným veliteľom anglického loďstva. Signatári dopisu boli:
Viliamova invázia.
Aj keď sa Viliamove prípravy na inváziu odohrávali v rýchlosti, nemohli zostať utajené. Nalodenie bolo začaté 22. septembra a bolo dokončené 8. októbra. V ten istý deň Jakub vydal vyhlásenie k anglickému národu, aby sa pripravil na holandskú inváziu. Viliam 10. októbra vydal "Haagsku deklaráciu", ktorá bola v 60 000 exemplároch preložených do angličtiny rozšírená v Anglicku; v nej uisťoval, že jeho snahou je zachovanie protestantského náboženstva, zvolanie slobodného parlamentu a vyšetrenie nástupníctva princa Waleského. Sľúbil rešpektovať Jakubovu pozíciu. 14. októbra vydal ďalší vyhlásenie, v ktorom odmietal úmysel stať sa kráľom a obsadiť Anglicko.
Rýchlosť nalodenia prekvapila všetkých zahraničných pozorovateľov. Francúzsky kráľ odložil svoje prípravy na vojnu s Holanďanmi na september. Holandská armáda zahŕňala asi 5 000 koní a asi 60 000 mužov, vrátane námorníkov. Vylodenia sa malo uskutočniť na sever od Harwiche, potom čo flotila preplávala okolo Doverského hradu a Calais, aby Holanďania demonštrovali svoju silu. Anglické námorníctvo, umiestnené v ústí Temže, zahliadlo holandské loďstvo dvakrát, ale nemohlo proti nemu vyraziť po prvý krát pre silný protivietor a po druhý krát pre nevýhodný príliv. Viliam sa so svojim vojskom vylodil 15. novembra 1688 v Torbay, bol vrelo privítaný a k jeho vojsku sa pripojili niektorí miestni obyvatelia. 17. novembra sa smer vetra obrátil na juhovýchod a znemožnil tak útok anglického vojska na Viliamove sily. Francúzske loďstvo bolo v tej dobe v Stredozemnom mori. Ľudovít otáľal s vyhlásením vojny až do 26. novembra, pretože dúfal, že holandská angažovanosť v Anglicku povedie k zníženiu podpory Holanďanov v Nemecku.
Viliam považoval svoje sily za dostatočne veľké, aby mohol odraziť prípadný Jakubov útok. Chcel sa ale vyhnúť otvorenému stretu a tak zaujal obrannú pozíciu vo veľkej vzdialenosti od Jakubovej armády. Dúfal v to, že sa jeho anglickí spojenci chopia iniciatívy proti Jakubovi a on sa sústredí na obranu svojich síl. Bol pripravený čakať na vhodný okamih, pretože svojim vojakom vyplatil žold na tri mesiace dopredu. Viliam 9. novembra prevzal kontrolu nad Exeterom potom, čo úradníci opustili mesto. Od 12. novembra mnoho šľachticov zo severu krajiny vyjadrovalo Viliamovi, tak ako prisľúbili, podporu. Aj keď spočiatku väčšina ľudí bola opatrná vo vyjadrovaní svojho názoru a skôr pasívne očakávali vývoj udalostí.
Kolaps Jakubovho systému.
Jakub odmietol ponuku Francúzov o poskytnutie vojenskej podpory, pretože sa obával, že by tým stratil podporu miestnych obyvateľov. Snažil sa získať podporu pri Toryovcoch, ale neuspel, pretože odmietol zmeniť svoj prístup k vyhláseniu náboženskej slobody. Jeho vojsko sa nachádzalo pri Salisbury a Jakub sa k nemu pripojil 19. novembra. S ohľadom na antikatolícku náladu v Londýne nemala časť vojska veľké nadšenie pre boj a aj časť dôstojníkov nebola voči kráľovi dostatočne lojálna. Pri prvých drobných stretoch dezertovali prví dôstojníci. 23. novembra dezertoval a prešiel na Viliamovu stranu jeden z jeho hlavných veliteľov lord Churchil z Eyemothu a 26. novembra aj jeho vlastná dcéra Anna. Obe tieto udalosti boli pre Jakuba veľkou stratou a sám sa vrátil ten istý deň do Londýna.
Potom, čo 18. novembra kapituloval Plymouth pokračoval Viliam na Salisbury a po troch dňoch dosiahol Hungefordu, kde sa stretol s Jakubovými vyslancami. Kráľ prisľúbil slobodné voľby a všeobecnú amnestiu pre vzbúrencov. V tej dobe ale Jakub hral o čas, pretože sa rozhodol opustiť krajinu, obávajúc sa, že Angličania ho budú chcieť popraviť. V decembri sa konali protikatolícke demonštrácie v mnohých mestách, napríklad v Bristole, Hereforde, York, Cambridge a Shropshire. 8. decembra sa Viliam stretol naposledy s Jakubovými vyslancami a prijal Jakubove návrhy, trval ale aj na tom, že katolíci budú odstránení zo štátnych funkcií a Anglicko uhradí holandské vojnové náklady.
V noci z 9. na 10. decembra utiekla kráľovná so synom do Francúzska. Deň nato sa snažil uniknúť aj Jakub, bol však zajatý rybármi. 11. decembra 27 členov Snemovne lordov vytvorilo dočasnú vládu, rozhodli sa požiadať Viliama o zjednaní poriadku, zároveň však požiadali Jakuba, aby sa vrátil do Londýna a dohodol sa so svojim zaťom. Pri svojom návrate bol Jakub privítaný zdraviacim davom, začal jednanie vlády a predsedal štátnej rade. Poslal lorda Fevershama za Viliamom, aby dojednal ich osobné stretnutie. V tej dobe sa ukázalo, že Viliam nemá záujem, aby si Jakub uchoval svoju moc v Anglicku. Odmietol uväzniť Jakuba, pretože by porušil svoje skoršie vyhlásenie, zároveň sa však rozhodol podporiť Jakubove obavy o život. Jakubovi vyslanci boli poslaní naspäť s odkazom, že Viliam nemôže garantovať Jakubovu bezpečnosť a doporučuje mu odísť do Hamu. Viliam taktiež nariadil všetkým anglickým silám, aby sa vzdialili od Londýna.
Jakub zo svojej vlastnej vôle odišiel pod ochranou holandského oddielu do Rochesteru. Viliam v tej istej dobe vošiel do Londýna, oblečený celý v oranžovom. Holandskí dôstojníci taktiež dostali príkaz, aby nebránili Jakubovi v odchode z krajiny, pokiaľ by sa tak rozhodol. 23. decembra Jakub odišiel, potom čo ho o to požiadala jeho manželka, do Francúzska, kde sa k nej pripojil. To, že Jakubovi bolo umožnené odísť na miesto v blízkosti pobrežia a príkazy k jeho nedbalému stráženiu boli zrejme úmyselné, vypovedá o tom, že Viliam zrejme dúfal, že Jakub utečie z krajiny možno aj preto, že nebude chcieť riskovať osud Karola I. Jakub tak pomohol vyriešiť otázku, či je stále legitímnym kráľom.
Viliam a Mária vymenovaní za panovníkov.
Viliam sa 28. decembra postavil do čela dočasnej vlády a na radu spojencov medzi Whighmi zvolal zhromaždenie všetkých poslancov pôvodného parlamentu Karola II. a tým obišiel Toryovcov z parlamentu z roku 1685. Toto zhromaždenie bolo nazvané konventom, pretože parlament mohol zvolať iba kráľ. Aj keď bol Jakub v zahraničí, mal stále mnoho priaznivcov. V konvente boli zástupcovia niekoľkých názorov. Jedni chceli vymenovať Viliama za kráľa, iní chceli, aby boli za panovníkov vymenovaní Viliam a Mária spoločne a Toryovci chceli, aby bol Viliam vymenovaný regentom a Mária královnou. Dolná snemovňa sa uzniesla, že trón je opustený, pretože Jakub odišiel z krajiny, zatiaľ čo Snemovňa lordov vyhlásila, že panovníkom je buď Jakub alebo Mária, ale trón nemôže zostať opustený. Viliam dal Toryovcom najavo, že majú možnosť vymenovať ho za kráľa alebo súperiť s Whighmi bez jeho vojenskej podpory, pretože v tom prípade by opustil Anglicko. Potom Snemovňa lordov odhlasovala, že trón je opustený.
Viliamovi a Márii bolo navrhnuté spoločné panovanie, čo prijali. 23. februára 1689 boli Márie II. a Viliam III. vymenovaní za spoločných panovníkov Anglicka. Komisia formulovala 23 bodov (neskôr bolo toto ustanovenie nazvané ako Deklarácia práv), ktoré boli prečítané pred Máriou a Viliamom a nimi akceptované. Obaja boli 11. apríla korunovaní.
V Škótsku bola podpora povstania veľmi vlažná, ale potom, čo Jakub utiekol do Francúzska, väčšina členov škótskej štátnej rady odišla do Londýna a ponukla1 Viliamovi svoje služby. 7. januára ho požiadali, aby sa ujal vlády v Škótsku. Škótsky konvent sa 4. apríla uzniesol, že škótsky trón je uvoľnený. Formuloval požiadavky na práva, ktoré Viliam a Mária akceptovali a s tým aj ponuku stať sa škótskymi panovníkmi.
Jakobitske povstanie.
Jakub udržoval v niektorých častiach Británie, v katolíckom Írsku a na škótskej vysočine, kontakty so svojimi podporovateľmi. Títo jeho priaznivci, nazývaní Jakobiti, boli pripravení odporovať tomu, čo považovali za nelegálny prevrat. Prvá vzbura v Škótsku vypukla v roku 1689. Bola vedené Johnom Grahamom, ktorý zhromaždil armádu zo škótskych klanov z vysočiny. V Írsku viedol katolíkov, ktorí obsadili všetky pevnosti s výnimkou Derry, Richard Talbot. Samotný Jakub sa vylodil v Írsku s francúzskym vojskom, ktoré malo asi 6 000 mužov. Vojna sa uskutočnila v rokoch 1689 až 1691. Jakub utiekol z Írska po pokorujúcej porážke v bitke na rieke Boyne, ale jakobitský odpor pokračoval až do bitky o Aughrim v roku 1691. Írski jakobiti kapitulovali v súlade s Dohodou v Limericku z 3. októbra 1691. Napriek víťazstve škótskych jakobitov v bitke pri Killiecrankie bolo ich povstanie potlačené, a to pre smrť ich vodcu a vďaka Viliamovmu víťazstvu v bitkách pri Dunkelde a Cromdale. Mnoho ľudí, obzvlášť v Škótsku a v Írsku, považovalo naďalej Jakuba za svojho kráľa a jakobitské vzbury, hlavne v Škótsku, pokračovali aj neskoršie v rokoch 1715, 1719 a 1745.
Dôsledky.
Revolúcia v roku 1688 je mnohými považovaná za jednu z najdôležitejších udalostí v dlhodobom vývoji rozloženia síl medzi anglickým parlamentom a panovníkom. Deklarácia práv z roku 1689 zrušila navždy možnosť, aby sa stal anglickým panovníkom katolík a ukončila možnosť vzniku absolutistickej monarchie obmedzením pravomocí panovníka v prospech parlamentu. Panovník nemohol vetovať zákon či daň alebo vytvoriť a udržiavať armádu v dobe mieru bez súhlasu parlamentu. Od roku 1689 je vláda konštitučná monarchia v Anglicku a neskôr vo Velkej Británii kontinuálna. Od tej doby sa právomoci parlamentu na úkor panovníka znateľne posilnily. Na rozdiel od občianskej vojny nezasiahla táto revolúcia bežné obyvateľstvo Anglicka (hlavné vojnové strety sa uskutočňovali v Írsku). Niektorými historikmi je tak nazývána skôr prevratom než revolúciou.
Aj keď sa Viliam vo vyhlásení z októbra 1688 zaviazal tolerovať katolíkov, nebol vzhľadom k vplyvu Toryovcov v novom parlamente úspešný. Tolerančný zákon z roku 1689 zaistil slobodu vyznania pre nonkonformistov, nie však pre katolíkov.

</doc>
<doc id="709390" url="https://sk.wikipedia.org/wiki?curid=709390" title="Brockville">
Brockville

Brockville je mesto v kanadskej provincii Ontário. V roku 2021 malo 21 116 obyvateľov. Leží na Rieke svätého Vavrinca, na brehu oproti je Morristown v štáte New York. Mesto je letoviskom a bránou do oblasti Thousand Islands (Tisíc ostrovov).
Dejiny.
Mesto bolo založené v roku 1784, jeho zakladateľmi boli lojalisti William Buell a Daniel a Charles Jones. V minulosti boli mesto dôležitým prekladiskom, aj dnes je železničnou križovatkou Canadian National Railway. Pôvodne sa volalo aj Elizabethtown. Zaznamenané boli aj názvy Williamstown a Charlestown. V roku 1812 bol po Britsko-americkej vojne premenovaný. Predlohou názvu bol Isaac Brock, britský generál.
Od roku 1832 má štatút „village“, od 1859 je „town“ a od roku 1962 „city“.
Demografia.
V sčítaní obyvateľstva v roku 2021 malo mesto 21 116 obyvateľov, v roku 2016 to bolo 21 569. V roku 2021 cca 35 udalo ako etnický pôvod slovenský, cca 25 osôb český a nikto česko-slovenský. Ako rodný jazyk 19 655 uviedlo angličtinu, 590 francúzštinu, 160 oba, 1240 ľudí neoficiálne jazyky z toho nikto jazyky pôvodných obyvateľov.
Doprava.
V rokoch 1854 až 1860 bol v meste vybudovaný prvý železničný tunel v Kanade.
Ekonomika.
V meste sa rozvinul ľahší priemysel, elektrotechnický, farmaceutický a chemický.
Kultúra a turizmus.
V meste sa nachádza Brockville Arts Centre a Brockville Museum. Od roku 1821 tu vychádza denník "Recorder and Times", čo je najdlhšie medzi novinami v Ontáriu. Súdna budova Brockville Courthouse z rokov 18421844 je jedna z najstarších verejných budov v Ontáriu.

</doc>
<doc id="709398" url="https://sk.wikipedia.org/wiki?curid=709398" title="Grúň (vrch v Ondavskej vrchovine)">
Grúň (vrch v Ondavskej vrchovine)

Grúň () je vrch v Ondavskej vrchovine, krajinnom celku Nízkych Beskýd. Leží nad obcou Rovné, približne západne od Svidníka. Vrchol traverzuje Cesta hrdinov SNP.
Poloha.
Nachádza sa v centrálnej časti vrchoviny, v Prešovskom kraji, okrese Svidník a zasahuje na katastrálne územie obce Nižný Orlík a Rovné a mesta Svidník. Najbližšími sídlami sú severozápadne situovaná Jurkova Voľa, východne ležiaci Svidník, juhovýchodne Hrabovčík, južne obec Rovné a západne Cernina.
Opis.
Grúň leží v rozsiahlom hrebeni, lemujúcom západný breh Ondavy, medzi Ostrým vrchom () a Čiernou horou (). Severným smerom sa nachádza Czeremcha (), Kalinec (), Rohuľa () a Polianka (), východným Timofejka (), Pacutová (), Kolesovka () a Kozia brada (), južným Baňa (), Ostrý vrch (), Rajsova hora (), Veľký Prieloh () a Bukovec () a západným Hampľová (), Čierna hora (), Široká hora (), Makovica () a Javorník (). Juhozápadné svahy odvodňuje Radomka do Tople, voda zo severovýchodných častí odteká kratšími prítokmi do Ondavy. Popod vrchol prechádza turistická magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Ondavskej vrchoviny, ojedinele tiež Busov, Slanské a Vihorlatské vrchy.
Prístup.
Na vrchol nevedie značená turistická trasa, no traverzom prechádza významná turistická magistrála.

</doc>
<doc id="709399" url="https://sk.wikipedia.org/wiki?curid=709399" title="Pakost okrúhlolistý">
Pakost okrúhlolistý

Pakost okrúhlolistý () je jednoročná bylina z čeľade pakostovité ("Geraniaceae"). Jeho prirodzený areál sa rozprestiera od Európy po po Himaláje a severnú Afriku.
Opis.
Pakost okrúhlolistý je jednoročná bylina, vysoká 10 až 40 cm. Byle sú početné, poliehavé až vzpriamené, mäkko chlpaté, v hornej časti aj žliazkaté.
Prízemné listy sú v ružici, dlhostopkaté a skoro odumierajú, byľové sú protistojné, krátkostopkaté. Čepele sú okrúhle až okrúhlo obličkovité, dolné s priemerom 3 až 7 cm, do jednej tretiny dlaňovito päť až sedemdielne, široko obrátene vajcovité. Horné listy sú menšie a hlbšie delené. Listové stopky sú žliazkato chlpaté.
Súkvetie tvoria dvojkveté vidlice, ktoré sú kratšie ako podporný list. Stopky vidlíc sú rovnako dlhé ako kvetné stopky, ktoré sú vzpriamené len v čase kvitnutia. Červená až červenoružová päťpočetná koruna s priemerom 5 až 6 mm je pravidelná. Kvetné lupienky sú voľné, podlhovasto obrátene vajcovité alebo srdcovité, na báze zúžené do krátkeho nechtíka, na vrchole plytko vykrojené, sú 1,5 krát dlhšie ako kalich. Semenník je päťpuzdrový, s jednou čnelkou rozdelenou na päť blizien. Tyčiniek je desať, často sú niektoré zakrpatené, na báze sú kopijovito rozšírené a brvité. Päťpočetný kalich má lístky voľné, podlhovasto elipsovité, trojžilové, ostité, na okraji a žilách odstávajúco chlpaté, dlhé 5 až 6 mm.
Zobákovité plody sú žliazkato odstávajúco chlpaté, nevráskavé, dlhé do 15 mm. Po dozretí sa rozpadávajú na päť na vrchole spojených plôdikov. Elipsovité semená sú lesklé a bodkované.
Rozšírenie.
Pakost okrúhlolistý je pôvodný v Európe od Portugalska po Švédsko, pobaltské štáty, Bielorusko a Ukrajinu. Prirodzene sa vyskytuje aj v severnej Afrike od Maroka cez Alžírsko, Líbyu, Egypt až po Irán, Kazachstan, Afganistan, Pakistan, čínsky Sin-ťiang a Indiu. 
Zavlečený je v Spojených Štátoch, Južnej Amerike (Argentína, Uruguaj), v Juhoafrickej republike, Tasmánii a v ruskom Prímorí.
Na Slovensku sa v južnej časti vyskytuje od Devínskej Kobyly po Východoslovenskú nížinu. Vzácnejší je Slovenskom rudohorí, na Muránskej planine, Liptovskej kotline a Východných Beskydách.
Ekológia.
Pakost okrúhlolistý obsadzuje stanovištia na vápencových a andezitových podkladoch od nížin po pahorkatiny. Rastie na výslnných pustých miestach, na medziach, vzácne na poliach a úhoroch. Obľubuje vysychavé, výhrevné, výživné, humózne, kamenité i hlinitopiesočnaté pôdy. Kvitne od mája do októbra. Na Slovensku je považovaný za zraniteľný druh.

</doc>
<doc id="709400" url="https://sk.wikipedia.org/wiki?curid=709400" title="Kapušiansky potok">
Kapušiansky potok

Kapušiansky potok je potok v geomorfologickom celku Beskydské predhorie a v geomorfologickom podcelku Záhradnianska brázda v regióne Šariš v Prešovskom kraji v okrese Prešov. Je ľavostranným prítokom vodného toku Ladianka. Má dĺžku .
Prameň.
Pramení v v severovýchodnom kúte územia obce Podhradík v lesnom extraviláne na severozápadnom úpätí vrchu a lesa Dubová hora v okrese Prešov v Prešovskom kraji. Masív Dubovej hory so leží väčšinou na území susednej obce Okružná.
Opis toku.
Od prameňa tečie severozápadozápadným smerom na pomedzí lesného extravilánu a poľnohospodárskeho extravilánu obce Podhradík, v priberá pravostranný bezmenný prítok, priteká na obecnú hranicu medzi Podhradíkom a obcou Vyšná Šebastová, tečie po obecnej hranici. V priberá ľavostranný bezmenný prítok, vteká na územie Vyšnej Šebastovej, pokračuje severozápadným smerom cez extravilán, ľavým brehom obmýva pole Gbelovky, pravým brehom les Maglovec, preteká cez dolný koniec intravilánu časti obce Severná vo Vyšnej Šebastovej, veľkým oblúkom mení smer na sever, pravým brehom obteká pole a pasienok Stredný breh, ľavým brehom pole Lúčne zeme a pole Nad Kapanošom, v poli Kapušianske hony vteká na územie obce Kapušany. Tečie cez intravilán a na jeho severnom okraji ústi do Ladianky ako jej ľavostranný prítok. Ladianka ďalej ústi do Sekčova. Pramení a preteká na území obce Podhradík, pokračuje cez územie obce Vyšná Šebastová a ústi na území obce Kapušany v okrese Prešov v Prešovskom kraji. Nemá dôležitejší prítok. 
Pôvod názvu.
Názov vodného toku má pôvod v názve obce Kapušany, cez územie ktorej potok preteká a ústi. Osadný názov Kapušany má pôvod v názve osadníkov bývajúcich neďaleko pohraničnej strážnej brány. Z toponyma "Kapušany" rozšírením o formant prídavného mena a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena Kapušiansky potok ako súčasť veľmi početnej skupiny názvov v slovenskej toponymii, najmä hydronymii. Hydronymum Kapušiansky potok bolo štandardizované v roku 2007. V súčasnej slovenskej štandardizovanej hydronymii hydronymum Kapušiansky potok je jedinečným názvom (február 2024). 

</doc>
<doc id="709407" url="https://sk.wikipedia.org/wiki?curid=709407" title="Fantóm z Morrisville">
Fantóm z Morrisville

Fantóm Morrisvillu je česká filmová komédia režiséra Bořivoja Zemana. Film bol uvedený do kín v roku 1966.
Dej.
Film je paródiou na západné mystické trilery a horory, najmä na film Jama a kyvadlo z roku 1961. Hudobník zo symfonického orchestra počas koncertu číta anglický thrillerový román, pričom hrá svoje časti z opery Carmen Georgesa Bizeta. Kniha naňho urobí taký silný dojem, že si sám seba predstaví ako hlavného hrdinu románu, sira Hannibala Morrisa, majiteľa obrovského gotického hradu. Potom prídu záhadné vraždy a zmiznutia, intrigy, únosy a láska.

</doc>
<doc id="709415" url="https://sk.wikipedia.org/wiki?curid=709415" title="Geranium rotundifolium">
Geranium rotundifolium



</doc>
<doc id="709416" url="https://sk.wikipedia.org/wiki?curid=709416" title="Passages d’ outremer">
Passages d’ outremer



</doc>
<doc id="709419" url="https://sk.wikipedia.org/wiki?curid=709419" title="Fantóm Morrisvillu">
Fantóm Morrisvillu



</doc>
<doc id="709420" url="https://sk.wikipedia.org/wiki?curid=709420" title="Fantom Morrisvillu">
Fantom Morrisvillu



</doc>
<doc id="709421" url="https://sk.wikipedia.org/wiki?curid=709421" title="Sloviaci">
Sloviaci

Sloviaci alebo starším pravopisom aj Slovjaci (jednotné číslo: "Sloviak", "Slovjak") môže byť staršie v niektorých východoslovenských nárečiach (historicky prípadne aj v iných slovenských nárečiach), resp. aj v niektorých starších etnografických textoch:
Slovjaci alebo menej často Sloviaci boli u niektorých aktivistov na konci 19. a v prvej polovici 20. storočia Východoslováci chápaní ako samostatný národ, pozri Slovjaci

</doc>
<doc id="709422" url="https://sk.wikipedia.org/wiki?curid=709422" title="Sloviak">
Sloviak



</doc>
<doc id="709423" url="https://sk.wikipedia.org/wiki?curid=709423" title="Slovjak">
Slovjak



</doc>
<doc id="709424" url="https://sk.wikipedia.org/wiki?curid=709424" title="Dubove">
Dubove

Dubove, v minulosti Dubovo (, , , ) je sídlisko mestského typu ležiace v Ťačivskom rajóne v Zakarpatskej oblasti na Ukrajine, asi 33 kilometrov severovýchodne od mesta Ťačiv. V roku 2022 malo 9848 obyvateľov. Obcou, rozkladajúcou sa na úpätí Karpát, preteká rieka Terešva.
Dejiny.
Podkarpatská Rus v ktorej sa nachádza dnešné Dubove, bolo súčasťou Uhorského kráľovstva od 10. storočia. Prvá písomná zmienka o obci pochádza z roku 1336. Dubove sa nachádzalo v Marmarošskej župe a získalo význam v roku 1755, keď sa stalo miestom okresného lesníctva, ktoré začalo verbovať lesných robotníkov a drevorubačov a ich rodiny z Čiech, ktorí sa v oblasti začali usadzovať. Po rozpade Rakúsko-Uhorska roku 1918 až do roku 1938 bolo pod názvom Dubovo súčasťou Československa. V roku 1922 tu bol obecný notariát, žandárska stanica a poštový úrad. V roku 1930 tu žilo 4 416 obyvateľov; z toho 36 Čechov a Slovákov, 3 468 Rusínov, 139 Nemcov, 56 Maďarov, 706 Židov a 11 cudzincov.
Počas druhej svetovej vojny bolo Dubove okupované Maďarskom. V roku 1930 boli takmer 16 % zo 4 416 obyvateľov obce Židia. Ale do konca druhej svetovej vojny boli prakticky všetci Židia vyhladení. Červená armáda obsadila Dubove v roku 1945 a v nasledujúcom roku bola obec oficiálne začlenená do Sovietskeho zväzu. V roku 1969 sa Dubove stalo domovom významného sovietskeho závodu, Zakarpatského podniku na výrobu helikoptér, čo spôsobilo prílev nových osadníkov a nakoniec zvýšilo počet obyvateľov obce na viac ako 10 000. Najväčší zamestnávateľ v tejto oblasti, továreň bola zodpovedná za financovanie niekoľkých projektov v obci, vrátane štadióna a technickej školy. Po páde Sovietskeho zväzu v roku 1991 však továreň prepustila zhruba 5000 pracovníkov a Dubove zažili ťažké časy. Hoci továreň dodnes vyrába helikoptéry, väčšina jej zdrojov sa venuje výrobe sedadiel do komerčných lietadiel, satelitných antén a detských sánok.

</doc>
<doc id="709430" url="https://sk.wikipedia.org/wiki?curid=709430" title="Zákony o únii z roku 1800">
Zákony o únii z roku 1800

Acts of Union 1800 (v Británii Union with Ireland Act 1800, v Írsku Act of Union (Ireland) 1800) boli zákony schválené súbežne britským a írskym parlamentom, ktorými sa Kráľovstvo Veľkej Británie a Írske kráľovstvo spojili do jedného štátneho celku nazvaného Spojené kráľovstvo Veľkej Británie a Írska. Predtým bola Británia a Írsko spojené len personálnou úniou (od roku 1541). Zákony boli prijaté v roku 1800 a vstúpili do platnosti 1. januára 1801. Zosilnenie väzby medzi oboma krajinami si Briti vynútili po neúspešnom írskom povstaní z roku 1798, ktoré naviac podporili francúzske vojská. Členovia írskeho parlamentu, ktorí zákony o únii schválil, smeli byť len anglikáni, aj keď drvivá väčšina obyvateľov Írska boli katolíci. Napriek tomu pri prvom hlasovaní nebol zákon prijatý (109 proti, 104 pre) a muselo byť zopakované. V ňom bol prijatý pomerom 158 za, 115 proti. Vytvorenie únie viedlo aj k zmene vlajky krajiny, do ktorej bol vkomponovaný kríž svätého Patrika, ako symbol Írska. Túto vlajku (známy Union Jack) používa Spojené kráľovstvo doposiaľ, napriek tomu, že sa Írsko v roku 1922 odtrhlo; kríž svätého Patrika v ňom teraz reprezentuje Severné Írsko, jedinou enklávou na írskom ostrove, ktorá v únii zostala.

</doc>
<doc id="709432" url="https://sk.wikipedia.org/wiki?curid=709432" title="Dušan Keketi (manažér)">
Dušan Keketi (manažér)

Ing. Dušan Keketi (* 29. august 1975, Trnava) je slovenský manažér, od 26. januára 2024 do 5. marca 2025 minister cestovného ruchu a športu v štvrtej vláde Roberta Fica.
Životopis.
Narodil sa v Trnave v rodine futbalového brankára Spartaka Trnava Dušana Keketiho. Základnú školu absolvoval v rokoch 19811988 v Trnave a v Klagenfurte, v rokoch 19881993
absolvoval Gymnázium Jána Hollého v Trnave. V rokoch 19931998 absolvoval štúdium obchodu a marketingu so špecializáciou na zahraničný obchod na Obchodnej fakulte Ekonomickej univerzity v Bratislave.
V rokoch 19992015 pracoval ako manažér vo viacerých obchodných a finančných spoločnostiach (Škoda Auto Slovensko, CAC Leasing Slovakia, UniCredit Leasing CZ). V rokoch 20162018 bol predsedom Rady banky a generálny riaditeľ EXIMBANKY SR a v rokoch 20182020 externým poradcom prezidenta spoločnosti Samsung Electronics Slovakia pre vládne záležitosti. Od roku 2020 pôsobil ako predseda predstavenstva a výkonný riaditeľ Letiska Sliač. V roku 2020 sa stal členom a v roku 2021 predsedom predstavenstva Letiska M. R. Štefánika v Bratislave.
26. januára 2024 ho prezidentka SR Zuzana Čaputová vymenovala za ministra novozriadeného rezortu cestovného ruchu a športu SR, kam ho nominovala strana SNS. Niekoľko dní pôsobil ako minister bez kresla, pretože ministerstvo vzniklo až k 1. februáru 2024.

</doc>
<doc id="709434" url="https://sk.wikipedia.org/wiki?curid=709434" title="Dušan Keketi mladší">
Dušan Keketi mladší



</doc>
<doc id="709435" url="https://sk.wikipedia.org/wiki?curid=709435" title="Dušan Keketi ml.">
Dušan Keketi ml.



</doc>
<doc id="709436" url="https://sk.wikipedia.org/wiki?curid=709436" title="Smikros (maliar)">
Smikros (maliar)

Smikros () bol grécky maliar červenofigúrových váz, činný na prelome 6. až 5. storočia pred Kr.
Smikros („Drobný“), aténsky maliar váz z konca 6. storočia pred Kr., patril podľa niektorých znalcov antického umenia, medzi generáciu umelcov tzv. „priekopníkov“, ktorí ako prví zdobili vázy červenofigúrovou technikou. Jeho signatúry "SMIKROS EGRAFSEN" (Smikros namaľoval) sa nachádzajú minimálne na troch vázach (dve z nich sú na stamnoi a jedna je na tzv. šnúrovej amfore). Je veľmi pravdepodobné, že sa môžu nachádzať až na piatich vázach. Toto meno je zrejme napr. ([--]κρος [επο]ιεσεν – [--]kros zhotovil, nie je známe iné meno hrnčiara končiace na "kros") aj podpisom hrnčiara na veľkej, dnes už fragmentárnej rituálnej nádoby fialé podpísanej maliarom Dourisom. Ak je to tak, Smikros sa tu ukazuje ako talentovanejší hrnčiar než maliar, lebo fragmenty fialé sú vyrobené skutočne veľmi jemnou technikou.
Vázovú maľbu signovanú maliarom Smikrom vždy označovali za štýlovo blízku maľbám Eufronia. Keďže sa podpisoval iným menom, táto štýlová podobnosť sa vysvetľovala „hypotézou“, že vázový maliar, ktorý si hovoril Smikros, bol imitátorom Eufronia. Tak to interpretoval a dal tomu dlhotrvajúcu pečať hodnovernosti britský archeológ John Beazley, keď Smikra v roku 1925 označil za „veľmi zlého imitátora Eufronia“. Dnes nie je otázkou, či sú vázy s podpisom Smikra štylisticky odlíšiteľné od tých, ktoré podpísal Eufronios, ale skôr je problém vysvetliť skutočnosť, že vázy zdanlivo rovnakého štýlu nesú podpisy dvoch rôznych umelcov (americký klasický archeológ John H. Oakley dokonca tvrdí, že Smikros nebol skutočným maliarom váz, ale fiktívnym, obrazovým výtvorom Eufronia). Problémová sa zdala aj existencia niekoľkých nápisov mena Smikros na vázach. Meno Smikros bolo v Aténach v šiestom a piatom storočí pred Kr. však natoľko bežné, že sa v týchto prípadoch nemuselo týkať Smikra, maliara váz.
Červenofigúrový stamnos, umiestnený v Kráľovskom múzeu umenia a histórie v Bruseli, podpísaný Smikrom zobrazuje ležiacu postavu označenú nápisom "Smikros" (často označovanú za jediný autoportrét antického maliara váz), uchvátenú hudbou hetéry hrajúcej na diaulos. Je to pozoruhodný príklad toho, ako sa novou červenofigúrovou technikou vázovej maľby zobrazovali aj výjavy z bežného života, v tomto prípade zo symposia, ktorého sa zúčastnili aténski muži (možno hrnčiari a ich patróni).

</doc>
<doc id="709437" url="https://sk.wikipedia.org/wiki?curid=709437" title="Alvis Stormer">
Alvis Stormer

Alvis Stormer je vojenské obrnené vozidlo vyrobené britskou spoločnosťou Alvis Vickers, v súčasnosti známej ako BAE Systems Land &amp; Armaments. Stormer vznikol vývojom rodiny pásových bojových vozidiel rozviedky, ako sú Scorpion, Scimitar, Spartan atď. V podstate ide o ich väčšiu a modernizovanú verziu s dodatočným kolesom na každej strane.
Vznik a vývoj.
V 70. rokoch 20. storočia vyvinulo britské ministerstvo obrany prototyp nového bojového vozidla, ktoré bolo zväčšenou verziou pásového obrneného transportéru FV103 Spartan. Nové vozidlo sa od svojho predchodcu odlišovalo tým, že malo na každej strane pridané jedno koleso. Vozidlo tiež získalo nový motor, prevodovku a odpruženie. To prakticky zdvojnásobilo nosnosť Spartanu a poskytlo oveľa všestrannejšiu platformu pre ďalší vývoj. Mal to byť univerzálny obrnený transportér alebo platforma bojových vozidiel. Prototypy vyzbrojené 7,62 mm guľometom nad veliteľským stanovišťom prešli mnohými testami a skúškami.
V 70. rokoch predalo ministerstvo obrany spoločnosti Alvis Vehicles konštrukčné práva na toto nové vozidlo. Firma Alvis Vehicles nazvala vozidlo Stormer a v roku 1981 oznámila, že ho bude ďalej vyvíjať. Čoskoro po tomto oznámení objednala Malajzia prvých 25 obrnených transportérov Stormer. Ako veliteľské vozidlo na podporu svojich tankov Chieftain ho zakúpil aj Omán. Stormer bol prvýkrát predstavený v roku 1987 ako FV4333.
Varianty.
Stormer HVM (High Velocity Missile) je upravený variant, ktorý objednala britská armáda. Slúži ako mobilný systém protivzdušnej obrany krátkeho dosahu vybavený raketami Starstreak High-Velocity Missile. Primárnou úlohou Stormer HVM je chrániť pozemné sily a kľúčové zariadenia pred nízko letiacimi lietadlami, vrtuľníkmi a UAV (bezpilotné vzdušné prostriedky). Celkovo bolo objednaných 151 raketových systémov protivzdušnej obrany Stormer HVM. Tento systém protivzdušnej obrany vstúpil do služby v roku 1997.
Stormer High Mobility Load Carrier (HMLC) je valníková verzia Stormeru vyvinutá na prepravu rôznych vojenských zásob na bojisko.
Shielder je valníkový variant vybavený americkým systémom kladenia mín M163 Volcano. V roku 1995 objednalo britské ministerstvo obrany celkom 29 Shielderov. Prvé vozidlá boli dodané britskej armáde v roku 1999.
Stormer 30 bol navrhnutý ako bojové vozidlo pechoty. Bol vybavený upravenou 30 mm vežou prieskumného obrneného vozidla Scimitar. Toto vozidlo nebolo nikdy sériovo vyrábané.

</doc>
<doc id="709438" url="https://sk.wikipedia.org/wiki?curid=709438" title="Dušan Keketi">
Dušan Keketi

Dušan Keketi môže byť:

</doc>
<doc id="709440" url="https://sk.wikipedia.org/wiki?curid=709440" title="Haľagoš">
Haľagoš

Haľagoš () je vrch v Ondavskej vrchovine, krajinnom celku Nízkych Beskýd. Leží nad obcou Proč, približne severovýchodne od Prešova. 
Poloha.
Nachádza sa v juhozápadnej časti vrchoviny, v Prešovskom kraji, v okrese Prešov a na katastrálnom území obce Proč. Najbližším sídlom je na juhovýchodnom úpätí situovaná obec Proč, južne sa nachádza Šarišská Trstená, Chmeľovec a Podhorany, západne Tulčík a Demjata, severne Lopúchov a severovýchodne Dukovce.
Opis.
Haľagoš leží v hrebeni, lemujúcom juhozápadný okraj Ondavskej vrchoviny. Severným smerom sa nachádza Brezie (), Rovienky (), Lazy () a Splaziny (), východným Červelík (), Chrasť (), Vichter (), Lysá hora () a Veľká hora (), južným Oblík (), Tri chotáre (), Krivý javor (), Dubová hora () a Kapušiansky hradný vrch () a západným Stráž (), Lysá Stráž (), Dubina (), Lysá () a Čergov (). Východné svahy odvodňuje Ladianka v povodí Sekčova, kde smeruje aj z južných častí odtekajúca Trstianka a zo západných Dlhý potok, voda zo severovýchodných svahov odteká potokom Topoľa do Tople. Na vrchol nevedie značený chodník. Na vrchole je telekomunikačný stožiar. 
Výhľady.
Vrchol pokrýva lúka, ktorá umožňuje kruhový rozhľad. Pri vhodných podmienkach je tak vidieť okolité vrcholy Ondavskej vrchoviny, no tiež Slanské a Vihorlatské vrchy, Busov, Čergov, Spišsko-šarišské medzihorie, Branisko, Čiernu horu a Volovské vrchy, nezriedka aj Tatry.
Prístup.
Na vrchol nevedie značená turistická trasa, preto prístup je možný poľnou cestou z neďalekej obce Proč.

</doc>
<doc id="709441" url="https://sk.wikipedia.org/wiki?curid=709441" title="Pakost močiarny">
Pakost močiarny

Pakost močiarny () je vlhkomilná trváca bylina z čeľade pakostovité ("Geraniaceae"). Jeho prirodzený areál sa rozprestiera od Európy po juhovýchodnú Sibír a Kaukaz.
Opis.
Pakost močiarny je vlhkomilná trváca bylina, vysoká 30 až 60 cm, s hrubým podzemkom a pomerne tenkými vystúpavými byľami, ktoré sú rozkonárené, odstávajúco chlpaté a nežliazkaté.
Stonkové listy sú protistojné, dolné dlhostopkaté (až 20 cm), listová stopka je odstávajúco chlpatá, horné sú krátkostopkaté. Čepeľ prízemných a spodných listov je hlboko dlaňovito päťdielna až sedemdielna, s priemerom 10 až 12 cm, horné sú trojdielne a menšie. Diely sú obrátene vajcovito klinovité, na vrchole laločnaté a hlboko zúbkaté. Vrchná strana je krátko štetinatá, spodná odstávajúco chlpatá. Končisté prílistky sú vajcovito kopijovité, červenohnedé a holé.
Kvety sú obojpohlavné, usporiadané v dvojkvetých pazušných vidliciach, na dlhých chlpatých stopkách, ktoré sú po odkvitnutí a dozretí plodu zohnuté. Fialova päťpočetná koruna je pravidelná. Kvetné lupienky sú voľné, obrátene vajcovité, vpredu zaokrúhlené alebo len veľmi plytko vykrojené, tmavofialovo žilkované, dlhé 12 až 18 mm. Na báze sú zúžené do krátkeho nechtíka a brvité. Semenník je päťpuzdrový, s jednou čnelkou rozdelenou na päť blizien. Tyčiniek je desať, na báze sú kopijovito rozšírené a brvité. Päťpočetný kalich má lístky voľné, podlhovasto elipsovité, päťžilové až sedemžilové, s blanitým okrajom, dlhé 10 až 13 mm. Na vrchole sú dlho končisté, s koncovou osťou do 2 mm.
Zobákovité plody sú odstávajúco chlpaté, nežliazkaté, dlhé 20 až 25 mm, zobák plodu je holý. Po dozretí sa rozpadávajú na päť na vrchole spojených plôdikov. Elipsovité až podlhovasto vajcovité semená sú hladké.
Rozšírenie.
Prirodzený areál pakosta močiarneho sa rozprestiera od Európy po juhovýchodnú Sibír a cez Turecko po Kaukaz. Na Slovensku je na celom území dosť hojný. Najvyšší výskyt bol zaznamenaný v Bukovských vrchoch, v oblasti vrchu Ďurkovec (1 150 m n. m.) a vo Volovských vrchoch, na Pipitke (1 100 m n. m.).
Ekológia.
Pakost močiarny obsadzuje stanovišťa od nížin po pahorkatiny, iba vzácne zasahuje do horského stupňa. Rastie v pobrežných porastoch a na zamokrených stanovištiach lesov a lúk. Obľubuje vlhké až mokré, výživné, často vápenaté, humózne, hlinité i kamenité pôdy. Kvitne od júna do septembra.

</doc>
<doc id="709442" url="https://sk.wikipedia.org/wiki?curid=709442" title="Geranium palustre">
Geranium palustre



</doc>
<doc id="709448" url="https://sk.wikipedia.org/wiki?curid=709448" title="Rock Legends">
Rock Legends

Rock Legends je kompilačný box set írskej rockovej skupiny Thin Lizzy. V roku 2020 ho vydalo vydavateľstvo Universal Music. Bol masterovaný Andym Pearcom a Mattom Worthamom a skompilovaný Scottom Gorhamom a Nickom Sharpom. 

</doc>
<doc id="709457" url="https://sk.wikipedia.org/wiki?curid=709457" title="Dežo">
Dežo



</doc>
<doc id="709460" url="https://sk.wikipedia.org/wiki?curid=709460" title="Bohumil Bača">
Bohumil Bača

Bohumil Bača (* 28. marec 1943, Plavecký Mikuláš) je slovenský výtvarník, akademický maliar a stredoškolský pedagóg.
Životopis.
Narodil sa ako šiesty z ôsmich detí do rodiny mlynára Vojtecha Baču pôvodom z moravskej obce Petrůvka pri Luhačoviciach a Emílie (rod. Grofovej) z Jablonice. Rodina sa skoro po jeho narodení odsťahovala do Kútov. Po maturite na odbore grafiky Školy umeleckého priemyslu v Bratislave dva roky pracoval ako reklamný grafik. V roku 1962 bol prijatý na Vysokú školu výtvarných umení, kde študoval v oddelení monumentálnej maľby u profesora Petera Matejku. Po absolvovaní v roku 1968 pôsobil dva roky ako pedagóg na Strednej umelecko-priemyselnej škole v Kremnici, od roku 1972 bol slobodného povolania.
V roku 1995 spoluzaložil v Bratislave súkromnú strednú školu umenia a dizajnu, ktorá dnes nesie jeho meno, a dlho pôsobil ako jej zriaďovateľ. V rokoch 1999 až 2006 bol predsedom Spolku výtvarníkov Slovenska.
S manželkou Zdenou (rod. Žvakovou; hydrogeologička) má dve deti – dcéru Bohunku, vyd. Koklesovú (* 1972; historička umenia, kurátorka a rektorka VŠVU) a syna Dalibora (* 1973; sochár a scénograf).
Dielo.
Jeho diela sú zastúpené vo zbierkach Slovenskej národnej galérie, Galérie mesta Bratislavy, galérií v Žiline, Nitre, Senici či Hodoníne.

</doc>
<doc id="709464" url="https://sk.wikipedia.org/wiki?curid=709464" title="Ortášsky potok">
Ortášsky potok

Ortášsky potok je potok v geomorfologickom celku Košická kotlina a v geomorfologickom podcelku Toryská pahorkatina v regióne Šariš v Prešovskom kraji v okrese Prešov. Je ľavostranným prítokom vodného toku Sekčov. Má dĺžku .
Prameň.
Pramení v v juhovýchodnom kúte územia obce Ľubotice v poľnohospodárskom extraviláne na juhozápadnom okraji poľa Ortáše v okrese Prešov v Prešovskom kraji. 
Opis toku.
Od prameňa tečie severozápadným smerom v poľnohospodárskom extraviláne obce Ľubotice, pravým brehom obmýva pole Chraste, v vteká do intravilánu Ľubotíc, v priberá pravostranný bezmenný prítok. V intraviláne prudko mení smer na juhozápad, preteká cez zastavanú plochu Konopiská, ústi do Sekčova ako jeho ľavostranný prítok. Sekčov ďalej ústi do Torysy. Pramení, preteká a ústi na území obce Ľubotice v okrese Prešov v Prešovskom kraji. Nemá dôležitejší prítok. 
Pôvod názvu.
Názov vodného toku má pôvod v názve poľa Ortáše, pri ktorom potok pramení. Toponymum Ortáše má pôvod v slove ortovať, ortovec s pôvodným významom klčovať, klčovaním rúbaniska a následným čistením klčoviska získavať úrodnú pôdu. Z toponymického slovného základu "ort-" rozšírením o formant "-áš" (vplyv maďarčiny) a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena Ortášsky potok ako súčasť veľmi početnej skupiny názvov v slovenskej toponymii, najmä hydronymii. Hydronymum Ortášsky potok bolo štandardizované v roku 2007. V súčasnej slovenskej štandardizovanej hydronymii hydronymum Ortášsky potok je jedinečným názvom (február 2024). 

</doc>
<doc id="709465" url="https://sk.wikipedia.org/wiki?curid=709465" title="Kohútov (vrch v Ondavskej vrchovine)">
Kohútov (vrch v Ondavskej vrchovine)

Kohútov () je vrch v Ondavskej vrchovine, krajinnom celku Nízkych Beskýd. Leží nad obcou Andrejová, približne severovýchodne od Bardejova. 
Poloha.
Nachádza sa v severnej časti vrchoviny, v Prešovskom kraji a okrese Bardejov. Zasahuje na katastrálne územia obcí Šarišské Čierne a Andrejová. Najbližšími sídlami sú na západnom úpätí situovaná Andrejová a východne ležiace Šarišské Čierne, severozápadne sa nachádza Zborov, severne Smilno a severovýchodne Cigla.
Opis.
Kohútov leží v strede severnej časti Ondavskej vrchoviny, v hrebeni vedúcom z Kačalovej () na Zverník (). Západným smerom sa nachádza Hradské (), Koldorina (), Stebnícka Magura (), Jedlina () a Kamenná hora (), južným Šadrovka (), Gregorová (), Kačalová () a Spálený vrch (), východným Makovica (), Krásna hora (), Pohorelá (), Kýčera () a Kaštielik () a severným Zverník (), Czeremcha (), Vysoký vrch (), Smilniansky vrch (), Javorina () a Suchý vrch (). Západné svahy odvodňuje Andrejov potok, južné jeho prítok Spálený potok, smerujúce do Tople, voda z východných častí odteká Jarkom do Ondavy. Na vrchol nevedie značená turistická trasa, no juhozápadným úbočím vedie Cesta hrdinov SNP. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je však vidieť okolité vrcholy Ondavskej vrchoviny a susedného Busova, no tiež Čergov, Slanské vrchy a ojedinele aj Tatry.
Prístup.
Na vrchol nevedie značený turistický chodník, preto prístup naň je možný z okolitých obcí. Juhozápadnou časťou však prechádza Cesta hrdinov SNP:

</doc>
<doc id="709466" url="https://sk.wikipedia.org/wiki?curid=709466" title="Pakost mäkký">
Pakost mäkký

Pakost mäkký () je jednoročná až dvojročná bylina z čeľade pakostovité ("Geraniaceae"). Jeho prirodzený areál sa rozprestiera od Európy po Irán a severnú Afriku.
Opis.
Pakost mäkký je jednoročná až dvojročná bylina, vysoká 10 až 40 cm. Byle sú poliehavé alebo vystúpavé, od bázy rozkonárené, husto páperisté, sivozelené, dlho odstávajúco chlpaté, hore roztratene žliazkaté.
Prízemné listy sú v ružici, s listovými stopkami dlhými 6 až 10 cm. Horné byľové listy sú striedavé, menšie a najvyššie sú sediace. Čepele sú okrúhlo obličkovité, mäkko chlpaté, do troch štvrtín dlaňovito päťdielne až sedemdielne. Diely sú obrátene vajcovito klinovité, vpredu končisto trojlaločné. Prílistky i listene sú malé, kopijovité.
Kvety sú usporiadané v dvojkvetých vidliciach, ktoré sú omnoho dlhšie ako podporné listy. Červenofialová päťpočetná koruna je pravidelná. Kvetné lupienky sú voľné, obrátene srdcovité, na báze zúžené do krátkeho chlpatého nechtíka, na vrchole hlboko vykrojené, dlhé do 6 mm. Semenník je päťpuzdrový, s jednou čnelkou rozdelenou na päť blizien. Tyčiniek je desať, plodné bývajú len vnútorné. Nitky sú na báze kopijovito rozšírené, holé alebo jemne brvité. Päťpočetný kalich má lístky voľné, vajcovité až elipsovité, trojžilové, na okraji sú blanité, dlhé 3 až 4 mm, krátko ostité. Kvetné stopky sú v čase kvitnutia a zrelosti vzpriamené.
Zobákovité plody sú holé, priečne vráskavé, dlhé 10 až 13 mm. Po dozretí sa rozpadávajú na päť na vrchole spojených plôdikov. Semená sú hladké.
Rozšírenie.
Areál prirodzeného rozšírenia pakosta mäkkého sa rozprestiera od Európy až po európske Rusko a severný Kaukaz, v severnej Afrike od Maroka po Egypt a od Saudskej Arábie po Irán.
Zavlečený je v Severnej Amerike v Kanade, Spojených Štátoch a Mexiku, v Južnej Amerike (Argentína, Čile, Uruguaj), na Islande, v Austrálii, Tasmánii, na Novom Zélande a v Japonsku.
Na Slovensku je v teplejších oblastiach roztratený, inde zriedkavý. Jeho výskyt bol ojedinele zaznamenaný na Devínskej Kobyle, Záhorskej a Podunajskej nížine, v Bielych Karpatoch, Slovenskom krase, Strážovských vrchoch, Slovenskom rudohorí, na Muránskej planine a Vihorlate.
Ekológia.
Pakost mäkký obsadzuje stanovištia od nížin po pahorkatiny. Rastie v záhradách, na poliach, suchých trávnatých porastoch a v kroviskách. Obľubuje vysychavé, výživné, dusíkaté, slabo kyslé, hlinitopiesočnaté pôdy. Je veľmi premenlivý vo veľkosti, chlpatosti a farbe kvetov. Kvitne od mája do septembra. Na Slovensku sa považuje za takmer ohrozený.

</doc>
<doc id="709467" url="https://sk.wikipedia.org/wiki?curid=709467" title="Brat Julián">
Brat Julián

Brat Julián, OP (, ; * 13. storočie† 1237) bol maďarský dominikánsky mních, ktorý spolu so spolubratom Gerhardom a niekoľkými ďalšími mníchmi podnikli dve cesty za domovinou starých Maďarov na východe. Záznamy o oboch cestách brata Juliána sú zachované vo vatikánskych archívoch.
O prvej ceste (12351236) napísal správu pre pápežskú kúriu brat Richarduspravdepodobne Juliánov predstavený. O druhej ceste (12371238) napísal sám Julián "„Traktát o Tatároch“". Rukopisy znovuobjavil maďarský jezuita Márton Cseles vo vatikánskych archívoch v roku 1695, no jeho objav zostal nepublikovaný. O 50 rokov neskôr, v roku 1746, sa k rukopisom opäť dostal piaristický mních Jozef Inocent Desericius (Dežerický), ktorý ich v roku 1748 publikoval v "„De initiis ac majoribus Ungarorum“" v druhom zväzku svojho diela.
Ungaria Magna.
V Uhorsku v etnicky maďarskej spoločnosti existovalo povedomie o pravlasti, z ktorej staromaďarské kmene odišli pri sťahovaní sa do Panónie, a v ktorej časť Maďarov ostala. Už v roku 1221 bol Paulus Ungarus, absolvent kánonického práva na univerzite v Bologni a člen dominikánskej rehole, poverený organizáciou dominikánskej rehole v Uhorsku, vyslal christianizátorov ďalej na východ medzi Kumánov. Títo po porážke Mongolmi v rokoch 12221223 v bitke na rieke Kalke ustupovali na západ a kumánske knieža Barc sa dalo roku 1227 pokrstiť. Ostrihomský arcibiskup zriadil v Milko v južnom Moldavsku (dnes azda Craciuna v dnešnom Rumunsku ) kumánske biskupstvo a uhorský kráľ Belo IV. si pridal do svojej intituláciu „"Cumanie"”, čím chcel naznačiť vykonávanie zvrchovanosti nad Kumánmi a začal údajne uvažovať o pokresťančení Kumánov a iných národov východne od Dnepra. Podľa historických predstáv starých Maďarov sa pôvodná „"Ungaria Magna"” nachádzala niekde pri Azovskom mori a v Anonymovej kronike bola hmlistá informácia, že pravlasť Maďarov sa nachádzala až za Suzdaľským kniežatstvom a za riekou Volgou. Na základe týchto podnetov vykonali dominikáni pod vedením brata Ota v rokoch 12311233 cestu na východ, z ktorej sa vrátil len brat Oto, a hoci na následky útrap do týždňa umrel, podal správu o stretnutí sa s niekoľkými maďarsky hovoriacimi ľuďmi, ktorí mu uviedli, odkiaľ pochádzajú. 
Prvá cesta brata Juliána 12351236.
Štvorica dominikánov pod vedením brata Juliána vyrazila v roku 1234 z Ostrihomu smerom na Konštantínopol. Tam nastúpili na loď, preplavili sa cez Čierne more do mesta Matrika (Tamaň). 
Odtiaľ sa vybrali na východ po severnom úpätí Kaukazu a dostali sa krajiny Alanov, kde zostali pol roka, ale nenašli žiadnych Maďarov. Ich situácia nemohla byť ružová, pretože dvaja zo štyroch mníchov boj vzdali a zamierili späť do Uhorska. Julián zostal s Gerhardom, s ktorým sa vydali na sever, kráčali 37 dní cez púštne krajiny, kým nedorazili do islamského mesta zvaného Burdas. Tu Gerhard zomrel. Julián pokračoval v ceste sám; aby prežil, vstúpil do služieb moslimského kňaza a ako jeho sprievod sa dostal do Povolžského Bulharska na rieke Volge (približne do oblasti ohraničenej riekami Volga-Kama-Bjelaja-Ural). 
Napriek stovkám rokov od rozchodu rozumel Julián ich reči. Tu dostal správu, že Mongoli žijúci na východe sa chystajú zaútočiť na Európu. Po návrate domov referoval o svojich zážitkoch kráľovi Belovi IV. Juliánove skúsenosti s Maďarmi v jeho domovine a tamojších pomeroch zaznamenal dominikánsky brat Richardus a správu (Riccardova správa, "") poslal do Ríma:
Julián strávil v Magna Hungaria necelý mesiac, no za tento čas nazbieral veľa skúseností a tešil sa veľkej pohostinnosti. Dôvod svojho rýchleho návratu domov opísal brat Richard takto: 
Julián sa nevrátil domov cez Konštantínopol, ale 21. júna 1236 vyrazil kratšou cestou, ktorú opísali tamojší Maďari a používali ju aj kyjevskí kupci, prešiel cez Kyjevskú Rus a Poľsko a do Uhorska vstúpil 27. decembra.
Druhá cesta brata Juliána 1237.
Po Juliánovom odchode sa vládcovia povolžského Bulharska nedokázali zjednotiť a na jeseň roku 1236 boli porazení 130-tisícovou armádou Batuchána a jeho generála Subotaja (Mongoli zaujali Bilär, Bolgar, Szuár, Szükätaul a ďalšie pevnosti). Obyvatelia boli zabití alebo zotročení. Územie sa stalo súčasťou Zlatej hordy. Potom, čo pápež Gregor IX. dostal správu brata Riccarda, pozval si Juliána v marci 1237 do Ríma. Pravdepodobne už v tom čase sa vybrali do Veľkého Maďarska štyria iní dominikánski mnísi a cez Suzdaľ a Riazaň prišli 29. júna 1237 do krajiny Mordvinov. Ich ďalší osud nie je známy. Po návrate z Ríma v roku 1237 sa brat Julián pokúsil vrátiť do Magna Ungaria, ale dostal sa len po Suzdaľ a ďalej nepokračoval, pretože sa zrejme už tam dozvedel potrebné informácie. Na rozdiel od prvej cesty nešlo zrejme už primárne o získavanie informácii o Veľkom Maďarsku. Julián v správe o svojej ceste výlučne informuje o MongolochTatároch, o Džingischánovi, jeho paláci, tatárskom vojenstve, o chánovi Ogotajovi. 
Domov sa Julián vrátil s listom od Batuchána, v ktorom mongolský chán vyzýval uhorského kráľa, aby sa bezpodmienečne vzdal.
Význam ciest a správ.
Na základe autentických správ bratov Juliána a Riccarda sa pápež mohol dozvedieť o prípravách Tatárov/Mongolov na inváziu do Európy a nepriamo sa o nich mohli dozvedieť aj panovníci západnej Európy.
Juliánove skúsenosti využili aj ďalší európski cestovatelia vrátane Giovanniho Carpiniho, ktorý cestoval so svojimi spoločníkmi (Benedictus Polonus, C. de Bridia a český františkán Štěpán) ako pápežský vyslanec k mongolského veľkochánovi Güjükovi v rokoch 12451247; Ascelin v roku 1247, André de Longjumeau v roku 1248, potom v rokoch 12531254 františkánsky brat Viliam Rubruk, ktorý ako vyslanec francúzskeho kráľa Ľudovíta navštívil dvor veľkochána Möngkeho v Karakorume.

</doc>
<doc id="709468" url="https://sk.wikipedia.org/wiki?curid=709468" title="Geranium molle">
Geranium molle



</doc>
<doc id="709471" url="https://sk.wikipedia.org/wiki?curid=709471" title="Temné súhvezdie">
Temné súhvezdie

Temné súhvezdie je obrazec, ktorý nie je tvorený z hviezd, ale z tmavých (temných) hmlovín, ktoré sa premietajú na svetlé pozadie Mliečnej cesty. Ide o historický pojem, nepatria do oficiálneho zoznamu 88 súhvezdí a neradia sa ani medzi asterizmy.
Temné súhvezdie si vytvárali niektoré juhoamerické a iné domorodé národy. Patrili medzi ne napríklad "Yutu" (dvakrát, z toho jedno bola hmlovina Uhoľné vrece), Líška, Had, Lama či Ropucha. Andské národy nazývali temné súhvezdia podľa zvierat, ktorých zjavenie sa a zmiznutie za nočnej oblohy zodpovedalo biologickým cyklom týchto zvierat.

</doc>
<doc id="709481" url="https://sk.wikipedia.org/wiki?curid=709481" title="Európska zelená dohoda">
Európska zelená dohoda

Európska zelená dohoda (iné názvy: Zelená dohoda, Green Deal; angl. European Green Deal, Green Deal) je súbor politických iniciatív Európskej komisie, schválený v roku 2020, ktorého hlavným cieľom je dosiahnuť, aby Európska únia (EÚ) bola v roku 2050 klimaticky neutrálna. V pláne je preskúmať každý existujúci zákon z hľadiska jeho klimatických zásluh a tiež zaviesť nové legislatívne predpisy týkajúce sa obehového hospodárstva, renovácie budov, biodiverzity, poľnohospodárstva a inovácií.
Predsedníčka Európskej komisie Ursula von der Leyenová uviedla, že Európska zelená dohoda bude pre Európu „momentom človeka na Mesiaci“. Dňa 13. decembra 2019 Európska rada rozhodla pokračovať v tomto pláne s možnosťou výnimky pre Poľsko (vzhľadom na jeho energetickú závislosť od uhlia). Európsky parlament 15. januára 2020 hlasoval za podporu dohody s požiadavkami na vyššie ambície. O rok neskôr bol prijatý Európsky klimatický zákon, ktorý uzákonil, že emisie skleníkových plynov by mali byť v roku 2030 o 55 % nižšie v porovnaní s rokom 1990. V júli 2021 Európska komisia vydala legislatívny balík „Fit for 55“ ako súčasť Európskej zelenej dohody. Ide o rozsiahly súbor navrhovaných legislatív, ktoré podrobne popisujú, ako EÚ plánuje dosiahnuť tento cieľ. Tento balík napríklad obsahuje dôležité usmernenie pre budúcnosť automobilového priemyslu: všetky nové autá registrované v EÚ musia byť od roku 2035 vozidlami s nulovými emisiami.
Zelená dohoda takisto prináša opatrenia na zabezpečenie toho, aby krajiny, ktoré už sú závislé na fosílnych palivách, nezaostávali pri prechode na obnoviteľnú energiu. Členské štáty Európskej únie chcú do roku 2030 znížiť emisie skleníkových plynov o 55 % oproti úrovni z roku 1990 a do roku 2050 dosiahnuť klimatickú neutralitu.
S balíkom „Fit for 55“ sú politiky Únie teraz v súlade s cieľom na rok 2030 stanoveným v Európskom klimatickom zákone. Podľa poslednej „Správy o progrese“ (v angličtine "Progress Report 2023") Európskej komisie z roku 2023 stále existuje priestor na ďalšie zlepšenia konzistencie politík EÚ s klimatickými cieľmi.
V roku 2019 Ursula von der Leyenová vymenovala Fransa Timmermansa za výkonného podpredsedu Európskej komisie pre Európsku zelenú dohodu. V roku 2023 ho nahradil Maroš Šefčovič.
Európsky klimatický pakt.
Európsky klimatický pakt je iniciatíva Európskej komisie, ktorá podporuje implementáciu Európskej zelenej dohody. Ide o hnutie zamerané na vybudovanie zelenšej Európy, ktoré poskytuje platformu na vzájomnú prácu a učenie sa, vývoj riešení a dosahovanie skutočných zmien.
Pakt poskytuje ľuďom, komunitám a organizáciám príležitosti participovať na opatreniach v oblasti klímy a životného prostredia v celej Európe. Podpísaním paktu sa európske zainteresované strany zaväzujú prijať konkrétne kroky v oblasti klímy a životného prostredia spôsobom, ktorý možno merať a/alebo sledovať. Zapojenie sa do Paktu poskytuje organizáciám možnosť zdieľať svoj postup v procese prechodu so svojimi kolegami a spolupracovať s inými aktérmi na dosiahnutí spoločných cieľov.
Ciele.
Hlavným cieľom Európskej zelenej dohody je, aby sa EÚ do roku 2050 stala prvým „klimaticky neutrálnym blokom“ na svete. Jej stanovené ciele zasahujú do mnohých odvetví vrátane stavebníctva, biodiverzity, energetiky, dopravy a potravinárstva.
Plán zahŕňa potenciálne uhlíkové tarify pre krajiny, ktoré neznižujú emisie skleníkových plynov rovnakým tempom. Systém na dosiahnutie tohto cieľa sa nazýva Mechanizmus nastavenia uhlíkových hraníc (CBAM), ktorý stanovuje spravodlivú cenu za uhlík emitovaný počas výroby tovarov, ktoré vstupujú do EÚ. Európska zelená dohoda rovnako zahŕňa:
Plán sa tiež opiera o iniciatívu Horizont Európa, aby zohrával kľúčovú úlohu pri využívaní národných verejných a súkromných investícií. Prostredníctvom partnerstiev s priemyslom a členskými štátmi bude podporovať výskum a inovácie v oblasti dopravných technológií ako sú batérie, čistý vodík, nízkouhlíková výroba ocele, obehové biosektory a zastavané prostredie.
EÚ plánuje financovať politiky stanovené v Zelenej dohode prostredníctvom investičného plánu – "InvestEU", ktorý predpokladá najmenej 1 biliónov eur investícií. Navyše, aby EÚ dosiahla svoje ciele ustanovené v dohode, odhaduje sa, že do roku 2030 bude na investície potrebných približne 260 miliárd eur ročne.
Podľa Správy o progrese Európskej komisie z roku 2023 EÚ postupne znižuje emisie skleníkových plynov. V roku 2022 klesli emisie EÚ o 3 % oproti roku 2021, čím sa vrátili k svojmu tridsať ročnému klesajúcemu trendu. Ten bol totiž prerušený pandémiou ochorenia COVID-19 a s ňou spojenými opatreniami, ktoré v roku 2020 spôsobili bezprecedentný pokles emisií, nasledovaný výrazným oživením v roku 2021. EÚ tak v roku 2022 dosiahla celkové zníženie emisií o 32,5 % v porovnaní s rokom 1990. Správa tiež zdôrazňuje, že na dosiahnutie klimatických cieľov EÚ a pre efektívny boj proti klimatickým zmenám musí byť tempo znižovania emisií výrazne rýchlejšie.
Podľa Správy o emisnej medzere za rok 2023, vyhotovenej Programom OSN pre životné prostredie, aby sme zabránili globálnemu otepleniu o 2 °C, musia emisie skleníkových plynov do roku 2030 klesnúť o 28 %. Ak však chceme predísť globálnemu otepleniu o 1,5 °C, emisie musia klesnúť ešte o 42 %. 
Oblasti politiky.
Čistá energia.
Na dosiahnutie „nulových čistých emisií skleníkových plynov“ musí EÚ dekarbonizovať svoj energetický systém. Príslušná energetická smernica je pripravená na prehodnotenie a prípadné úpravy v prípade identifikácie problematických oblastí. V roku 2023 mali členské štáty aktualizovať svoje klimatické a národné energetické plány s cieľom zosúladiť ich s klimatickým cieľom EÚ pre rok 2030. Následne Komisia zverejnila svoje celoeurópske hodnotenie návrhov spolu s individuálnymi hodnoteniami a odporúčaniami pre členské štáty. Medzi kľúčové zásady energetickej smernice patria:
V roku 2020 Európska komisia predstavila Stratégiu EÚ pre integráciu energetického systému ako súčasť Európskej zelenej dohody s cieľom podporiť integráciu sektorov. Stratégia prináša opatrenia na podporu priamej elektrifikácie a vývoja čistých palív vrátane vodíka. So zámerom podporiť naplnenie tejto stratégie bola zriadená Európska aliancia pre čistý vodík, ktorej úlohou je budovať investičný potenciál na zvýšenie produkcie a dopytu po čistom vodíku.
Udržateľný priemysel.
V marci 2020 Európska komisia predstavila priemyselnú stratégiu, ktorá má zabezpečiť prechod k zelenému, digitálnemu a odolnému hospodárstvu EÚ. Kľúčovým cieľom tejto stratégie je podporovať vývoj nových trhov pre klimaticky neutrálne a obehové produkty. Rovnako nevyhnutná je dekarbonizácia a modernizácia energeticky náročných priemyselných odvetví, akými sú oceliarsky a cementársky priemysel. V rámci priemyselnej stratégie je predložená aj politika udržateľných produktov, ktorej hlavnou úlohou je uprednostňovať redukciu a opätovné využitie materiálov pred ich recykláciou.
Európska komisia tiež zastáva názor, že EÚ by mala zastaviť vyvážanie svojho odpadu mimo EÚ, a preto sa v roku 2019 zaviazala, že prepracuje pravidlá týkajúce sa prepravy odpadov a nelegálnych vývozov. V novembri 2023 sa Európska komisia a Európsky parlament dohodli na zákaze vývozu plastového odpadu do krajín mimo skupiny OECD s platnosťou od polovice roku 2026. Komisia tiež navrhuje revíziu pravidiel o vozidlách po dobe životnosti s cieľom podporiť obehové obchodné modely.
Stavebníctvo a renovácia.
Pred rokom 1970 bola postavená takmer polovica všetkých obytných budov v EÚ, pričom sa vtedy nezohľadňovalo množstvo energie spotrebovanej materiálmi. Rovnako sa nebrali do úvahy žiadne normy. Vzhľadom na súčasné tempo renovácií by dosiahnutie vysoko energeticky účinného a dekarbonizovaného stavebného fondu mohlo trvať viac ako storočie. Jedným z hlavných cieľov Európskej zelenej dohody je „najmenej zdvojnásobiť alebo dokonca strojnásobiť“ súčasnú mieru renovácie, ktorá momentálne predstavuje približne 1%. Okrem obnovy sú potrebné investície, ktoré umožnia vývoj nových efektívnych a ekologicky šetrných štruktúr.
Plán sa preto zameriava na podporu využívania energeticky účinných stavebných metód, ako sú budovy odolné voči klimatickým vplyvom, zvyšovanie digitalizácie a presadzovanie pravidiel týkajúcich sa energetickej hospodárnosti budov. Renovácie sociálneho bývania sa tiež uskutoční so zámerom zníženia nákladov na energiu pre finančne znevýhodnených ľudí.
Z farmy na vidličku.
Stratégia „Z farmy na vidličku“ sa zaoberá otázkou udržateľnosti potravín a poskytovaním podpory výrobcom, teda poľnohospodárom a rybárom. Kľúčovým cieľom stratégie je zmeniť spôsob, akým sú potraviny vyrábané, prepravované a konzumované. Je však nevyhnutné, aby nové procesy neovplyvnili dostupnosť a kvalitu tovarov. Medzi špecifické ciele patrí zníženie používania chemických pesticídov a zvýšenie dostupnosti zdravej výživy. Stratégia tiež plánuje poskytovať spotrebiteľom bližšie informácie o pôvode, nutričných hodnotách a environmentálnej stope jednotlivých potravín. Stratégia zahŕňa nasledujúce ciele:
Odstránenie znečistenia.
Európska komisia v rámci Európskej zelenej dohody prijala aj „Akčný plán nulového znečistenia“, ktorého cieľom je predchádzať znečisťovaniu vzduchu, vody a pôdy. Európska komisia chce preskúmať, či normy kvality vzduchu sú v súlade s pokynmi Svetovej zdravotníckej organizácie. Prostredníctvom stratégie pre udržateľnosť chemikálií a pre netoxické prostredie chce chrániť občanov pred nebezpečnými chemikáliami. Zatiaľ čo stratégia „Z farmy na vidličku“ pomáha redukovať znečisťovanie nadbytočnými živinami. Politiky v oblasti vodného hospodárstva sa pre naplnenie tohto cieľa snažia znížiť škodlivé znečistenie spôsobené mikroplastmi a farmaceutickými látkami.
Udržateľná mobilita.
Zníženie emisií z dopravy je ďalšou cieľovou oblasťou v rámci Európskej zelenej dohody. Zelená dohoda sa v rámci stratégie „Udržateľnej mobility“ zaväzuje k 90 % zníženiu týchto emisií do roku 2050. Táto stratégia chce zvýšiť zásobovanie alternatívnymi palivami. Vzhľadom na to, že do roku 2025 sa na európskych cestách očakáva 13 miliónov vozidiel s nulovými a nízkymi emisiami, bude potrebná inštalácia približne 1 milióna verejných nabíjacích a tankovacích staníc. Využitie automatizovanej mobility a inteligentných systémov riadenia dopravy prinesie efektívnejšiu a čistejšiu dopravu. Rovnako sa budú rozvíjať inteligentné aplikácie na vnímanie mobility ako služby. Železničné alebo vodné cesty sa stanú preferovanými trasami prepravy tovarov. V rámci plánu „Jednotné európske nebo“ sa predpokladá výrazne zníženie emisií leteckej dopravy. Zelená dohoda sa okrem emisií bude venovať aj mestským dopravným zápcham a zlepšeniu verejnej dopravy.
Biodiverzita.
Stratégia biodiverzity EÚ na rok 2030 je komplexný, ambiciózny a dlhodobý plán na ochranu prírody a zvrátenie degradácie ekosystémov. Obnova postihnutých ekosystémov sa uskutoční prostredníctvom implementácie metód ekologického poľnohospodárstva, podpory procesov opeľovania, obnovy voľne tečúcich riek, zníženia množstva pesticídov a obnovy lesov. EÚ chce chrániť 30 % pôdy a 30 % mora a zároveň zaviesť prísnejšie opatrenia na ochranu nových a starých lesov. Ich zámerom je obnova ekosystémov a ich biologických úrovní.Ursula von der Leyenová, predsedníčka Európskej komisie, na margo stratégie biodiverzity EÚ uviedla: „Uzdravenie prírody je kľúčom k nášmu fyzickému aj duševnému blahobytu a je spojencom v boji proti klimatickej zmene a vypuknutiam ochorení. Je to v srdci našej stratégie rastu, Európskej zelenej dohody, a je súčasťou Európskej obnovy, ktorá dáva planéte viac, než jej berie“. Stratégia biodiverzity EÚ zahŕňa tieto ciele:
Motivácia.
Hlavným cieľom Európskej zelenej dohody je stať sa klimaticky neutrálnou do roku 2050. Plán bol vytvorený v reakcii na environmentálne problémy. Nasledujúce body poukazujú na problémy súvisiace s klímou v rámci Európskej únie:

</doc>
<doc id="709484" url="https://sk.wikipedia.org/wiki?curid=709484" title="Labková patrola">
Labková patrola

Labková patrola (v anglickom origináli "PAW Patrol") je kanadský animovaný televízny seriál vytvorený Keithom Chapmanom. Produkuje ho spoločnosť Nelvana Limited Spin Master Entertainment, animáciu zaisťuje Guru Studio. V Kanade seriál vysiela TVOKids, ktorý poprvýkrát spustil ukážky seriálu v auguste 2013. Seriál mal premiéru na Nickelodeone v USA 12. augusta 2013.

</doc>
<doc id="709487" url="https://sk.wikipedia.org/wiki?curid=709487" title="Nikita Igorevič Kučerov">
Nikita Igorevič Kučerov

Nikita Igorevič Kučerov (; * 17. jún 1993, Majkop, Rusko) je ruský hokejový útočník, od roku 2013 hrajúci za klub NHL Tampa Bay Lightning, v ktorom zastáva úlohu asistenta kapitána. Kučerov je dvojnásobný víťaz Stanleyho poháru a držiteľ viacerých individuálnych ocenení ako Hart Memorial Trophy, Art Ross Trophy a Ted Lindsay Award.
Detstvo.
Nikita Kučerov sa narodil v meste Majkop, ale prvý rok života prežil v Ašchabade, v hlavnom meste Turkménska. V roku 1994 sa rodina opäť sťahovala, tentoraz do Moskvy, kde sa usadila už nastálo. V hlavnom meste sa jeho mama zamestnala na zimnom štadióne. Vtedy sa rozhodla, že zapíše syna na hokej.
Hokejová kariéra.
KHL a presun do zámoria (20092013).
Kučerov sa stal profesionálnym hokejistom v roku 2009, keď si ho vyhliadla CSKA Moskva, s ktorou podpísal kontrakt, ale na ľade dostával málo priestoru. Za CSKA debutoval v januári 2011 v zápase proti Dinamu Riga, ale na ľade strávil dokopy 25 sekúnd a za tri roky, ktoré strávil v armádnom klube, odohral celkovo iba 27 zápasov v KHL. Väčšej minutáže sa mu dostalo v Mládežníckej hokejovej lige, kde patril medzi najproduktívnejších hráčov.
Napriek nízkej vyťaženosti v prvom tíme CSKA draftovala Kučerova do NHL Tampa Bay Lightning z druhého kola v roku 2011. Neskôr medzi fanúšikmi ligy vznikla povera, že floridský celok pôvodne zamýšľal draftovať krajana Nikitu Nesterova, ale pri finalizácii výberu hráča si poplietol priezviská, a potom bolo už neskoro chybu napraviť. Na dôveryhodnosti príbehu dodáva aj skutočnosť, že Tampa si v neskoršom kole skutočne vybrala aj Nesterova, avšak vtedajší manažér Steve Yzerman vyvrátil špekulácie a potvrdil, že výber Kučerova bol zámer.
V roku 2012 sa Kučerov rozhodol presunúť do Kanady s cieľom navyknúť si na zámorský štýl hokeja. K odchodu z Ruska primälo Kučerova aj zranenie ramena? náklady na operáciu mu klub CSKA odmietol preplatiť, a preto zákrok aj následná rehabilitácia prebehli v Tampe.
Sezónu 2012/13 strávil v juniorskej lige QMJHL a rozdelil ju medzi celky Québec Remparts a Rouyn-Noranda Huskies. Kučerov, ktorý mal za opaskom skúsenosti z KHL, medzi juniormi dominoval a v 33 zápasoch základnej časti pozbieral až 66 bodov za 29 gólov a 34 asistencií.
Tampa Bay Lightning (2013súčasnosť).
Debut v NHL a éra Trojičiek (20132015).
Sezónu 2013/14 započal vo farmárskom tíme Syracuse Crunch, ale vďaka dobrým výkonom si v novembri 2013 vyslúžil pozvánku do prvého tímu. V najlepšej lige sveta debutoval proti New Yorku Rangers a hneď z prvej strely na bránu strelil gól. Na husársky kúsok nadviazal aj vo vyraďovacej časti, v prvom zápase proti Montrealu Canadiens vsietil otvárací gól play-off. Kučerov zakončil sezónu so ziskom 18 bodov (9+9) v 52 zápasoch. V play-off nastúpil iba k dvom zápasom a Tampa vypadla už v prvom kole, keď nedokázala zvíťaziť v jedinom zápase.
Ročník 2014/15 bol pre Kučerova prelomový, či už po individuálnej stránke alebo klubovej. Tréner Jon Cooper ho postavil do formácie k Američanovi Tylerovi Johnsonovi a Čechovi Ondřejovi Palátovi, s ktorými vytvoril jedno z najúdernejších útočných zložení, ktoré pre svoju zohratosť dostalo prezývku Trojičky (ang. "The Triplets"). Kučerov bol najlepším hráčom NHL v štatistike plusových bodov, v základnej časti nechýbal v jedinom zápase a nastrieľal 29 gólov, ku ktorým pridal 36 asistencií. Bol tretím najproduktívnejším hráčom Tampy, zaostal iba za kapitánom Stevenom Stamkosom a kolegom z útočnej formácie Johnsonom. Trojičky boli veľmi efektívne aj v play-off, Johnson bol vôbec najproduktívnejším hráčom Tampy vo vyraďovacej fáze, Kučerovovi patrilo v tejto štatistike druhé miesto a výraznou mierou pomohli klubu k postupu do finále.
Opora Tampy (2015súčasnosť).
V sezóne 2015/16 bol Kučerov úplne najproduktívnejším hráčom Tampy v základnej časti, získal 66 bodov (30+36) v 77 zápasoch. V play-off dobré výkony ešte vystupňoval, bol najlepším strelcom tímu, keď v 17 zápasoch zaknihoval 11 gólov a Tampa bola jedno víťazstvo od postupu do finále. Napokon však klub z Floridy nezvládol dotiahnuť sériu proti Pittsburghu Penguins do víťazného konca a napokon prehral 3:4 na zápasy. Na konci ročníka Kučerovovi vypršala nováčikovská zmluva a nový kontrakt bol v nedohľadne, klub so svojou vychádzajúcou hviezdou dlho nedokázal nájsť kompromis. K podpisu napokon došlo až tesne pred štartom sezóny 2016/17 a prakticky celú NHL šokovali podrobnosti zmluvy, keď Kučerov súhlasil s platom „iba“ 4,7 milióna dolárov na sezónu s platnosťou na nasledujúce tri roky.
Sezóna 2016/17.
Tampa prišla hneď na začiatku sezóny o Stevena Stamkosa, ktorý sa pre krvnú zrazeninu odpojil od tímu. Pri absencií kapitána na seba prevzal ťarchu povinností Kučerov, ktorý zažil prelomový ročník. V 74 zápasoch nastrieľal hneď 40 gólov, pridal 45 asistencií a prvýkrát v kariére zbieral vyše jedného bodu na zápas. Za dobré výkony ho nominovali do Zápasu hviezd, ale ani Kučerovove hviezdne výkony nepomohli Tampe zaplátať stratu Stamkosa. Klub, ktorý mal po posledných dvoch sezónach iba tie najvyššie ambície, skončil pred bránami play-off.
Sezóna 2017/18.
Štart do ročníka mal Kučerov skvelý, stal sa iba druhým hráčom za posledných tridsať rokov, ktorý skóroval v prvých siedmych zápasoch sezóny. Kučerov sa druhý raz predstavil v Zápase hviezd, ktorý v januári 2018 hostila Tampa, a prvýkrát v kariére pokoril hranicu 100 získaných bodov za sezónu. Nastrieľal 39 gólov, prihrával na ďalších 61 a po Connorovi McDavidovi a Claudeovi Girouxovi bol tretím najproduktívnejším hráčom ligy, čím sa výraznou mierou podieľal na návrate Tampy do play-off. Vo vyraďovacej časti bol opäť najproduktívnejším hráčom tímu, ale prakticky sa zopakovala situácia spred dvoch rokov. Blesky opäť hrali semifinále play-off a boli jednu výhru od postupu do finále, napokon však záver série s Washingtonom Capitals nezvládli a prehrali 3:4 na zápasy. Po konci sezóny sa Kučerov dohodol na novej spolupráci s Tampou, finančne si prilepšil na 9,5 milióna dolárov ročne s platnosťou zmluvy do roku 2027. Kučerov sa stal historicky najlepšie plateným Rusom v dejinách NHL.
Historická sezóna 2018/19.
Sezóna bola pre Kučerova, ako aj Tampu plná rekordov. Tampa Bay dominovala už od úvodného vhadzovania, za celú základnú časť klub neprehral viac ako dva zápasy v rade a napokon vyrovnal ligový rekord v počte výhier62, ktorý držalo mužstvo Detroit Red Wings. Kučerov zanechal na historickom výkone nezmazateľnú stopu, dokopy pozbieral 128 bodov za 41 gólov a 87 asistencií. Bol suverénne najproduktívnejším hráčom celej NHL, a prepísal mnoho rekordov. Žiaden iný krídeľník v dejinách ligy nenazbieral toľko asistencií za sezónu ako on (o rekord sa delí s Jaromírom Jágrom), stal sa najproduktívnejším hráčom v ére platového stropu (tento rekord od sezóny 22/23 drží Connor McDavid), a rovnaké prvenstvo drží aj medzi hokejistami pochádzajúcimi z Ruska. Za fantastické výkony si vyslúžil individuálne ocenenia Hart Memorial Trophy, Art Ross Trophy a Ted Lindsay Award.
Tampa Bay Lightning získala Prezidentovu trofej pre najlepší tím základnej časti a v prvom kole sa mala stretnúť s Columbusom Blue Jackets, ktorý prekĺzol do vyraďovacej časti na poslednú chvíľu z divokej karty. Podľa prognóz mala Tampa, ktorá bola najhorúcejším kandidátom na Stanley cup, protivníka poľahky sfúknuť, pretože zvíťazila vo všetkých vzájomných zápasoch, a okrem toho Columbus ešte nikdy vo svojej existencii nevyhral play-off sériu. Spočiatku sa všetko vyvíjalo podľa očakávania. Po prvej tretine prvého zápasu viedli Blesky už o tri góly, ale v posledných minútach stretnutia nastal kolaps, Columbus vyrovnal a v predĺžení dokonal obrat. V druhom zápase, ktorý Tampa tiež šokujúco prehrala, frustrovaný Kučerov napadol zozadu obrancu Markusa Nutivaaru, za čo si vyslúžil stopku na jeden zápas. Keď sa ho novinári pýtali, či sa z trestu poučil, odpovedal, že nie. Blesky bez Kučerova prehrali aj tretí zápas a jeho prítomnosť im nepomohla odvrátiť debakel vo štvrtom dueli. Tampa napokon prehrala 0:4 a na konci sezóny plnej rekordov si pripísala ešte jedno prvenstvo. Stala sa prvým klubom v dejinách NHL, ktorý získal Prezidentovu trofej a zároveň nezvíťazil v jedinom zápase play-off.
Sezóna 2019/20 a prvý Stanley Cup.
Do platnosti vstúpila Kučerovova monštrózna zmluva na 77 miliónov dolárov, a Rus naďalej výkonmi dokazoval, že si podobné peniaze zaslúži. Mal nábeh na tretí stobodový zápis v rade, keď v 68 zápasoch zaknihoval 85 bodov, ale základnú časť prerušila v marci 2020 pandémia Covid-19. Hokejová sezóna sa obnovila až v auguste, play-off sa odohralo v úplnej izolácii v kanadskom Edmontone, no ani niekoľkomesačná prestávka sa nepodpísala na Kučerovových výkonoch. Kučerov sa stal vôbec najproduktívnejším hráčom nadstavbovej časti, v 25 zápasoch získal 34 bodov za sedem gólov a 27 asistencií. Kučerov sa stal iba tretím hráčom v dejinách NHL po Wayneovi Gretzkym a Mariovi Lemieuxovi, ktorý prihrával na 27 gólov v jedinej edícii play-off.
Pri ďalšej absencii Stamkosa, ktorý v play-off odohral jediné striedanie, sa Kučerov výraznou mierou podieľal na postupe Tampy do finále. V ňom Blesky vyzvali Dallas Stars a po výhre 4:2 na zápasy zdvihli nad hlavu strieborný pohár, prvý raz od roku 2004.
Sezóna 2020/21: Zranenie a druhý Stanley Cup.
Pre pandémiu Covid-19 sa štart nového ročníka odložil až na január 2021, avšak pár týždňov pred úvodným vhadzovaním vedenie Tampy Bay informovalo, že Kučerov absolvuje operáciu, pre ktorú vynechá celú základnú časť. Do zápasového diania sa Kučerov vrátil až v play-off a ani tentoraz sa na ňom dlhodobá absencia nepodpísala. Opäť sa stal najproduktívnejším hráčom vyraďovacej časti, v 23 zápasoch zaknihoval 32 bodov (8+24) a pomohol Tampe k obhajobe Stanley cupu, keď vo finále zdolala Montreal Canadiens 4:1 na zápasy.
Návrat Kučerova do zápasového diania sa nezaobišiel bez kritiky zo strany ostatných klubov a fanúšikov. Plat dlhodobo zranených hráčov sa nezarátava klubom do platového stropu, teda Tampa mohla priviesť do tímu posily v hodnote 9,5 milióna dolárov. Naopak v play-off kluby nemusia dodržiavať platový strop, a teda môžu postaviť do zápasu postaviť kohokoľvek majú pod zmluvou. Keď sa teda Kučerov vyzdravel zarovno so štartom play-off, Tampa vybojovala Stanley cup so súpiskou, ktorá by v základnej časti nemohla nastúpiť. Ostatné kluby poukazovali na podvod, že Kučerova naschvál držali na listine zranených hráčov, aj keď bol už doliečený, aby mohli zneužiť pravidlá s platovým stropom. Ich argumentu nahrávala aj skutočnosť, že Kučerov na ľade nepôsobil dojmom hráča, ktorý sa len prednedávnom dal dokopy.
Paradoxne, Tampa pred mnohými rokmi bojovala o zrušenie tohto pravidla, pričom nenašla podpory u ostatných tímov, navyše vyšetrenie nezávislou komisiou skutočne dospelo k záveru, že Kučerov bol po celú dobu základnej časti indisponovaný a skutočne sa doliečil súbežne so štartom play-off, či už sa to ostatným klubom páči, alebo nie.
Sezóna 2021/22: Tretie finále v rade.
Zdravotné patálie Kučerova neopustili ani v nasledujúcej sezóne, bol nútený vynechať takmer polovicu základnej časti. Napokon odohral 47 zápasov, v ktorých pozbieral 69 bodov (25+44) a v play-off bol tretí rok po sebe najproduktívnejším hráčom tímu (23 zápasov, 8 gólov, 19 asistencií, 27 bodov). Tampa Bay Lightning sa stala prvým tímom v ére platového stropu, ktorá sa prebojovala do finále v troch sezónach po sebe, ale zlatý hetrik nezavršila. Vo finálovej sérii nestačila na Colorado Avalanche v šiestich zápasoch.
Sezóna 2022/23.
Nikita Kučerov po troch sezónach skrátených pandémiami a zraneniami odohral plnú zápasovú porciu, a okamžite sa to prejavilo na jeho štatistikách. Tretí raz v kariére pokoril stobodovú hranicu, keď zapísal 30 gólov a 83 asistencií. Tampa Bay, ktorú napokon dobehli problémy s platovým stropom a prišla o viacero kľúčových hráčov, ale po troch finálových účastiach tentoraz vypadla už v prvom kole.
Od tejto sezóny zastáva Kučerov funkciu asistenta kapitána.
Reprezentácia.
Kučerov debutoval v ruskej reprezentácii na majstrovstvách sveta hráčov do 18 rokov v apríli 2011. Na turnaji bol suverénne najlepším hráčom svojho tímu, v siedmich zápasoch zapísal 21 bodov a jedenástimi gólmi vystrieľal Rusku bronzovú medailu.
Na šampionáte hráčov do dvadsať rokov štartoval dva razy, v rokoch 2012 a 2013. Na oboch turnajoch bol veľmi produktívny, zaknihoval sedem, resp. osem bodov, a v zbierke mu pribudla jedna strieborná medaila a jedna bronzová.
Za seniorskú reprezentáciu štartoval na troch významných turnajoch. V septembri 2016 si obliekol dres s orlicou na hrudi na Svetovom pohári, na majstrovstvách sveta štartoval dvakrát, v rokoch 2017 a 2019. V oboch prípadoch vybojoval bronzovú medailu.

</doc>
<doc id="709490" url="https://sk.wikipedia.org/wiki?curid=709490" title="Nikita Kučerov">
Nikita Kučerov



</doc>
<doc id="709493" url="https://sk.wikipedia.org/wiki?curid=709493" title="Cesta III. triedy 1083 (Slovensko)">
Cesta III. triedy 1083 (Slovensko)

Cesta III. triedy číslo 1083 (III/1083, staré číslo III/502002) je cesta III. triedy na Slovensku spájajúca obce Slovenský Grob a Chorvátsky Grob s cestami I/61 a II/502 a mestom Pezinok a obcou Bernolákovo.
Priebeh.
Cesta III/1083 začína v Pezinku na križovatke ciest II/502 a III/1083 pri Železničnej zastávke Pezinok zastávka a reštaurácií Grinrock. Ďalej cesta pokračuje do Slovenského Grobu kde sa na začiatku obce križuje s cestou III/1082. V strede obce pri obecnom úrade sa križuje s cestou III/1084. V Chorvátskom Grobe sa dá odbočiť do miestnej časti Čierna Voda. Medzi Chorvátskym Grobom a Bernolákovom sa nachádza cestný nadjazd ponad diaľnicu D1. V Bernolákove na kruhovom objazde kde sa križujú cesty III/1083 a I/61 sa cesta končí.

</doc>
<doc id="709494" url="https://sk.wikipedia.org/wiki?curid=709494" title="Ján Samuel Fuchs">
Ján Samuel Fuchs

Ján Samuel Fuchs (* 16. október 1770, Levoča† 25. marec 1817, Ľvov) bol evanjelický farár, historik, pedagóg, literát, matematik.
Životopis.
Ján Samuel Fuchs sa narodil v Levoči 16. októbra 1770. Po absolvovaní Evanjelického lýcea v Levoči odišiel na jeden rok do Debrecína s cieľom naučiť sa po maďarsky. Potom pôsobil ako rétor na Evanjelickom lýceu v Bratislave. Od roku 1790 žil vo veľkovojvodstve Sasko-Výmarsko-Eisenach, kde v Jene na "Alma Mater Jenensis" študoval teológiu, filozofiu a rétoriku. Významnou udalosťou v dejinách mineralógie na Slovensku koncom 18. storočia bolo založenie Mineralogickej spoločnosti v Jene roku 1796. Pracovalo v nej mnoho významných prírodovedcov, ktorí neskôr podrobne topograficky spracúvali banícke oblasti na Slovensku a vo forme listov a vzoriek minerálov posielali správy o mineráloch zo Slovenska do Jeny. Ján Fuchs bol členom mineralogickej spoločnosti v Jene a pravidelne sa podieľal na jej činnosti. V roku 1792 sa Fuchs vrátil na Spiš, kde v Kežmarku sa stal vychovávateľom v šľachtickej rodine Szirmayovcov. V rokoch 1796 – 1809 učil na Evanjelickom lýceu v Levoči, tu sa mu narodili synovia Viliam (* 1802† 1853), budúci banský a hutnícky expert a Albert (* 1804† 1894), budúci fyzik. Na lýceu vyučoval filozofiu, klasické jazyky a matematiku. Po tom, čo dlhoročný rektor levočského gymnázia (17931815) Martin Liedemann založil v roku 1803 v Levoči výchovný ústav pre šľachtické deti Fuchs začal vyučovať aj v tomto ústave. Z Levoče Fuchs odišiel do Kežmarku, kde v rokoch 18091813 pôsobil ako evanjelický farár. Potom bol povolaný do Ľvova na súčasnej Ukrajine ako farár, aby sa staral o Haličskú diecézu, ktorá bola po smrti Samuela Bredetzkého v júni 1812 voľná. V tom istom roku bol Fuchs vymenovaný za haličského superintendenta so sídlom vo Ľvove v Haliči a Bukovine. Fuchs však mohol tento úrad zastávať len štyri roky, zomrel vo Ľvove 25. marca 1817 vo veku 46 rokov.

</doc>
<doc id="709495" url="https://sk.wikipedia.org/wiki?curid=709495" title="Noačo?!">
Noačo?!

Noačo?! je piaty štúdiový album slovenskej speváčky Dominiky Mirgovej, ktorý vyšiel 29. novembra 2020 pod značkou Talizman s.r.o.. Na albume sa nachádzajú spolupráce s menami ako Tina, Refew, Majself, Mišo Biely, Čis T, Miroslav Mirga, Šorty či samotný výkonný producent albumu ADiss.

</doc>
<doc id="709498" url="https://sk.wikipedia.org/wiki?curid=709498" title="AN/TWQ-1 Avenger">
AN/TWQ-1 Avenger

AN/TWQ-1 Avenger je americký samohybný protilietadlový raketový systém krátkeho dosahu určený na ochranu pozemných jednotiek. Systém je schopný pôsobiť proti bezpilotným lietadlám, nízko letiacim lietadlám s pevnými krídlami a vrtuľníkom.
Vznik a vývoj.
Avenger vznikol začiatkom osemdesiatych rokov 20. storočia v Boeingu ako súkromná iniciatíva tejto spoločnosti. Prvý kontrakt na výrobu 325 kusov bol zadaný v roku 1987. Celkovo bolo amerických ozbrojeným silám a zahraničným zákazníkom dodaných viac ako 1 100 Avengerov. Dňa 6. apríla 2023 dodala americká armáda Ukrajine 12 systémov protivzdušnej obrany Avenger AN/TWQ-1.
Popis.
Gyroskopicky stabilizovaná veža Avenger s raketami Stinger je namontovaná na vozidle HMMWV (High Mobility Multipurpose Wheeled Vehicle). Môže však fungovať aj v samostatnej konfigurácii alebo namontovaná na rôznych vojenských vozidlách (pásových aj kolesových). Základná konfigurácia pozostáva zo streleckej veže, ktorá má na každej strane namontovaný jeden raketový modul. 
Každý raketový modul obsahuje štyri strely FIM-92 Stinger. Rakety dokážu ničiť vzdušné ciele na vzdialenosť a do výšky . Avenger dokáže odpaľovať rakety aj počas jazdy, maximálne do rýchlosti 35 km/h. Strela Stinger pracuje na princípe „vystreľ a zabudni“ a na navádzanie na vzdušný cieľ používa infračervenú/ultrafialovú navádzaciu sústavu. Má maximálnu rýchlosť 2,2 Machu a je vybavená vysoko explozívnou trieštivotrhavou bojovou časťou s hmotnosťou 1 kg. Avenger je tiež vyzbrojený automatickým guľometom M3P kalibru 12.7 mm na pokrytie mŕtvej zóny rakety alebo pre prípad útoku na pozemné ciele.
Avenger obsluhuje dvojčlenná posádka - vodič a strelec. Vodič sedí vľavo, kde má k dispozícii všetky ovládacie prvky vozidla. Dokáže komunikovať so strelcom sediacim vo veži.
HMMWV poháňa kvapalinou chladený osemvalcový (V-8) dieselový motor. Vozidlo má stály pohon všetkých štyroch kolies. Na vozovke dosahuje maximálnu rýchlosť 90 km/h a v teréne 40 km/h. Vozidlo sa dokáže bez špeciálnej prípravy brodiť vo vode s hĺbkou 0,9 m. Keď je HMMWV vybavený súpravou na brodenie, funguje aj vo vode hlbokej 1,8 m.
Zbraňová stanica Avenger je vybavená optickým a infračerveným zameriavacím systémom. Nechýba ani identifikačný systém "vlastný-cudzí". Vozidlo Avenger môže byť prepojené so systémom velenia, riadenia, komunikácie a spravodajstva protivzdušnej obrany (FAAD C3I), ktorý umožňuje odovzdať strelcovi Avengeru informácie o vzdušných cieľoch. Po výbere cieľa možno vežu automaticky natočiť priamo na tento cieľ.
Avenger vznikol v niekoľkých ďalších variantoch vrátane verzie s raketami Starstreak. Tento variant vytvoril Boeing v spolupráci s firmou Shorts Brothers PLC (dnes je súčasťou spoločnosti Thales). V takto upravenom Avengeri bol jeden modul s raketami Stinger nahradený modulom so štvoricou laserom navádzaných rakiet Starstreak. Tento vývojový program niesol označenie Area Air Defense System Line-of-Sight Rear (FAADS-LOS-R). Skúšobná inštalácia bola vykonaná v polovici roku 1990 a od polovice roku 1991 nasledovali strelecké skúšky, ktoré sa konali v Spojenom kráľovstve. Laserom navádzané rakety Starstreak mali doplniť strely Stinger, ktorých infračervené navádzanie bolo málo účinné voči vrtuľníkom v nízkych výškach.

</doc>
<doc id="709499" url="https://sk.wikipedia.org/wiki?curid=709499" title="David Čerňanský">
David Čerňanský

David Čerňanský (* 18. júl 2002, Liptovský Mikuláš), prezývaný Frozen, je slovenský profesionálny hráč počítačovej hry Counter-Strike 2 a štvornásobný majster Česka v tejto hre.
Kariéra.
Hru "Counter-Strike" hrá od roku 2010, kedy hru spoznal vďaka bratovi, ktorý hral verziu 1.6 pravidelne. Hra ho zaujala a tak postupne získal prvé skúsenosti pri hre v tíme. V roku 2014 prestúpil z Counter-Strike 1.6 scény na novú verziu Global Offensive. Táto verzia ho zaujala a ešte toho istého roku sa zúčastnil svojho prvého LAN turnaja. V nasledujúcom roku sa angažoval v československom tíme Cyborg Factory, odkiaľ jeho ďalšie kroky viedli do Neophyte, kde po boku spoluhráčov ecko, queztone, barb1 a DEV7L získal titul Majstra Českej republiky 2015.
Ďalším krokom v jeho kariére bol prestup do tímu eXtatus v prvej polovici roku 2016. V eXtatuse vyhral ďalšie dve majstrovstvá Českej republiky a to v roku 2016 a 2017. Tu sa prvýkrát začal ukazovať aj na svetovej scéne, kde si ho obľúbilo aj niekoľko zahraničných fanúšikov. Po rozpade CS:GO sekcie v organizácii eXtatus 5. júla 2018 vytvoril spoločne s ďalšími poprednými hráčmi československej športovej scény tím warmup. V septembri 2018 sa spoločne so svojimi súčasnými spoluhráčmi z tímu warmup pripojil k organizácii Majestic Lions.
Krátko na to ale prestúpil z Majestic Lions do ďalšieho českého tímu Gunrunners v ktorom na majstrovstvách SR v počítačových hrách 2018 získal svoj štvrtý titul majstra SR v rade.
V marci roku 2019 opäť prestúpil, tentoraz už do zahraničia, a to do nemeckého tímu Mousesports. 5. decembra 2023 prestúpil do tímu FaZe clan, ktorý bol v tom čase podľa rebríčka HLTV najlepším tímom na svete.

</doc>
<doc id="709500" url="https://sk.wikipedia.org/wiki?curid=709500" title="Intel Extreme Masters">
Intel Extreme Masters

Intel Extreme Masters (skrátene IEM ) je elektronický športový turnaj organizovaný spoločnosťou Intel a ESL (Electronic Sports League). Turnaj je celosvetový a hrajú na ňom iba najlepšie kluby z celého sveta. Každoročne tento turnaj je zameraný na hry League of Legends a Starcraft II ( Counter-Strike, Quake Live, World of Warcraft, Warcraft III).
Miesta organizovania turnajov v roku 2023.
V nasledujúcich mestách sa v hre odohrali turnaje:

</doc>
<doc id="709501" url="https://sk.wikipedia.org/wiki?curid=709501" title="FaZe Clan">
FaZe Clan

FaZe Clan (skrátene FaZe, v minulosti FaZe Sniping) je profesionálna e-športová organizácia so sídlom v Los Angeles, Kalifornia, USA. Organizácia bola založená 30. mája 2010. Členovia organizácie súťažia v rôznych videohrách, ako sú "Call of Duty", ', ', "Tom Clancy's Rainbow Six Siege", "FIFA", "Valorant", "Fortnite Battle Royale, Rocket League".
"Counter-Strike: Global Offensive".
Tím bol v tejto hre štyrikrát prvým na svete podľa uznávaného rebríčku od HLTV.

</doc>
<doc id="709505" url="https://sk.wikipedia.org/wiki?curid=709505" title="Škoda 29 T">
Škoda 29 T



</doc>
<doc id="709511" url="https://sk.wikipedia.org/wiki?curid=709511" title="Kardiovaskulárna sústava">
Kardiovaskulárna sústava



</doc>
<doc id="709516" url="https://sk.wikipedia.org/wiki?curid=709516" title="Deadpool a Wolverine">
Deadpool a Wolverine

Deadpool a Wolverine (v anglickom origináli Deadpool &amp; Wolverine) je americký akčný film z roku 2024 od režiséra Shawna Levyho, natočený na motívy komiksov od vydavateľstva Marvel Comics o superhrdinovi Deadpoolovi. Ide o 34. film v MCU a je súčasťou 5. fázy Marvel Cinematic Universe a Mnohovesmírnej ságy.
Práce na treťom Deadpool filme sa začali v novembri 2016 pod hlavičkou štúdia 20th Century Fox, ale bol pozastavený po tom, ako štúdio získalo Disney v marci 2019. Práva na postavy boli vrátené do Marvel Studios, ktoré začalo s vývojom nového filmu s Reynoldsom. Film si zachová hodnotenie 18+ ako z predchádzajúcich filmov a rovnako to je prvý film MCU, ktorý má takéto hodnotenie. Wendy Molyneux a Lizzie Molyneux-Logelin sa pripojili v novembri 2020 ako scenáristky. Reese a Wernick sa vrátili z predchádzajúcich filmov na prepísanie scenára počas marca 2022, keď bol Levy najatý ako režisér a na produkciu s Reynoldsom. Jackman sa rozhodol zopakovať si svoju rolu Wolverina z filmov X-Men v auguste 2022, po čom nasledovalo ďalšie obsadenie začiatkom roka 2023, keď boli Wells, Reynolds a Levy odhalení ako ďalší scenáristi.
Dej.
V roku 2018 Wade Wilson / Deadpool, použije Cableove zariadenie na cestovanie v čase, aby zabránil smrti svojej priateľky Vanessy a ďalších svojich priateľov. Potom cestuje mnohovesmírom zo svojho vesmíru – Zem-10005, na Zem-616 – nazývanú tiež „Posvätná časová os.“ Tam sa stretne s Happym Hoganom a prosí ho aby ho prijal, medzi Avengers. Happy ho ale odmietne a preto sa sklamaný vracia naspäť do svojho vesmíru. Dej sa presunie o šesť rokov neskôr, kedy sa Wade rozišiel s Vanessou a svoje žoldnierske alter ego – Deadpoola zavesil na kliniec. Namiesto toho pracuje ako predajca ojazdených áut spolu so svojím priateľom a bývalým členom X-Force Petrom Wisdomom.
Peter spoločne s ďalšími Wadeovými priateľmi zorganizujú pre neho narodeninovú oslavu. Počas oslavy je Wade zadržaný agentmi Úradu časových variácií (TVA) a tí ho privedú k mužovi menom Mr. Paradox. Paradox mu vysvetlí, že sú organizáciou mimo času a priestoru a ich úlohou je monitorovať posvätnú časovú os a zvyšok mnohovesmíru. Ponúkne Wadeovi možnosť presunúť sa na posvätnú časovú os, kde by mohol opäť pôsobiť ako Deadpool medzi ostatnými známymi superhrdinami. Wade ponuku akceptuje, ale Paradox mu popritom odhalí, že Wadeov vesmír pomaly zomiera v dôsledku smrti „kľúčovej bytosti“ tohoto vesmíru. Kľúčovou bytosťou bol Logan / Wolverine, ktorý hrdinsky zomrel počas záchrany svojej dcéry a ďalších mutantských detí. Paradox plánuje použiť zariadenie „Time Ripper“ na urýchlenie tohto procesu a postupného zničenia vesmíru. Wade si uvedomí, že týmto spôsobom by prišiel o svojich blízkych a zmení názor. Ukradne Paradoxovi zariadenie na presúvanie naprieč mnohovesmírom „TemPad“ a použije ho na cestu k Wolverinovmu hrobu v nádeji, že ho vzkriesi a zachráni svoju časovú os. Je však napadnutý agentmi TVA, počas čoho na boj s nimi použije Wolverinove pozostatky. Tým celý plán zlyhá a Wade cestuje mnohovesmírom ďalej, kde hľadá vhodný náhradný „variant“ Wolverina.
Wade sa vracia do TVA s podnapitým variantom Wolverina. Paradox mu povie, že kľúčová bytosť nemôže byť nahradená iným variantom. Najmä variantom, ktorého priviedol pretože je považovaný za najhoršieho Wolverina v celom mnohovesmíre. Wade postupne zistí, že Paradox koná bez vedomia svojich nadriadených a pokúsi sa opäť vzdorovať. Paradox preto pošle Wadea a Wolverina do Ničoty – pustatiny na konci časov, kde sa posiela „mnohovesmírny odpad.“ Wolverine napadne Wadea, ale ten mu vysvetlí, že TVA môže zmeniť všetky zlé udalosti z Wolverinovej minulosti a presvedčí ho, aby mu pomohol utiecť z ničoty. Dvojica narazí na variant Johnnyho Storma / Human Torcha, ale sú napadnutí skupinou zlých mutantov, ktorú vedie Pyro a Sabertooth. Trojicu zajmú a odvezú do skrýše ich veliteľky Cassandry Novy, ktorá je mocná telepatka a zlé sadistické dvojča zakladateľa X-Menov Charlesa Xaviera / Profesora X. Cassandra, uzavrela dohodu s TVA, aby naveky dohliadala na Ničotu. Ponúkne Wadeovi a Wolverinovi možnosť pre ňu pracovať, ale potom čo pred ich očami zabije Johnnyho Storma, obaja odmietnú a napadnú ju. Za to na nich poštve stvorenie Aliotha, aby ich pohltil a zabil, ale dvojica v poslednej chvíli utečie.
Wade a Wolverine sa stretávajú s variantom Deadpoola, ktorý sa volá „Nicepool.“ Nicepool ich nasmeruje na skrýšu odboja, ktorý bojuje s Cassandrou. Počas cesty za odbojom Wade omylom prizná, že si nie je istý, či TVA dokáže zmeniť Wolverinovu minulosť a dvojica začne medzi sebou bojovať. Krátko na to ich nájde skupina odboja, ktorú tvoria: Laura / X-23, Elektra, Blade a Gambit. Wade ich presvedčí, aby sa spoločne postavili Cassandre. Wolverine odmieta, ale napokon ho Laura presvedčí. Wolverine jej prezradí, že jeho minulé činy viedli k smrti tímu X-Menov z jeho vesmíru, čo ho vnútorne požiera a viní sa za ich smrť. Spoločne sa vydávajú do Cassandrinej skrýše, kde zvádzajú boj s jej stúpencami. Cieľom je získať helmu mutanta Juggernauta, ktorá môže zamedziť Cassandre používať jej telepatické schopnosti. Helmu získajú a Wade s Wolverinom zablokujú Cassandrine schopnosti. Zistia však, že bez jej schopností nemôžu uniknúť z ničoty. Cassandra je nečakane zradená jej nasledovníkom Pyrom, ktorý dostal rozkaz od Mr. Paradoxa, aby ju zabil. Pyro ju postrelí a Cassandra takmer zomrie, ale Wolverine presvedčí Wadea, aby jej zložil prilbu. Cassandra sa svojimi schopnosťami vylieči a pomocou magického prsteňa otvorí portál na Zem-10005 pre Wolverina a Wadea.
Cassandra sa od Pyra dozvie o zrade Paradoxa a zariadení Time Ripper, zabije ho a nasleduje Wolverina a Wadea na Zem-10005. Plánuje použiť Time Ripper na zničenie všetkých časových línií, pričom by zostala len ničota. Cassandra povolá armádu Deadpoolových variantov, z ničoty ktorí najskôr zabijú Nicepoola a potom bojujú s Wadeom a Wolverinom, aby ich zdržali. Situáciu zachráni Peter, ktorý varianty Deadpoolov rozptýli. Cassandra sa medzitým dostala k Time Ripperu a započala svoje plány. Paradox prezradí Wadeovi a Wolverinovi, že jediná možnosť ako ju zastaviť je zničiť Time Ripper narušením jeho toku energie, ale to by nikto neprežil. Wade a Wolverine spoločnou silou zničia Time Ripper, pričom zabijú Cassandru a prežijú vďaka ich liečivým faktorom. Paradox je zatknutý Riaditeľkou B-15 z TVA, ktorá poďakuje Wadeovi a Wolverinovi. Ich hrdinský čin úplne zastavil pomalé zomieranie Zeme-10005. Wade požiada B-15, aby zachránila zvyšok odboja z ničoty a zmenila minulosť Wolverinovho sveta. B-15 mu vysvetlí, že zmeniť minulosť nie je možné, pretože Wolverinova minulosť je to, čo ho viedlo k tomu, že zachránil časové línie a je teraz hrdinom. Umožní mu aspoň zostať vo Wadeovom vesmíre. Wade zoznámi Wolverina s jeho priateľmi a následne sa všetci spoločne stretnú pri večeri, ktorej sa účastní aj zachránená Laura. Wolverine povzbudí Wadea, aby sa zmieril s Vanessou.
V potitulkovej scéne vidíme Johnnyho Storma, ktorý počas toho ako bol zajatý s Wadeom a Wolverinom vulgárne nadáva Cassandre.
Produkcia.
Natáčanie filmu sa začalo 22. mája 2023 v Pinewood Studios pod pracovným návzom "Tidal Wave". Pôvodne sa malo natáčanie začať v januári 2023 a potom v apríli 2023. Produkcia bola pozastavená 14. júla z dôvodu štrajku SAG-AFTRA a bola znovu obnovená 23. novembra 2023. Natáčanie sa skončilo 24. januára 2024.
Obsadenie.
Skúsený žoldnier s liečivými schopnosťami, ale ťažkými jazvami na tele po tom, čo podstúpil experimentálnu regeneračnú mutáciu na liečbu rakoviny. Vo filme vidíme Wilsona, ktorý už nevystupuje ako Deadpool, ale venuje sa predaju áut. Reynolds stvárnil aj alternatívny variant: Nicepoola, ktorý nie je zjazvený, má dlhé vlasy a nemá liečivé schopnosti.
Bývalý člen X-Menov a mutant s liečivými schopnosťami, zaťahovacími pazúrmi a vylepšenou kostrou naplnenou adamantiom. Ide o alternatívny variant Wolverina, ktorý vo svojom vesmíre napáchal veľké škody a sklamal miestnych ľudí. Jackman stvárnil aj alternatívne varianty Wolverina z iných vesmírov: 160 cm vysokého Wolverina z pôvodných komiksov, Patch variant Wolverina ako gamblera s páskou cez oko, variant Old Man Logana, Glam-Rock Wolverina, ukrižovaného Wolverina na obrovskom X a variant s pôvodným žlto-hnedým oblekom z komiksov. 
Mutantka s telepatickými a telekinetickými schopnosťami, je setrou Charlesa Xaviera / Profesora X, ktorá bola krátko po narodení vyhostená do Ničoty (Voidu). 
Wilsonova bývalá snúbenica.
Wilsonov kolega z práce a člen tímu „X-Force.“
Wilsonova slepá a staršia spolubývajúca.
Mutant so schopnosťou ovládať oheň, ktorý bol vyhostený do Ničoty (Voidu). Stanford si zopakoval svoju úlohu z pôvodných X-Men filmov od 20th Century Fox. 
Vysokopostavený agent organizácie TVA, ktorý chce zničiť Wilsonov domovský vesmír-10005. 
Vysokopostavená členka a bývalá lovkyňa organizácie TVA.
Z pôvodných Deadpool filmov si zopakovali svoje úlohy: Karan Soni ako Dopinder, taxikár a Wilsonov obdivovateľ, ktorý mu de facto slúži ako osobný šofér. Brianna Hildebrandová ako Negasonic Teenage Warhead, dospievajúca členka X-Menov so silou mutanta, ktorá dokáže odpáliť výbuchy zo svojho tela. Stefan Kapičić ako Colossus, člen X-Menov so schopnosťou premeniť celé svoje telo na organickú oceľ. Shioli Kutsuna ako Yukio, priateľka Negasonic Teenage Warhead a členka X-Menov. Lewis Tan ako Shatterstar, člen tímu X-Force a Randal Reeder ako Buck. 
Objavili sa aj herci z predchádzajúcich Marvel filmov: Dafne Keen ako Laura / X-23, dcéra Wolverina s rovnakými schopnosťami; Chris Evans ako Johnny Storm / Human Torch; bývalý člen Fantastickej štvorky, ktorý dokáže manipulovať s ohňom a sám seba nechať vzbĺknuť; Jennifer Garnerová ako Elektra Natchios, žoldnierka a vrahyňa, ktorá používa zbrane sai; Wesley Snipes ako Eric Brooks / Blade, lovec upírov, ktorý je napoly človek a napoly upír; Tyler Mane ako Victor Creed / Sabertooth, mutant s pazúrmi, zubami a nadľudskou silou; Ray Park ako Toad, mutant s dlhým jazykom a schopnosťami podobnými žabe; Aaron W. Reed ako Cain Marko / Juggernaut, mutant s nadľudskou silou a Mike Waters ako Frederick Dukes / Blob, mutant s mäkkou kožou a veľkou váhou. Objavili sa tiež postavy, ktorých nestvárnili ich predstavitelia z pôvodných filmov: Eduardo Gago Munoz ako Azazel, Jade Lye ako Lady Deathstrike, Ayesha Hussain ako Psylocke, Curtis Small ako Bullseye Chloe Kibble ako Callisto a Nilly Cetin ako Quill. Objavil sa tiež Channing Tatum ako Remy LeBeau / Gambit, mutant so schopnosťou ovládať a tvoriť kinetickú energiu priamo zo svojho tela. 
Objavilo sa aj množstvo variantov Deadpoola z iných vesmírov: Mary Puppins / Dogpool, ktorého stvárnil psí herec Peggy. Blake Lively, manželka Ryana Reynoldsa si zahrala ženský variant – Lady Deadpool. Matthew McConaughey ako Cowboy Deadpool, Nathan Fillon ako Headpool, Paul Mullin ako Welshpool, Kevin Fortin ako Zenpool, Harry Holland ako Haroldpool, Alex Kyshkovych ako Canadapool. Inez a Olin Reynoldsoví, deti Ryana Reynoldsa stvárnili Kidpoola a Babypoola. Ďalej sa objavili varianty, ktorých si zahrali neznámi herci: Watari / Roninpool; Deadpool 2099; Golden Age Deadpool; Piratepool; Dancepool; Scottishpool; Samurai Deadpool; Chinese Deadpool, Knightpool, Showman Deadpool a Iron Deadpool.
Chris Hemsworth a Mark Ruffalo sa objavili cez archívne zábery ako Thor a Hulk. Jon Favreau si zopakoval svoju úlohu ako Harold „Happy“ Hogan z predošlých MCU filmov. Henry Cavill sa objavil v cameo úlohe ako variant Wolverina nazvaný ako „Cavillrine“ a Rob McElhenney sa objavil ako člen organizácie TVA.
Premiéra.
"Deadpool a" "Wolverine" mala premiéru v slovenských kinách 25. júla 2024. Americká premiéra sa uskutočnila 26. júla 2024. Prvýkrát bola premiéra naplánovaná na 10. novembra 2024 a neskôr bol film presunutý o štyri mesiace neskôr.

</doc>
<doc id="709517" url="https://sk.wikipedia.org/wiki?curid=709517" title="Nemrut Dağı">
Nemrut Dağı

Nemrut Dağı môže byť:

</doc>
<doc id="709518" url="https://sk.wikipedia.org/wiki?curid=709518" title="Nemrut Dag">
Nemrut Dag



</doc>
<doc id="709520" url="https://sk.wikipedia.org/wiki?curid=709520" title="Nemrud Dağ">
Nemrud Dağ



</doc>
<doc id="709521" url="https://sk.wikipedia.org/wiki?curid=709521" title="Nemrut">
Nemrut



</doc>
<doc id="709522" url="https://sk.wikipedia.org/wiki?curid=709522" title="Nemrud">
Nemrud



</doc>
<doc id="709524" url="https://sk.wikipedia.org/wiki?curid=709524" title="Filipovský vrch">
Filipovský vrch

Filipovský vrch () je vrch v Laboreckej vrchovine, krajinnom celku Nízkych Beskýd. Leží nad obcou Kečkovce, približne severne od Svidníka. 
Poloha.
Nachádza sa na severozápadnom okraji vrchoviny, v Prešovskom kraji, okrese Svidník a na katastrálnom území obce Kečkovce a Havranec. Najbližšími sídlami sú juhovýchodne situovaný Havranec a Dlhoňa, južne leží Vápeník a Kečkovce, juhozápadne Roztoky a západne obec Hutka, no tiež na poľskom území ležiaca osada Ozenna. Je súčasťou Chránenej krajinnej oblasti Východné Karpaty.
Opis.
Filipovský vrch leží v hraničnom hrebeni na severozápadnom okraji Laboreckej vrchoviny. Štátna hranica však vrch traverzuje severným úbočím a tak vrchol je výhradne na území Slovenska. Západným smerom sa nachádza Dab (), Debi wierch (), Vysoký vrch (), Czeremcha (), Kaštielik () a Kačalová (), južným Javorník (), Makovica (), Čierna hora (), Pomierka (), Rohuľa () a Timofejka (), východným Pacutová (), Javorie (), Čierťaž (), Skalné (), Stávok (), Kačurák () a Čeršľa () a severným Czerszia (), Szczob (), Czerteź () a Nad Tysowym (). Severovýchodné a východné svahy odvodňuje Svidničianka, juhozápadné Mostovka, obe smerujúce do Ondavy, voda zo severozápadného úbočia smeruje do Wisloky v povodí Visly. Na vrchol nevedie značená turistická trasa, no severne prechádza Východokarpatská magistrála. V okolí je niekoľko hrobov padlých vojakov s pamätníkmi. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je však vidieť okolité vrcholy Laboreckej vrchoviny, no tiež blízku Ondavskú vrchovinu, Busov, Slanské a Vihorlatské vrchy, ojedinele i Tatry.
Prístup.
Na vrchol nevedie značený turistický chodník, no v blízkosti vedie traverzom Východokarpatská magistrála.

</doc>
<doc id="709525" url="https://sk.wikipedia.org/wiki?curid=709525" title="Zagłębie Sosnowiec (ženský basketbal)">
Zagłębie Sosnowiec (ženský basketbal)

MB Zagłębie Sosnowiec je poľský ženský basketbalový klub, pôsobiaci v meste Sosnowiec od roku 2015. Od sezóny 2015/16 pôsobí primárne v poľskej najvyššej súťaži, Basket Liga Kobiet (BLK). V minulosti používal názvy "JAS-FBG Zagłębie Sosnowiec" a "CTL Zagłębie Sosnowiec". Pod súčasným názvom funguje klub od roku 2022. Najväčším úspechom klubu bolo doposiaľ 4. miesto v BLK v sezóne 2022/23. V sezóne 2023/24 hrá Sosnowiec v BLK a v Eurocupe. V klube pôsobila v sezóne 2022/23 slovenská basketbalistka Miroslava Mištinová.
Súpiska hráčok.
Káder pre sezónu 2023/24.
"Zoznam je aktuálny ku 12. februáru 2024."

</doc>
<doc id="709526" url="https://sk.wikipedia.org/wiki?curid=709526" title="Pakost sibírsky">
Pakost sibírsky

Pakost sibírsky () je dvojročná až trváca bylina z čeľade pakostovité ("Geraniaceae"). Jeho prirodzený areál sa rozprestiera od východnej Európy po mierne oblasti Ázie.
Opis.
Pakost sibírsky je dvojročná až trváca bylina s krátkym a tenkým podzemkom. Byle sú poliehavé alebo vystúpavé, od bázy rozkonárené, na stonkách a listových stopkách dlho a tuho chlpaté, vysoké 30 až 60 cm.
Stonkové listy sú protistojné a dlhostopkaté. Prízemné listy sú v ružici, čoskoro odumierajú. Čepele sú hlboko dlaňovito päťdielne až sedemdielne, horné trojdielne, na báze široko vykrojené, s priemerom 3 až 6 cm. Diely sú klinovité, na báze celistvookrajové, na vrchole s tromi zárezmi až perovito laločné. Prílistky sú kopijovité, dlho končisté, často brvité.
Súkvetie je riedke, jednokveté, kvetné stopky sú dlhé 1 až 3 cm, naspäť odstávajúco chlpaté, pri dozretí sklonené. Bledoružová päťpočetná koruna je pravidelná. Kvetné lupienky sú voľné, obrátene vajcovité, na báze zúžené do krátkeho brvitého nechtíka, na vrchole plytko vykrojené, s tmavšími žilkami, dlhé 5 až 7 mm. Semenník je päťpuzdrový, s jednou čnelkou rozdelenou na päť blizien. Tyčinky sú na báze vajcovito rozšírené a chlpaté. Päťpočetný kalich má lístky voľné, vajcovité, trojžilové, ostité, pri dozretí odstávajúce, dlhé 6 až 7 mm.
Zobákovité plody sú hladké, krátko žliazkato chlpaté, nevráskavé, dlhé do 20 mm. Po dozretí sa rozpadávajú na päť na vrchole spojených plôdikov. Semená sú jemne sieťkované.
Rozšírenie.
Západný areál prirodzeného výskytu pakosta sibírskeho začína v Európe od Bulharska cez Ukrajinu a pobaltské štáty a ďalej sa rozprestiera na východ až po Kamčatku a Čukotku a na juhu po Mongolsko a Čínu.
V Európe je zavlečený od Francúzska, cez Taliansko po Poľsko a Nórsko a tiež v Spojených Štátoch.
Na Slovensku je taktiež považovaný za nepôvodný druh. Jeho výskyt bol zaznamenaný v okolí Bratislavy, Levoče a Humenného.
Ekológia.
Pakost sibírsky rastie pri cestách, na brehoch riek a v pobrežných krovinách. Obľubuje vlhké, výživné, vápenaté pôdy. Kvitne od júla do augusta.

</doc>
<doc id="709528" url="https://sk.wikipedia.org/wiki?curid=709528" title="Conor Bradley">
Conor Bradley

Conor Bradley (* 9. júl 2003, Castlederg, Severné Írsko) je severoírsky profesionálny futbalista, ktorý na pozícií pravého obrancu za klub Liverpool, ktorý pôsobí v Premier League a národný tím Severného Írska.
Klubová kariéra.
Bradley začal svoju mládežnícku kariéru vo veku deviatich rokov a to v jeho rodnom klube St. Patrick's FC a v rovnakom veku začal trénovať aj vo vývojovom centre Liverpoolu v Severnom Írsku. Následne hral za Dungannon United Youth a Dungannon Swifts. Conor sa následne presťahoval do Anglicka, kde sa v roku 2019 pridal k mládežníckej akadémii Liverpoolu v rámci dvojročného štipendijného programu. Už po prvom roku podpísal s klubom svoju prvú profesionálnu zmluvu platnú na tri roky do roku 2023.
Za seniorský tím Liverpoolu debutoval v prípravnom zápase proti VfB Stuttgart v júli 2021, pričom odohral celý 30-minútový mini zápas. 9. augusta odohral 10 minúť v poslednom prípravnom zápase tímu proti CA Osasuna. Svoj prvý profesionálny zápas za Liverpool odohral v zápase EFL Cupu proti Norwich City v septembri 2021, čím sa stal prvým hráčom Severného Írska, ktorý nastúpil v súťažnom zápase za Liverpool od Sammyho Smytha v roku 1954.
21. júna 2022 Bradley podpísal zmluvu Boltonom Wanderers, ktorý pôsobí v EFL League One. Do klubu prestúpil na hosťovanie na jednu sezónu. Za Bolton debutoval 30. júla remízou 1:1 v zápase proti Ipswich Town. 9. augusta strelil svoj prvý gól pri víťazstve klubu 5:1 v EFL Cupe nad Salford City. O týždeň neskôr strelil svoj prvý ligový gól, jediný v zápase pri výhre 1:0 nad Morecambe. 2. apríla štartoval vo finále EFL Trophy 2023, ktoré Bolton vyhral 4:0 proti Plymouth Argyle. Conor bol napokon zvolený za hráča roka Bolton Wanderers pre sezónu 2022/2023.
21. januára 2024 zažil Bradley svoj debut v základnej zostave v zápase Premier League, keď Liverpool vyhral nad Bournemouthom 4:0. V zápase zaznamenal asistenciu pri druhom góle Dioga Jotu. 31. januára strelil svoj prvý gól za Liverpool pri víťazstve 4:1 proti Chelsea. Na svoje konto si v tom istom zápase pripísal aj dve asistencie, čím si už druhýkrát v priebehu troch dní vyslúžil ocenenie Muž zápasu.
Reprezentačná kariéra.
Bradley hral za národný tím Severného Írska do 16 rokov v roku 2018, a bol kapitánom tímu, ktorý vyhral Victory Shield. Nasledujúci rok sa objavil za naordný tím do 17 rokov, vrátane zápasov kvalifikácie na majstrovstvá Európy do 17 rokov 2019.
V máji 2021 bol Bradley povolaný do seniorského národného tímu na priateľské zápasy proti Malte a Ukrajine. Svoj reprezentačný debut si odkrútil 30. mája proti Malte, kde nastúpil ako striedajúci hráč v 85. minúte za Stuarta Dallasa. Zápas v Klagenfurte sa skončil výhrou Severného Írska 3:0.
Osobný život.
Bradley je rodákom z Castledergu v grófstve Tyrone. 
Úspechy.
Liverpool
Bolton Wanderers
Individuálne 

</doc>
<doc id="709531" url="https://sk.wikipedia.org/wiki?curid=709531" title="Za všetkým hľadaj Agátu">
Za všetkým hľadaj Agátu

Za všetkým hľadaj Agátu je americký televízny limitovaný seriál, natočený na motívy komiksov od vydavateľstva Marvel Comics. Autorom seriálu, ktorý je súčasťou fiktívneho sveta Marvel Cinematic Universe, je Jac Schaefferová.
Vývoj série sa začal v októbri 2021 s Schaefferovou a Hahnovou a bol oficiálne oznámený v novembri 2021. Schaefferová, Gandja Monteirová a Rachel Goldbergová sa stali režisérkami začiatkom roku 2023, tesne pred natáčaním. Na tomto projekte pracovalo množstvo ďalších hercov a členov štábu zo seriálu "WandaVision" (2021). V máji 2024 bol odhalený oficiálny názov. Seriál bol uvedený na streamovacej platforme Disney+ 19. septembra 2024 a obsahuje deväť epizód. "Za všetkým hľadaj Agátu" je súčasťou 5. fázy Marvel Cinematic Universe a Mnohovesmírnej ságy. 
Dej.
Istý podozrivý mladík oslobodí neslávne známu bosorku Agátu Harknessovú spod kliatby. Bezmocnú a zraniteľnú Agátu zaujme mladíkova ponuka vydať sa legendárnou Cestou hrôz, na ktorej číhajú mnohé nástrahy a skúšky. Bosorka, ktorá prežije a Cestou hrôz zdarne prejde, získa to, čo jej najviac chýba. Spoločne so záhadným mladíkom založí Agáta nový koven a s ďalšími tromi bosorkami a jednou civilistkou sa vydajú Cestou hrôz.
Obsadenie.
Emma Caulfieldová Fordová si zopakuje rolu Sarah Proctorovej / Dottie Jonesovej z "WandaVision" (2021). David Payton sa vráti ako John Collins / „Herb“, David Lengel ako Harold Proctor / „Phil Jones“, Asif Ali ako Abilash Tandon / „Norm“ a Amos Glick ako doručovateľ pizze obsadený ako „Dennis“. Úlohy zo seriálu WandaVision si zopakujú aj Kate Forbes ako matka Agáty / Evanora Harknessová a Brian Brightman ako šerif z Eastview, New Jersey. Maria Dizzia a Okwui Okpokwasili boli navyše obsadené do nezverejnených úloh.
Natáčanie.
Natáčanie sa začalo 17. januára 2023 s pracovným názvom "My Pretty" a trvalo do 28. mája 2023 v Atlante.
Časti.
1. séria.
Séria pozostávala z deviatich epizód. Jac Schaefferová, Gandja Monteirová a Rachel Goldbergová režírovali každá po tri epizódy.
Premiéra.
Prvé dve epizódy mali premiéru 18. septembra 2024 v USA a 19. septembra 2024 na Slovensku. Posledné dve epizódy mali premiéru 31. októbra 2024.

</doc>
<doc id="709532" url="https://sk.wikipedia.org/wiki?curid=709532" title="7 STATOČNÝCH je CESTA">
7 STATOČNÝCH je CESTA



</doc>
<doc id="709535" url="https://sk.wikipedia.org/wiki?curid=709535" title="Maďarské fórum, Občianski demokrati Slovenska, Za regióny, Rómska koalícia, Demokratická strana">
Maďarské fórum, Občianski demokrati Slovenska, Za regióny, Rómska koalícia, Demokratická strana



</doc>
<doc id="709536" url="https://sk.wikipedia.org/wiki?curid=709536" title="Osikovský potok">
Osikovský potok

Osikovský potok je potok v Čergove a Ondavskej vrchovine. Tečie v regióne Šariš v Prešovskom kraji, v okrese Bardejov a je pravostranným prítokom vodného toku Fričkovský potok. Má dĺžku .
Prameň.
Pramení v v západnom kúte územia obce Osikov, v lesnom extraviláne v severnom okraji terénneho chrbta Krivá cesta v okrese Bardejov v Prešovskom kraji. 
Opis toku.
Od prameňa tečie juhovýchodným smerom v lesnom extraviláne obce Osikov, pravým brehom obmýva les Žiarová a mení smer na severovýchodovýchod. V priteká na obecnú hranicu medzi Osikovom a obcou Fričkovce, priberá ľavostranný bezmenný prítok v suchom období bez vody a obmýva ľavým brehom les Prívesné. Tečie po obecnej hranici až po , kde vteká opäť na územie obce Osikov, ľavým brehom obmýva pole Suchý potok a vteká do poľnohospodárskeho extravilánu. Ľavým brehom obmýva pole Popriečna a pravým brehom pole Záhumnie, v priteká na horný koniec intravilánu obce Osikov a mení smer na juhovýchod. Preteká intravilánom východným smerom až po jeho dolný koniec v , kde pri športovom štadióne vteká do poľnohospodárskeho extravilánu. V ústi do Fričkovského potoka ako jeho pravostranný prítok. Fričkovský potok ďalej ústi do Sekčova. Pramení, preteká a ústi na území obce Osikov, pričom časť toku tvorí hranicu medzi Osikovom a obcou Fričkovce. Nemá dôležitejší prítok. 
Pôvod názvu.
Názov vodného toku má pôvod v názve obce Osikov, na území ktorej pramení, preteká a ústi. Názov obce Osikov má pôvod v charakteristickom výskyte dreviny osika (topoľ osikový), botanicky Populus tremula. Vývoj názvu obce podľa dochovaných stredovekých listín: 1296 Osiko, 1372 Osikov, 1808 Osiková, 1920 Ošikov, 1927 Osikov. Zo slovného základu "osikov" rozšírením o formant prídavného mena "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena Osikovský potok ako súčasť veľmi početnej skupiny názvov v slovenskej toponymii, najmä hydronymii. Hydronymum Osikovský potok bolo štandardizované v roku 1975. V súčasnej slovenskej štandardizovanej hydronymii hydronymum Osikovský potok je jedinečným názvom (február 2024). 
Referencie.
 

</doc>
<doc id="709537" url="https://sk.wikipedia.org/wiki?curid=709537" title="Geranium sibiricum">
Geranium sibiricum



</doc>
<doc id="709539" url="https://sk.wikipedia.org/wiki?curid=709539" title="Turistická značkovaná trasa číslo 8122">
Turistická značkovaná trasa číslo 8122

 Turistická značkovaná trasa číslo 8122 je krátka žltá trasa v Považskom Inovci, spájajúca rázcestie Jurko so sedlom Marhát. Prechádza okolo Kostolíka svätého Juraja. Dĺžka trasy je 2,5 km. Turistická trasa je v správe Klubu slovenských turistov. 

</doc>
<doc id="709540" url="https://sk.wikipedia.org/wiki?curid=709540" title="Dotácie na fosílne palivá">
Dotácie na fosílne palivá

Dotácie na fosílne palivá majú rôzne formy. Môžu to byť daňové úľavy na spotrebu, napríklad nižšia daň z predaja zemného plynu na vykurovanie domácností, alebo dotácie na produkciu, ako daňové úľavy na ťažbu a prieskum ložísk ropy. Alternatívne môžu byť vo forme bezplatných či lacných negatívnych externalít, ako je znečistenie ovzdušia alebo zmena klímy v dôsledku spaľovania benzínu, nafty, leteckého paliva, uhlia aj zemného plynu. Niektoré dotácie na fosílne palivá sú na výrobu elektriny, napríklad dotácie pre uhoľné elektrárne.
Zrušenie dotácií na fosílne palivá by znížilo zdravotné riziká spôsobené znečistením ovzdušia a výrazne by znížilo globálne emisie uhlíka, čím by pomohlo obmedziť zmenu klímy. Niektoré výskumy odhadujú, že v roku 2021 bolo na dotácie na fosílne palivá vynaložených podstatne viac peňazí ako na poľnohospodárske dotácie škodlivé pre životné prostredie alebo dotácie na vodu, ktoré sú škodlivé pre životné prostredie.
Medzinárodná energetická agentúra (IEA) uvádza, že „vysoké ceny fosílnych palív najviac postihujú chudobných, ale dotácie sú zriedka dobre cielené na ochranu zraniteľných skupín a majú tendenciu prospievať lepšie situovaným vrstvám obyvateľstva“.
Napriek tomu, že sa krajiny G20 zaviazali postupne zrušiť neefektívne dotácie na fosílne palivá, v roku 2023 dotácie pokračovali kvôli dopytu voličov alebo kvôli energetickej bezpečnosti. Celosvetové dotácie spotreby fosílnych palív v roku 2022 boli odhadnuté na jeden bilión dolárov. Aj keď sa výška dotácií každý rok mení v závislosti od cien ropy, pravidelne sa pohybuje v stovkách miliárd dolárov.
Definícia.
Dotácie na fosílne palivá sa v úzkom zmysle dajú chápať ako akékoľvek vládne opatrenia, ktoré znižujú náklady na výrobu energie z fosílnych palív, zvyšujú cenu, ktorú dostávajú výrobcovia energie, alebo znižujú cenu, ktorú platia spotrebitelia energie. Medzinárodná energetická agentúra definuje dotácie na fosílne palivá ako prípady, kedy sú ich ceny pre spotrebiteľov nižšie než tržná hodnota daného paliva. Podľa Medzinárodného menového fondu v roku 2022 predstavovalo 97% dotácií na fosílne palivá spotrebiteľské dotácie a len 3% boli priame dotácie výrobcom fosílnych palív.
Medzinárodný menový fond (MMF) rozlišuje explicitné a implicitné dotácie. Explicitné dotácie podľa MMF sú tie, vďaka ktorým je predajná cena fosílneho paliva nižšia ako náklady na jeho dodávku. Tieto dotácie sa zhodujú s definíciou vyššie, ktorá zahŕňa vládne opatrenia znižujúce náklady na spotrebu alebo výrobu fosílnych palív. Implicitné dotácie na fosílne palivá podľa MMF nastávajú, keď predajná cena nezahŕňa externé náklady z výroby alebo spotreby fosílnych palív. MMF teda do dotácií na fosílne palivá zahŕňa aj nedostatočne vysoké ceny týchto palív, ktoré nezohľadňujú negatívne externality. To môžu byť napríklad náklady na zdravotnú starostlivosť alebo škody na životnom prostredí.
Dotácie na elektrinu a teplo môžu byť zohľadnené do súčtu dotácií na fosílne palivá v závislosti od podielu produkovaného fosílnymi palivami. O definícii dotácií na fosílne palivá existujú spory: napríklad vláda Spojeného kráľovstva v roku 2021 uviedla, že používa definíciu IEA a nedotuje fosílne palivá, iní však v tom istom roku povedali, že podľa definície OECD Spojené kráľovstvo dotuje fosílne palivá.
Odhady výšky dotácií.
Výšku dotácií na fosílne palivá možno odhadnúť spočítaním priamych dotácií od vlády, porovnaním cien v krajine s cenami na svetovom trhu, a v niektorých prípadoch je snaha zahrnúť náklady na poškodenie ľudského zdravia a klímy. Medzinárodná energetická agentúra odhadla dotácie na spotrebu fosílnych palív v roku 2022 na 1 bilión dolárov, teda viac než kedykoľvek predtým.
MMF však odhaduje celkové dotácie na rok 2022 na 7 biliónov dolárov alebo 7,1 percenta HDP. Táto suma je oveľa vyššia, pretože podľa definície MMF viac ako 90% zo sumy dotácií predstavujú hlavne podhodnotené environmentálne náklady, teda implicitné dotácie. Podceňovanie miestnych nákladov kvôli znečisteniu ovzdušia podľa výpočtov MMF predstavuje až 42% globálnych dotácií na fosílne palivá. Náklady spôsobené globálnym otepľovaním predstavujú 29%, dopravné zápchy a nehody na cestách 15%, ušlý príjem zo spotrebnej dane 6% a explicitné dotácie na fosílne palivá len 8%.
Vládne dotácie na fosílne palivá sa od roku 2020 podľa MMF globálne zvýšili o 2 bilióny dolárov kvôli prudkému nárastu cien energií. Zároveň MMF očakáva, že globálna výška dotácií do roku 2030 stúpne na 8 biliónov dolárov.
Medzinárodný inštitút pre trvalo udržateľný rozvoj (IISD) tvrdí, že krajiny G7 by mali každoročne zverejňovať svoje dotácie na fosílne palivá v rámci ukazovateľa 12.c.1 cieľov udržateľného rozvoja (SDGs), teda dotácií na fosílne palivá.
Dopady.
Dotácie na spotrebu fosílnych palív znižujú cenu energie pre koncových spotrebiteľov, napríklad náklady na benzín pre vodičov áut v Iráne. Takéto opatrenia môžu získať hlasy vo voľbách a niektorí politici tvrdia, že tak pomáhajú chudobnejším občanom.
Ekonómovia sa zhodujú v tom, že najväčší "absolútny prospech" z dotácií na fosílne palivá majú bohatí, pretože najchudobnejší ľudia napríklad zvyčajne nevlastnia autá. Odstránenie týchto dotácií však môže zasiahnuť chudobných ľudí prostredníctvom nepriameho zvýšenia cien, napríklad cien potravín. Avšak v pomere k celkovému príjmu chudobných domácností aj malý príspevok z dotácií na energie predstavuje významné zníženie ich výdavkov. Výrobcovia, ako napríklad ropné spoločnosti, tvrdia, že zvýšenie daní na nich by spôsobilo nezamestnanosť a znížilo národnú energetickú bezpečnosť.
Dopady na zdravie.
Odhaduje sa, že dotácie spôsobia každoročne státisíce úmrtí v dôsledku znečistenia ovzdušia.
Ekonomické dopady.
Dotácie na fosílne palivá predstavujú opak spoplatnenia uhlíka a spotrebúvajú vládne peniaze, ktoré by sa mohli minúť na iné účely. MMF uvádza, že podporovaním nadmerného využívania energie môžu dotácie spôsobiť, že krajiny budú zraniteľnejšie voči výkyvom medzinárodných cien energie. Niektoré vlády však tvrdia, že dotácie sú potrebné na ochranu občanov pred týmito medzinárodnými výkyvmi. Podľa Medzinárodnej energetickej agentúry (IEA) by postupné zrušenie dotácií na fosílne palivá prospelo trhom s energiou, zmierňovaniu klimatických zmien a vládnym rozpočtom.
Environmentálne dopady.
Dotácie na fosílne palivá ovplyvňujú životné prostredie a ich odstránenie by ušetrilo uhlíkový rozpočet a pomohlo obmedziť zmenu klímy.
Stanovenie cien fosílnych palív tak, aby odrážali ich skutočné náklady, by podľa správy IPCC z roku 2023 znížilo globálne emisie skleníkových plynov o 10% do roku 2030.
Ukončovanie dotácií.
Mnohí ekonómovia odporúčajú nahradiť dotácie na spotrebu priamymi platbami cielenými na chudobných ľudí alebo domácnosti. Určenie najlepšieho spôsobu využitia ušetrených peňazí pravdepodobne vyžaduje štúdie špecifické pre danú krajinu, postupné ukončenie dotácií je však politicky náročné.
V rôznych krajinách sa postupne darí explicitné dotácie ukončovať alebo príjmať riešenia, ktoré pokrývajú environmentálne náklady dotácií. Európsky systém obchodovania s emisiami napríklad núti elektrárne a priemyselné objekty platiť za produkované emisie oxidu uhličitého, kým v Indii, Maroku, Saudskej Arábii a na Ukrajine ukončili explicitné dotácie na fosílne palivá.
História.
Daňové úľavy na ťažbu ropy a zemného plynu existujú minimálne od začiatku 20. storočia, kedy boli uvedené v Spojených štátoch.
Dotácie podľa druhu paliva.
Uhlie.
Globálne dotácie na uhlie v roku 2022 boli metodikou Medzinárodnej energetickej agentúry (IEA) odhadnuté na 9 miliárd dolárov, vo forme dotácií na spotrebu uhlia. Podľa metodiky MMF však dotácie na uhlie v roku 2022 boli až 2,11 bilióna dolárov, keďže zahŕňa aj implicitné dotácie nezahrnuté IEA.
V roku 2022 podľa MMF explicitné aj implicitné dotácie na uhlie tvorili 30% globálnych dotácií na fosílne palivá.
Zo všetkých fosílnych palív uhlie vykazuje najväčší rozdiel medzi predajnou cenou, ktorá pokrýva náklady na dodávku, a efektívnou cenou, ktorá zahŕňa externé náklady. Uhlie má najväčšie externé náklady kvôli značným emisiám skleníkových plynov a škodlivých látok znečisťujúcich miestne ovzdušie.
Ropa.
Globálne dotácie na ropu v roku 2022 boli metodikou Medzinárodnej energetickej agentúry (IEA) odhadnuté na 347 miliárd dolárov, vo forme dotácií na spotrebu ropy. Podľa metodiky MMF však dotácie na ropu v roku 2022 boli až 3,3 bilióna dolárov, keďže zahŕňa aj implicitné dotácie nezahrnuté IEA.
V roku 2022 podľa MMF explicitné aj implicitné dotácie na ropu tvorili 47% globálnych dotácií na fosílne palivá, najmä kvôli podhodnoteným spotrebným daniam, ktoré nedosahujú úroveň potrebnú na zohľadnenie environmentálnych nákladov.
Ropa vykazuje veľké rozdiely medzi predajnou cenou, ktorá pokrýva náklady na dodávku, a efektívnou cenou, ktorá zahŕňa externé náklady. Tie vznikajú pri rope hlavne kvôli veľkým nákladom na dopravné zápchy a nehody plynúce z jej použivania.
Plyn.
Globálne dotácie na plyn v roku 2022 boli metodikou Medzinárodnej energetickej agentúry (IEA) odhadnuté na 347 miliárd dolárov, vo forme dotácií na jeho spotrebu. Podľa metodiky MMF však dotácie na plyn v roku 2022 boli až 1,2 bilióna dolárov, keďže zahŕňa aj implicitné dotácie nezahrnuté IEA.
V roku 2022 podľa MMF explicitné aj implicitné dotácie na plyn tvorili 18% globálnych dotácií na fosílne palivá. Oproti iným palivám má plyn menšie environmentálne náklady.
Dotácie podľa krajiny.
Na stretnutí v roku 2009 sa krajiny G20 zaviazali „racionalizovať a v strednobodom horizonte postupne ukončiť neefektívne dotácie na fosílne palivá, ktoré podporujú nešetrnú spotrebu“. Na klimatickom samite COP26 v roku 2021 sa svetoví lídri dohodli na urýchlení tohto úsilia. Rôzne vládne inštitúcie však uvádzajú, že všetky dotácie na fosílne palivá sú spravidla neefektívne.
Explicitné dotácie na fosílne palivá sú rozšírené v krajinách Blízkeho východu, severnej Afriky, Európy, Ruska a krajinách severnej Ázie, a vo východnej Ázii a Tichomorí. Dotácie sú v pomere k regionálnemu HDP najnižšie v Európe a severnej Amerike, a najvyššie v pomere k regionálnemu HDP v Rusku a jeho bývalých satelitoch a krajinách Blízkeho východu. 
Na Slovensku boli v roku 2022 spotrebné dotácie na plyn vo výške miliardy dolárov podľa Medzinárodnej energetickej agentúry (IEA), kým dotácie na uhlie boli 22 miliónov dolárov. Podľa metodiky MMF boli na Slovensku v roku 2022 dotácie na fosílne palivá vo výške až 6,7 miliárd, hlavne kvôli vysokým implicitným dotáciam na ropu (podceneným environmentálnym nákladom).

</doc>
<doc id="709542" url="https://sk.wikipedia.org/wiki?curid=709542" title="Majster Štefan z Košíc">
Majster Štefan z Košíc

Majster Štefan z Košíc (iné mená pozri nižšie; * 15. storočie† pred rokom 1499, Budín) bol posledným vyznaným predstaviteľom neskorej gotiky, ktorý pôsobil koncom 15. storočia na území dnešného východného Slovenska.
Život.
Bližšie informácie o dátume alebo mieste jeho narodenia nie sú známe. Majster Štefan pravdepodobne pochádzal z nemecky hovoriacej oblasti, čo čiastočne dokladá jeho korešpondencia v nemeckom jazyku. K tomuto tvrdeniu napomáha aj fakt, že sa v roku 1465 zaručil za iného nemeckého prisťahovalca pôvodom z Kolína nad Rýnom, ktorému takto poskytol možnosť usadiť sa v Košiciach. Vzdelanie získal pravdepodobne vo Viedni. Počas vandrovky asi pôsobil v Kolíne nad Rýnom a od konca 50. rokov 15. storočia do roku 1487 v Košiciach. Prvýkrát sa spomína v roku 1464, keď sa zapojil do súťaže na výstavbu novej klenby v chóre Kostola svätého Egídia v Bardejove. Konkurentom mu bol Majster Juraj zo Spišskej Soboty. Súťaž vyhral aj vďaka kladnému odporúčaniu košickej mestskej rady: znalý svojho remesla, ale má aj dobré spôsoby a chvályhodnú mravnosť ("gute Sitten und löbliche Sittsamkeit"); znalosti v tvorbe klenieb, osadzovaní kameňa a iných činnostiach ("..., der den zu wölben, auch mit stein zu versetzen und ander Arbeit siener Meisterschaft genuglich austrichen kann"); mal preukázať pri stavbe farského kostola a iných budov v meste ("..., als wir in des an unsern Pfarkirchen und etlichen ander Häusern in unser Stadt zu guter masze wohl versucht und bewehrt haben").
Majster Štefan bol činný v Košiciach pred rokom 1464. V jednom z nedatovaných listov adresovanom mestu Bardejov sa podpísal ako: "Maister Steffen Staimecz werkmaister zu Khassaw". V Košiciach si pravdepodobne založil alebo viedol dielňu, respektíve stavebnú hutu, ktorá bola schopná svojou kameňosochárskou produkciou zásobovať okrem Košíc aj široké okolie. Medzi rokmi 14671487 bol člen košickej mestskej rady. Počas výstavby Dómu svätej Alžbety býval na vtedajšej Hnilej ulici (dnes Alžbetina ulica č. 4). Okolo roku 1464 mu mesto Bardejov vyplatilo sumu 324 florénov za zaklenutie presbytéria Kostola svätého Egídia, kde zanechal a svoju podobizeň. Podľa väčšiny historikov a historikov umenia je ňou busta na klenbovej konzole v presbytériu Kostola svätého Egídia s nápisovou páskou: "A. d. 1464", teda roku Pána 1464. Písmená sú niekedy mylne čítane aj ako "S. At." a interpretované ako Stefanus Architectus. Neskôr realizoval aj pastofórium, za ktoré v roku 1465 dostal 35 zlatých.
Pravdepodobne paralelne pôsobil v Bardejove, Košiciach a iných miestach, čo potvrdzujú písomné pramene a stavebná prax stredovekých majstrov. Ako staviteľský majster asi dohliadal na realizáciu plánov, organizáciu práce a dohľad nad jej prevedením. Svedči o tom zámer, preniesť klenbové rebrá pre kláštorný kostol bardejovských augustiniánoveremitov zo svojej košickej dielni. Okolo roku 1476 pôsobil v službách uhorského kráľa Mateja Korvína na stavbe hradu v Diósgyőri (dnes časť Miškovca). Roku 1480 sa Majster Štefan zriekol úradu stavebného majstra mesta Košíc. V roku 1487 už pracoval pre pavlínov v Budíne, čo potvrdzuje z časti zachované pastofórium (fragmenty dnes uložené vo Vármúzeum, Budapešť) v Kláštore svätého Vavrinca. Pravdepodobne v roku 1499 už nežil. Podľa povesti mal spáchať samovraždu skokom z Matejovej veže Dómu svätej Alžbety. Túto povesť vyvracia zachovaný list z roku 1499 napísaný v Budíne, kde sa spomína jeho manželka Dorota a spor ohľadne Dómu svätej Alžbety. Z listu adresovanému košickému magistrátu od mestskej rady Budína vyplýva, že v posledných rokoch života bol Majster Štefan budinským mešťanom, na základe čoho mnohí historici predpokladajú, že tu pôsobil i ako staviteľ.
Dielo.
Hodnotenie osoby Majstra Štefana v súčasnej slovenskej umenovede je v rozporuplnej situácii. Na jednej strane išlo o významnú a úspešnú osobnosť, ktorá svojím školením bol oboznámená s dobovo aktuálnou architektonickou praxou. Vďaka čomu sa dostal do služieb na kráľovskom dvore. Na druhej strane je Štefanovi Tarnerovi pripisovaný celý rad diel, ktoré sú viac-menej v rovine hypotéz. Jediným spoľahlivými opornými bodmi sú zachované práce v Bardejove, ktoré sú doložené písomnými prameňmi. Na základe čoho sa predpokladá, že najvýznamnejšia časť Štefanovej práce sa viaže k Dómu svätej Alžbety. Rozdiely sú v konkretizácii práce, keďže na rozdiel od Bardejova nie je možné presne identifikovať podiel Majstra Štefana. To, ktoré časti Dómu svätej Alžbety sú Majstrovi Štefanovi pripísané, vždy závisí od interpretácie daného autora. V staršej odbornej literatúre, ktorá preferovala skôr neskoršie datovanie jednotlivých stavebných etáp košického dómu, figuruje Majster Štefan ako autor klenieb v lodiach. Podľa najnovšieho hodnotenia sú však tieto stavebné časti oveľa mladšie, ešte pred jeho príchodom do Košíc. Podiel Majstra Štefana je pravdepodobne pri stavebných úpravách v priebehu 60. a 70 rokov 15. storočia, teda pri dostavbe južnej veže, pokračujúcich prácach na západnej fasáde a prístavbe bočných kaplniek. Tie naznačujú, že hlavným zdrojom školenia bola súdobá architektúra Viedne, ktorú tvorila huta pri Dóme svätého Štefana pod vedením Hansa Puchspauma.
Archiváliami doložené pôsobenie Majstra Štefana.
Jednou z hlavných úloh počas celého pôsobenia Majstra Štefana v Košiciach bola pokračujúca výstavba Dómu svätej Alžbety. S menom Majstra Štefana možno spojiť tie časti stavby, ktoré sú z tohto obdobia spoľahlivo datované chronogrami, erbami alebo archiváliami, teda dostavba západných častí dómu, vyššie časti tzv. Matejovej veže (14591476), južná Kaplnka svätého Kríža (zvaná Cromerovská, pred rokom 1472) a Kaplnka svätej Anny Samotretej (zvaná Szátmaryovská, 1473), prípadne aj zaniknutá severná Kaplnka svätého Jozefa (70 roky 15. storočia) alebo pastofórium (14701471). Spoľahlivo je doložené zaklenutie presbytéria (1464) a pastofórium (1465) v Kostole svätého Egídia v Bardejove. Ďalej bližšie neidentifikovateľná práca v Košiciach spolu s neznámym maliarom Jánom z Kolína, výstavba hradu Diósgyőr (1476), zámer zaklenúť Kostol a Kláštor svätého Jána Krstiteľa (zvaný augustiniánsky, františkánsky,1477) a nezachovaná klenba v košickej radnici (1480, spolupráca s neznámym majstrom Augustínom).
Diela pripisované Majstrovi Štefanovi.
Majstrovi Štefanovi sa na základe štýlovo kritického hľadiska pripisuje zaklenutie lodí v Dóme svätej Alžbety v Košiciach. Avšak podľa aktuálneho stavu bádania, ktorý posúva vznik klenieb do 1. polovice 14. storočia, je dnes táto atribúcia nepravdepodobná. Ďalej sa mu pripisuje dostavba, teda zaklenutie Kostola svätého Mikuláša (zvaný aj františkánsky) v Košiciach. Aj v tomto prípade je účasť Majstra Štefana vylúčená. V prípade západnej empory Dómu svätej Alžbety (v 19. storočí prevezená na hrad Kreuzenstein) nie je celkom jednoznačné datovanie, čo necháva otvorenú otázku jej autorstva. Pravdepodobne z jeho dielne pochádzajú pastofória z pavlinského Kláštora svätého Vavrinca v Budapešti (fragmenty dnes uložené vo Vármúzeum, Budapešť) a z Kostola Nanebovzatia Panny Márie v Gelnici. Autorstvo Majstra Štefan je však sporne, uvažuje sa o inom majstrovi neskorogotického školenia dolnorakúskej proveniencie. Okrem iného sa mu pripisuje aj arkádová chodba kráľovského paláca vo Visegráde.

</doc>
<doc id="709545" url="https://sk.wikipedia.org/wiki?curid=709545" title="Zdenek Wasserbauer">
Zdenek Wasserbauer

Mons. Zdenek Wasserbauer (* 15. jún 1966, Nové Město na Moravě) je 
český rímskokatolícky biskup, pražský pomocný biskup. Je kanonik svätovítskej kapituly v Prahe a riaditeľom kúrie pražského arcibiskupstva. V minulosti pôsobil aj ako čestný kanonik kapituly sv. Kozmu a Damiána v Starej Boleslavi.
Životopis.
Zdenek Wasserbauer vyrastal v dedine Sázava pri Žďári nad Sázavou na česko-moravskom pomedzí. Vyštudoval gymnázium v Žďári nad Sázavou a potom študoval na Vysokej škole poľnohospodárskej v Prahe-Suchdole. Tú absolvoval s titulom inžinier, v roku 1989 absolvoval povinnú vojenskú službu. V roku 1990 začal štúdiá na obnovenej Katolíckej teologickej fakulte v Prahe. Po prvom roku bol na ďalšie štúdiá vyslaný na Pápežskú lateránsku univerzitu do Ríma.
Roku 1996 sa vrátil do Česka, bol vysvätený na kňaza, inkardinovaný do pražskej arcidiecézy a začal pôsobiť v Prahe 4. Od roku 1998 študoval opäť v Ríme na postgraduálnom štúdiu v odbore spirituálnej teológie. V roku 2003 ukončil svoje štúdiá doktorandskou prácou na tému "Teológia a spiritualita diecézneho kňaza v cirkvi ako spoločenstvo na začiatku tretieho tisícročia".
V rokoch 2000 – 2010 pôsobil ako špirituál pražského kňazského seminára. V tejto funkcii sa spolu so sebe zverenými bohoslovcami podieľal na organizovaní víkendových duchovných obnov v pražskom seminári pre tých, ktorí uvažovali o kňazstve. Pre nich tiež s bohoslovcami organizoval týždenné letné pobyty na fare v Hornej Planej v južných Čechách, ktoré v sebe kombinovali prvky tábora a exercicií.
K 1. októbru 2010 bol uvoľnený z funkcie špirituála a bol menovaný farárom vo farnosti pri Kostole Najsvätejšieho Srdca Pána na pražských Vinohradoch. 15. januára 2012 bol menovaný čestným kanonikom staroboleslavskej kapituly a 4. marca toho istého roku bol do tejto funkcie inštalovaný. K 1. máju 2014 sa navyše stal okrskovým vikárom III. pražského vikariátu. 18. júna 2015 bol uvoľnený z funkcie čestného kanonika v Starej Boleslavi a namiesto toho bol menovaný sídelným kanonikom metropolitnej kapituly pri Katedrále sv. Víta v Prahe. Súčasne bol menovaný riaditeľom kúrie pražského arcibiskupstva. Dňa 24. marca 2016 bol počas bohoslužby Missa chrismatis s platnosťou od 1. apríla 2016 menovaný generálnym vikárom pražskej arcidiecézy.
23. januára 2018 bol menovaný pomocným biskupom pražskej arcidiecézy a titulárnym biskupom butrintským. Zdenek Wasserbauer bol vysvätený na biskupa počas bohoslužby vo svätovítskej katedrále 19. mája od 10.00. Svätiteľom bol pražský arcibiskup Dominik Duka, spolusvätiteľmi brnenský biskup Vojtěch Cikrle a kráľovohradecký biskup Jan Vokál.

</doc>
<doc id="709546" url="https://sk.wikipedia.org/wiki?curid=709546" title="Euthymides">
Euthymides

Euthymides () môže byť:

</doc>
<doc id="709547" url="https://sk.wikipedia.org/wiki?curid=709547" title="Steffen Staimecz">
Steffen Staimecz



</doc>
<doc id="709548" url="https://sk.wikipedia.org/wiki?curid=709548" title="Stephan Steynmentz">
Stephan Steynmentz



</doc>
<doc id="709549" url="https://sk.wikipedia.org/wiki?curid=709549" title="Anna Čičerovová">
Anna Čičerovová



</doc>
<doc id="709552" url="https://sk.wikipedia.org/wiki?curid=709552" title="Stávok">
Stávok

Stávok (; staršie aj Nástavok, ) je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Vyšná Pisaná, približne severne od Svidníka. 
Poloha.
Nachádza sa v hraničnom hrebeni na severozápadnom okraji vrchoviny. V slovenskej, južnej časti zasahuje na územie Prešovského kraja, okresu Svidník a katastrálne územie obce Vyšná Pisaná, severná časť patrí poľskému Podkarpatskému vojvodstvu, powiatu Krosno a gmine Dukla. Najbližšími sídlami sú juhovýchodne situovaný Šarbov a Krajná Porúbka, južne leží Vyšná a Nižná Pisaná, juhozápadne Dlhoňa a Havranec a severne na území Poľska obec Olchowiec. Je súčasťou Chránenej krajinnej oblasti Východné Karpaty v slovenskej a Magurského národného parku v poľskej časti.
Opis.
Stávok leží v hraničnom hrebeni na severozápadnom okraji Laboreckej vrchoviny a v Poľsku sa nazýva Baranie. Je uzlovým vrchom, pretože na sever i na juh z neho vybiehajú rázsochy. Západne sa nachádza Czerszia (), Čeršľa (), Kačurák () a Filipovský vrch (), južne Rohuľa (), Dubica (), sedlom oddelené Skalné () a Murinčiak (), východne Lipovina (), Lysý vrch (), Zimny wierch () a Derwiska () a severne Kury wierch (), Dzial () a sedlom oddelené Dobańce (). Na južných svahoch pramení Kapišovka, ktorou odteká voda z tejto časti do rieky Ondavy, západnú časť odvodňuje potok Baranie a severovýchodné Olchowczik do Wisloky v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele tiež Ondavskú vrchovinu, Busov, Čergov, Slanské a Vihorlatské vrchy, ojedinele i Tatry.

</doc>
<doc id="709553" url="https://sk.wikipedia.org/wiki?curid=709553" title="Nástavok">
Nástavok



</doc>
<doc id="709554" url="https://sk.wikipedia.org/wiki?curid=709554" title="Pakost strihaný">
Pakost strihaný

Pakost strihaný () je suchomilná jednoročná bylina z čeľade pakostovité ("Geraniaceae"). Jeho prirodzený areál sa rozprestiera od Európy až po strednú Áziu a rozšírený je aj v severnej Afrike.
Opis.
Pakost strihaný je suchomilná jednoročná bylina, vysoká 10 až 50 (60) cm, s kolovitým koreňom. Byle sú rozkonárené, poliehavé až vystúpavé, porastené naspäť smerujúcimi chlpmi a ojedinelými žliazkami. Podobá sa na pakost holubí, s ktorým sa môže zamieňať.
Stonkové listy sú protistojné, dolné sú dlhostopkaté, horné s krátkymi stopkami. Dlhostopkaté prízemné listy už počas kvitnutia odumierajú. Listová čepeľ má v priemere 2 až 5 cm, v obryse je okrúhla, dlaňovito päťdielna až sedemdielna alebo až dlaňovito strihaná. Listové stopky sú najmä v hornej časti odstávajúco chlpaté. Prílistky sú kopijovité, odstávajúco štetinaté.
Drobné kvety s priemerom do 10 mm vyrastajú v dvojkvetých páperistých a roztratene žliazkatých vidliciach, ktoré sú rovnako dlhé alebo kratšie ako podporný list. Fialovočervená päťpočetná koruna je pravidelná. Kvetné lupienky sú voľné, obrátene srdcovité, na báze zúžené do krátkeho nechtíka, nad bázou brvité, na vrchole srdcovito vykrojené a rovnako dlhé ako kalich. Semenník je päťpuzdrový, s jednou čnelkou rozdelenou na päť blizien. Tyčiniek je desať, na báze sú široko kopijovité a brvité. Päťpočetný kalich má lístky voľné, vajcovité, päťžilové, páperisté, dlhé 4 až 6 mm a na vrchole asi 1 mm ostité.
Zobákovité plody sú žliazkaté a krátko štetinaté. Po dozretí sa rozpadávajú na päť na vrchole spojených plôdikov. Guľato vajcovité semená sú drobno jamkovité.
Rozšírenie.
Prirodzený areál pakosta strihaného zahŕňa celú Európu od Portugalska až po európske Rusko. Na juhu je pôvodný v Afrike od Maroka cez Alžírsko, Líbyu, Egypt až po Irán a Afganistan. Zavlečený je na Britských ostrovoch, v Severnej a Južnej Amerike, v Juhoafrickej republike, Austrálii, Tasmánii, na Novom Zélande, v Japonsku a na Kórejskom polostrove.
Na Slovensku je na celom území, najmä v teplejších oblastiach hojný. Najvyššie pozorovaný výskyt bol zaznamenaný vo výške 877 m n. m., v Dolnom Smokovci.
Ekológia.
Pakost strihaný rastie ako burina na poliach, v záhradách, viniciach, pri cestách, na opustených miestach od nížin do podhorského stupňa. Obľubuje vlhké i vysychavé, výživné, zásadité, výhrevné hlinité pôdy. Kvitne od mája do septembra (októbra).

</doc>
<doc id="709555" url="https://sk.wikipedia.org/wiki?curid=709555" title="Wilhelm Fuchs">
Wilhelm Fuchs

Wilhelm Fuchs (* 1. august 1802, Levoča† 28. január 1853, Belehrad) bol lekárnik, chemik, hutník, mineralóg, banský odborník.
Životopis.
Wilhelm (Viliam) Fuchs pochádzal z rozvetvenej rodiny Fuchsovcov. Jeho otec Ján Samuel Fuchs bol evanjelickým farárom, profesorom kežmarského lýcea, haličským superintendentom so sídlom v Ľvove, autorom učebníc pre evanjelické stredné školy, filozofom, matematikom a literátom. Mal sedem súrodencov. Jeho mladším bratom bol fyzik Albert Fuchs a bratrancom priemyselník a novinár Rudolf Fuchs (* 1809† 1892). Po predčasnej smrti svojho otca sa musel boriť s existenčnými problémami. V snahe, čo najrýchlejšie si zabezpečiť živobytie po absolvovaní strednej školy vo Ľvove odišiel do Pešti, kde absolvoval farmaceutický kurz. Svoj záujem o chémiu a botaniku zavŕšil v roku 1826 štúdiom vo Viedni a doktorátom z chémie. V jeho záujme o chémiu a botaniku ho podporoval aj rodák z Banskej Štiavnice chemik a botanik Joseph Franz von Jacquin. Jeho snaha vydať herbár flóry Schneebergu, najvyššej hory Dolného Rakúska bola však neúspešná. Na výlete do Kamenice (Chemnitzu) zaujalo Fuchsa banícke povolanie natoľko, že sa neskôr rozhodol pre banícke štúdium. Podporu na štúdiom našiel u filantropa Martina Bencúra, lekárnika v Šoprone, ktorý mu všemožne napomáhal v jeho ďalšej kariére. Bencúr rozpoznal jeho talent pre prírodné vedy a presvedčil ho, aby sa vzdal neúspešnej lekárnickej kariéry a išiel študovať baníctvo na Banskú akadémiu v Banskej Štiavnici. Dobre pripravený študent trojročné štúdium zvládol za jeden rok. Po úspešnom absolvovaní akadémie sa Fuchs stal významným odborníkom na baníctvo, mineralógiu a hutníctvo v Rakúsko-uhorskej monarchii. Bencúr, ako to mal vo zvyku, diskrétne a všestranne podporoval Wilhelma Fuchsa až do jeho predčasnej smrti v roku 1853. 
Po štúdiu v Banskej Štiavnici v rokoch 1833 a 1834 praxoval Fuchs v baniach v Smolníku ako banský chemik. Od roku 1835 banský úradník v Agorde. V roku 1836 tavičský majster v Szászkabánya (Sasca Montană v terajšom Rumunsku). Od roku 1844 radca a správca hút v Banskej Štiavnici, kde vynašiel nový spôsob tavenia striebornej rudy. Zapojil sa do revolučných udalostí v roku 1848. Bol preto v roku 1849 odvolaný zo svojej funkcie. V rokoch 1851 až 1853 viedol banský priemysel v Srbsku. Od roku 1849 bol členom korešpondentom cisárskej Rakúskej akadémie vied.

</doc>
<doc id="709558" url="https://sk.wikipedia.org/wiki?curid=709558" title="FC Slovan Galanta">
FC Slovan Galanta

FC Slovan Galanta je slovenský futbalový klub sídliaci v meste Galanta, ktorý vznikol v roku 1911. Momentálne je účastníkom 3. slovenskej futbalovej ligy v skupine Západ. Klubové farby sú biela a čierna.

</doc>
<doc id="709561" url="https://sk.wikipedia.org/wiki?curid=709561" title="Geranium dissectum">
Geranium dissectum



</doc>
<doc id="709563" url="https://sk.wikipedia.org/wiki?curid=709563" title="Tucker Carlson">
Tucker Carlson

Tucker Swanson McNear Carlson (* 16. máj 1969, San Francisco, Kalifornia) je americký konzervatívny politický komentátor a spisovateľ, ktorý v rokoch 2016 až 2023 viedol politickú talkshow "Tucker Carlson Tonight" na stanici Fox News. Od ukončenia zmluvy so spoločnosťou Fox News moderuje reláciu "Tucker on X" (pôvodne "Tucker on Twitter"). Carlson, obhajca bývalého amerického prezidenta Donalda Trumpa, je označovaný za „azda najvýraznejšieho zástancu ‚trumpizmu‘“ a za „najvplyvnejší hlas v pravicových médiách, bez tesnej konkurencie“.
Životopis.
Carlson začal svoju mediálnu kariéru v 90. rokoch 20. storočia, keď písal pre "The Weekly Standard" a iné publikácie. V rokoch 2000 až 2005 bol komentátorom CNN a v rokoch 2001 až 2005 spolumoderátorom "Crossfire", diskusného programu tejto siete v hlavnom vysielacom čase. V rokoch 2005 až 2008 moderoval nočný program "Tucker" na stanici MSNBC. V roku 2009 sa stal politickým analytikom pre Fox News, kde vystupoval v rôznych reláciách, až kým nespustil svoju vlastnú. V roku 2010 Carlson spoluzakladal a pôsobil ako prvý šéfredaktor pravicovej spravodajskej a názorovej webovej stránky "The Daily Caller", až kým v roku 2020 nepredal svoj vlastnícky podiel a neodišiel. Napísal tri knihy: "Politici, straníci a paraziti" ("Politicians, Partisans, and Parasites", 2003), "Loď bláznov" ("Ship of Fools", 2018) a "Dlhý sklz" ("The Long Slide", 2021).
V apríli 2023 spoločnosť Fox News Carlsona prepustila na základe jeho predošlých kontroverzných vyjadrení a zrušila jeho reláciu bez akéhokoľvek vysvetlenia. "Tucker Carlson Tonight" bol v tom čase jednou z najsledovanejších káblových spravodajských relácií v krajine. Jeho najnovšie pôsobenie sa viaže na platformu X. Prvá časť "Tucker on Twitter" bola vydaná 6. júna 2023 a trvala niečo vyše 10 minút.
V roku 2004 sa zriekol svojej pôvodnej podpory vojny v Iraku. V roku 2016 vyjadril v "Politico" podporu Donaldovi Trumpovi. Carlson pochválil predsedu vlády Viktora Orbána počas svojej návštevy Maďarska v roku 2021.
Vo februári 2024 odvysielal rozhovor s ruským prezidentom Vladimirom Putinom. Šlo o prvý rozhovor, ktorý Putin poskytol západnému novinárovi od začiatku ruskej invázie na Ukrajinu vo februári 2022. Spôsob vedenia rozhovoru, kde Carlson bez výraznejšej snahy o konfrontáciu nechával Putina prednášať dlhé monológy a historické exkurzy, v ktorých sa ako moderátor strácal, podrobilo viacero komentátorov z radov novinárov aj politikov tvrdej kritike, že v konečnom dôsledku zohral vo vzťahu ku kremeľskému režimu rolu „užitočného idiota“. Konzervatívnejší komentátori oceňovali už samotný fakt, že k rozhovoru došlo, ako krok správnym smerom v kontexte slobody médií.

</doc>
<doc id="709567" url="https://sk.wikipedia.org/wiki?curid=709567" title="Turistická značkovaná trasa číslo 5131">
Turistická značkovaná trasa číslo 5131

 Turistická značkovaná trasa číslo 5131 je zelená trasa v Považskom Inovci, ktorá spája obec Nitrianska Blatnica s Modrovou cez sedlo Gajda. Dĺžka trasy je 13,05 km. Turistická trasa je v správe Klubu slovenských turistov. 

</doc>
<doc id="709570" url="https://sk.wikipedia.org/wiki?curid=709570" title="Nekonečná láska">
Nekonečná láska

Nekonečná láska (tur. "Kara Sevda") je dramatický turecký seriál, v ktorom hlavné postavy stvárňujú herečka Neslihan Atagül a herec Burak Özçivit. Na Slovensku seriál vysielala TV Doma od 3. apríla 2017 do 21. decembra 2017 od pondelka do štvrtka o 21:40 v dvoch častiach za sebou. Neskôr sa seriál presunul do hlavného vysielacieho času na 20:30. Následne TV Doma seriál reprízovala od 4. februára 2019 do 16. augusta 2019.
Dej.
Nihan ("Neslihan Atagül") a Kemal ("Burak Özçivit") sa prvýkrát stretnú na tom najneromantickejšom mieste na svetev autobuse. Obidvaja na seba od tohto vzácneho okamihu nedokážu prestať myslieť. Jednoducho sa do seba až po uši zaľúbia. Lenže Kemal pochádza z chudobnej rodiny a rodina Nihan patrí do vyššej spoločenskej vrstvy. Napriek tomu je rodina Sezinovcov veľmi zadlžená a jedinou záchranou je pre nich pomoc od rodinného priateľa Galipa ("Burak Sergen"), ktorý za záchranu Nihaninej rodiny požaduje, aby sa Nihan vydala za jeho syna Emira ("Kaan Urgancıoğlu"). Nihan však Emira nemôže ani cítiť, je totiž arogantný a chamtivý. Keď Nihan Emira odmietne, Emir sa rozhodne nastražiť na rodinu Sezinovcov pascu a využije na to nič netušiaceho Ozana ("Barış Alpaykut"), Nihaninho brata. A tak, keď Kemal po nejakom čase požiada Nihan o ruku, jej odpoveď mu zlomí srdce. Ešte viac ho zničí správa o tom, že sa Nihan vydala za bohatého Emira Kozcuoğla. Po niekoľkých rokoch sa cesty Nihan a Kemala opäť skrížia, aby zistili aké klamstvá, intrigy a pretvárka zabránili ich spoločnému šťastiu...

</doc>
<doc id="709573" url="https://sk.wikipedia.org/wiki?curid=709573" title="Isabela Merced">
Isabela Merced

Isabela Yolanda Moner (* 10. júl 2001, Cleveland, Ohio, USA) profesionálne známa ako Isabela Merced je americká herečka a speváčka. 
Detstvo.
Narodila sa ako Isabela Yolanda Moner, v Clevelande v štáte Ohio. jej matka, sa narodila v Lime, v štáte Peru a otec pochádza z Louisiany. Jej rodným jazykom je španielčina. V roku 2019 si zmenila svoje umelecké meno z Moner na Merced na počesť jej zosnulej babky. 
Kariéra.
Mercedová chcela odmalička herečkou, pričom bola inšpirovaná herečkami ako Shirley Temple a Judy Garland. Začínala v miestnom komunitnom divadle už ako šesťročná. Ako desaťročná debutovala na Broadwayi v inscenácii "Evita", v ktorej spievala v španielčine s Rickym Martinom.
V roku 2014 bola obsadená do hlavnej úlohy v televíznom seriáli "100 Things to Do Before High School". V roku 2016 hrala vo filme "Ako prežiť strednú".
V roku 2018 sa pripojila k hereckému obsadeniu ako Josh Brolin, Catherine Keener a Jeffrey Donovan vo filme "Sicario 2: Soldado". 
V roku 2019 si zahrala vo filme "Dora a stratené zlaté mesto". V roku 2023 si zahrala vo filme "Madam Web" a v rovnakom roku mal premiéru aj film "".

</doc>
<doc id="709574" url="https://sk.wikipedia.org/wiki?curid=709574" title="József Reményi">
József Reményi

József Reményi (* 23. január 1877, Košice – † 25. december 1977, Budapešť) bol maďarský sochár medailér a dizajnér mincí.
Po štúdiu v Taliansku a Nemecku pracoval ako učiteľ aplikovaného umenia a neskôr bol nominovaný umeleckým riaditeľom maďarskej mincovne. Považoval sa za jedného z tvorcov maďarského numizmatického umenia, navrhol viac ako 900 plakiet a mincí vrátane niekoľkých mincí maďarskej meny forint.
Život.
József Reményi navštevoval v rokoch 1902 až 1905 školu priemyselného dizajnu a potom pracoval v štúdiu Eduarda Telcsa, kde sa stretol aj s prácou Adolfa von Hildebranda. V roku 1907 navštívil Taliansko. V roku 1909 odišiel do Mníchovského štúdia Georga Roemera o pôsobil tam 3 mesiace.
Ako sochár vytvoril napríklad bronzovú sochu s názvom "A súlydobó" (1912), ženský súbor "Női akt" a Női akt 1, ale aj "Álló női akt".
Reményi sa stal obzvlášť známym ako medailér. Navrhol viac ako 2000 pamätníkov, mincí, medailí a odznakov. Jedným z jeho prvých diel (1908) bola bronzová plaketa s názvom "Kalotaszeg", ktorá predstavovala štyri ženy v ľudových kostýmoch transylvánskej oblasti "Kalotaszeg". Ďalšie jeho dielo nieslo názov "Aurora" (1913, v striebornom aj bronzovom vyhotovení). Vytvoril taktiež diela ako: železný odznak "Kötözőhely" (1916), pamätné medaile na počesť 100. výročia smrti Ludwiga Van Beethovena (1927) a pamätné medaile pri výročí 150. narodenín Ignáca Semmelweisa (1968). V roku 1948 navrhol sériu mincí k 100. výročiu maďarskej revolúcie v rokoch 1848/1849 s portrétom Sándora Petőfiho. Dizajn sa nachádzal na minciach v hodnote 5, 10 a 20 forintov.
József Reményi vyučoval v niekoľkých inštitúciách. V roku 1919 spoločne s Bénim Ferenczym, v rokoch 1928 až 1943 v škole pre priemyselný dizajn a od roku 1932 do roku 1943 aj v odbornej škole. Od roku 1943 sa stal nástupcom umeleckého riaditeľa štátnej mincovne Lajosa Berána. V roku 1948 nastúpil do dôchodku.
Je pochovaný na cintoríne "Farkasréti" v Budapešti.
V roku 2012, pri príležitosti 125. narodenín Józsefa Reményiho, Maďarská národná banka predstavila zberateľskú mincu v nominálnej hodnote 5000 forintov, na ktorej je vyobrazená jeho podobizeň.

</doc>
<doc id="709575" url="https://sk.wikipedia.org/wiki?curid=709575" title="Stephanus Lapicidus">
Stephanus Lapicidus



</doc>
<doc id="709576" url="https://sk.wikipedia.org/wiki?curid=709576" title="Maya Hawke">
Maya Hawke



</doc>
<doc id="709577" url="https://sk.wikipedia.org/wiki?curid=709577" title="Maya Ray Thurman Hawke">
Maya Ray Thurman Hawke



</doc>
<doc id="709583" url="https://sk.wikipedia.org/wiki?curid=709583" title="Prevodník">
Prevodník

Prevodník je zariadenie, ktoré premieňa energiu z jednej formy na druhú. Prevodník zvyčajne premieňa signál jednej formy energie na signál inej formy. Prevodníky sa často používajú v automatizačných, meracích a riadiacich systémoch, kde sa elektrické signály konvertujú do/z iných fyzikálnych veličín (energia, sila, krútiaci moment, svetlo, pohyb, poloha, teplota a iné).
Druhy.
Prevodníky možno klasifikovať do dvoch hlavných skupín:
Prevodníky možno takisto klasifikovať podľa toho, akým smerom cez ne prechádza informácia. Patria sem napríklad senzory, ktoré prijímajú a reagujú na signál/podnet z okolia. Senzor vytvára signál, ktorý reprezentuje informáciu známu o okolí, ktorá sa potom využíva v telemetrii a informačných a kontrolných systémoch.

</doc>
<doc id="709586" url="https://sk.wikipedia.org/wiki?curid=709586" title="Miroslava Praženicová">
Miroslava Praženicová



</doc>
<doc id="709587" url="https://sk.wikipedia.org/wiki?curid=709587" title="Tucker McNear Carlson">
Tucker McNear Carlson



</doc>
<doc id="709588" url="https://sk.wikipedia.org/wiki?curid=709588" title="Tucker Swanson McNear Carlson">
Tucker Swanson McNear Carlson



</doc>
<doc id="709590" url="https://sk.wikipedia.org/wiki?curid=709590" title="Zastupiteľstvo Košického samosprávneho kraja">
Zastupiteľstvo Košického samosprávneho kraja

Zastupiteľstvo Košického samosprávneho kraja je jedným z orgánov Košického samosprávneho kraja.
Zastupiteľstvo zabezpečuje výkon činností a rozhoduje o kľúčových témach Košického samosprávneho kraja. Pôsobnosť Zastupiteľstva Košického samosprávneho kraja určuje zákon NR SR č. 302/2001 Z. z. o samospráve vyšších územných celkov (zákon o samosprávnych krajoch) v platnom znení.
Zastupiteľstvo sa skladá z 57 poslancov volených v priamych voľbách. Predseda Košického samosprávneho kraja je zároveň aj predsedom zastupiteľstva.
História.
Pred zastupiteľstvom pôsobil ako správny orgán v Česko-Slovenskej republike od 1. januára 1949 "Krajský národný výbor" Košického kraja.
Historicky prvé zasadnutie Zastupiteľstva Košického samosprávneho kraja sa uskutočnilo 19. decembra 2001.
Zloženie.
Volebné obdobie 2022 – 2026.
Politické zastúpenie v krajskom zastupiteľstve.
"Pozri aj: "
Zo všetkých zastúpených poslancov je 23 nezávislých poslancov, 12 za ALIANCIU, 5 za SMER–SD a Sme rodina. Kresťanskodemokratické hnutie má 4 poslancov, SaS, PS, DOBRÁ VOĽBA a Umiernení 3 poslancov, STAROSTOVIA A NEKA taktiež 3 poslancov, HLAS 2 poslancov a koalícia OĽaNO, NOVA, KÚ, ZMENA ZDOLA, Demokratická únia Slovenska, ZA ĽUDÍ tiež 2 poslancov. Občianska konzervatívna strana, SNS aj zoskupenie Demokrati, DS, ŠANCA, ODS majú po jednom poslancovi.
Komisie zastupiteľstva.
Zastupiteľstvo si zriaďuje podľa zákona 302/2001 Z. z. komisie ako svoje poradné, kontrolné, iniciatívne orgány, a to buď ako stále alebo dočasné orgány. Ich činnosť sa riadi "Rokovacím poriadkom komisií zastupiteľstva". Košický samosprávny kraj má zriadené nasledujúce komisie:

</doc>
<doc id="709591" url="https://sk.wikipedia.org/wiki?curid=709591" title="Zastupiteľstvo KSK">
Zastupiteľstvo KSK



</doc>
<doc id="709592" url="https://sk.wikipedia.org/wiki?curid=709592" title="Skalné (vrch v Laboreckej vrchovine)">
Skalné (vrch v Laboreckej vrchovine)

Skalné () je vrch v Laboreckej vrchovine, krajinnom celku Nízkych Beskýd. Leží nad obcou Vyšná Pisaná, približne severne od Svidníka. 
Poloha.
Nachádza sa v severozápadnej časti vrchoviny, v Prešovskom kraji, okrese Svidník a na katastrálnom území obce Vyšná Pisaná a Šarbov. Najbližšími sídlami sú juhovýchodne situovaný Šarbov a Krajná Porúbka, južne sa nachádza Vyšná a Nižná Pisaná, juhozápadne Dlhoňa a Havranec, severne na území Poľska obec Olchowiec. Je súčasťou Chránenej krajinnej oblasti Východné Karpaty.
Opis.
Skalné leží v dlhej rázsoche, vybiehajúcej južným smerom z hraničného hrebeňa v masíve Stávok (). Východným smerom sa nachádza Dzial (), Zimny wierch (), Lipovina (), Murinčiak () a Čierťaž (), južným Prokopec (), Za Búčkami (), Javorie (), Rohuľa () a Dubica (), západne Kalinec (), Pomierka (), Filipovský vrch (), Kačurák () a Čeršľa () a severným Dobańce (), Stávok (), Kury wierch () a Lysý vrch (). Západné a južné svahy odvodňuje Kapišovka, voda z východných odteká Lysým potokom rovnako do Ladomirky v povodí Ondavy. Na vrchol vedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny a neďalekej Ondavskej vrchoviny, ojedinele aj Busov, Čergov, Slanské a Vihorlatské vrchy, výnimočne aj Tatry.

</doc>
<doc id="709593" url="https://sk.wikipedia.org/wiki?curid=709593" title="Porubský potok (prítok Ladianky)">
Porubský potok (prítok Ladianky)

Porubský potok je potok v geomorfologickom celku Beskydské predhorie a v jeho geomorfologickom podcelku Záhradnianska brázda v regióne Šariš v Prešovskom kraji v okrese Prešov. Je ľavostranným prítokom vodného toku Ladianka. Má dĺžku .
Prameň.
Pramení v v centrálnej až východnej časti územia obce Okružná v lesnom extraviláne na severnom svahu lesa Veľký laz v okrese Prešov v Prešovskom kraji. 
Opis toku.
Od prameňa tečie severným smerom v lesnom extraviláne obce Okružná, pravým brehom obmýva les Dolinky, preteká cez les Kráľovčík, v opúšťa územie Okružnej a vteká na územie obce Šarišská Poruba. Vteká do poľnohospodárskeho extravilánu, v sa rozteká do dvoch ramien, pravé (východné) rameno preteká stredom intravilánu, ľavým brehom obmýva pole Pastovník, pravým brehom obmýva pole Nad debričkami, ľavé (západné) rameno tečie na západ od intravilánu, ľavým brehom obmýva pasienok Uhlisko, v priberá ľavostranný bezmenný prítok pritekajúci z pasienka Vyšná hora, v sa obe ramená stekajú. Vodný tok meandruje v poľnohospodárskom extraviláne, preteká cez pole Nad potokmi, v vteká na územie obce Lada, preteká vez intravilán Lady, v ústi do Ladianky ako jej ľavostranný prítok v poľnohospodárskom extraviláne na území obce Lada. Ladianka ďalej ústi do Sekčova. Pramení a preteká na území obce Okružná, preteká územím obce Šarišská Poruba a ústi na území obce Lada v okrese Prešov v Prešovskom kraji. Nemá dôležitejší prítok. 
Pôvod názvu.
Názov vodného toku má pôvod v názve obce Šarišská Poruba, cez územie ktorej preteká. Názov obce má pôvod v charakteristickom výskyte vyrúbaného lesného porastu, priestoru vyrúbaného lesa. Vývoj názvu obce podľa dochovaných stredovekých listín: 1410 Mathyuswagasa, 1773 Vagas, 1920 Vagaš, 1948 Šarišská Poruba. Maďarské "vágás" = slovenské "poruba". Zo slovného základu druhého prvku názvu obce "poruba" rozšírením o formant prídavného mena "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena Porubský potok ako súčasť veľmi početnej skupiny názvov v slovenskej toponymii, najmä hydronymii. Hydronymum Porubský potok bolo štandardizované v roku 2013. V súčasnej slovenskej štandardizovanej hydronymii hydronymum Porubský potok nie je jedinečným názvom (február 2024). 

</doc>
<doc id="709595" url="https://sk.wikipedia.org/wiki?curid=709595" title="Pakost rozčapený">
Pakost rozčapený

Pakost rozčapený () je jednoročná bylina z čeľade pakostovité ("Geraniaceae"). Jeho prirodzený areál sa rozprestiera od Európy po juhozápadnú Sibír a západné Himaláje.
Opis.
Pakost rozčapený je jednoročná bylina, vysoká 30 až 50 cm. Byle sú poliehavé až vystúpavé, rozkonárené, dolu riedko, hore hustejšie odstávajúco mäkko chlpaté a žliazkaté.
Stonkové listy sú protistojné, dolné dlhostopkaté, prízemné sú v ružici a zavčasu odumierajú. Čepele sú v obryse okrúhle, s priemerom 4 až 8 cm, do troch štvrtín dlaňovito strihané, dolné sú dlaňovito päťdielne, horné trojdielne, na oboch stranách mäkko chlpaté. Prílistky sú vajcovito kopijovité, na okraji dlho brvité.
Kvety sú usporiadané v dvojkvetých vidliciach, ktoré sú kratšie ako podporný list. Kvetné stopky sú za plodu sklonené. Ružová päťpočetná koruna je pravidelná. Kvetné lupienky sú voľné, obrátene srdcovité, na báze zúžené do krátkeho, jemne chlpatého nechtíka, na vrchole plytko vykrojené a trocha dlhšie ako kalich. Semenník je päťpuzdrový, s jednou čnelkou rozdelenou na päť blizien. Tyčiniek je desať, nitky sú na báze kopijovito rozšírené. Päťpočetný kalich má lístky voľné, vajcovité, žliazkaté, dvojžilové alebo trojžilové, dlhé 4 až 5 mm, na vrchole s výraznou osťou.
Zobákovité plody sú páperisté, s tromi až štyrmi priečnymi rebrami, dlhé do 8 mm. Po dozretí sa rozpadávajú na päť na vrchole spojených plôdikov. Guľovité semená sú jemne sieťkované.
Rozšírenie.
Prirodzené rozšírenie pakosta rozčapeného sa rozprestiera od Európy po juhozápadnú Sibír a cez Turecko, severný Kaukaz, Irán a Afganistan až po čínsky Sin-ťiang a západné Himaláje. 
V Európe sa nevyskytuje v Portugalsku, Belgicku, Holandsku, Dánsku, na Britských ostrovoch a v Nórsku a Fínsku.
Na Slovensku je na celom území pomerne vzácny. Výskyty boli ojedinele zaznamenané v Malých Karpatoch, Slovenskom stredohorí, Slovenskom rudohorí a na Muránskej planine.
Ekológia.
Pakost rozčapený obsadzuje vhodné stanovištia od nížin do podhorského stupňa. Rastie na suchých svahoch, vo viniciach, v krovinách, na úhoroch, okrajoch ciest a zboreniskách. Vyhovujú mu výhrevné, vlhkejšie, výživné, zásadité a hlinité pôdy. Kvitne od mája do augusta. Na Slovensku je hodnotený ako zraniteľný druh. 

</doc>
<doc id="709599" url="https://sk.wikipedia.org/wiki?curid=709599" title="Železničná zastávka Ťahanovce">
Železničná zastávka Ťahanovce

Železničná zastávka Ťahanovce () je železničná zastávka na okraji Košíc v mestskej časti Ťahanovce.
Zastávka je súčasťou železničného uzla Košice. Leží na trati ŽSR č. Žilina - Košice, v medzistaničnom úseku Kostoľany nad Hornádom - Košice. Zároveň ňou prechádza medzinárodná železničná trať č. , ktorá začína v Košiciach a končí v poľskom meste Muszyna. Zastávka nie je vybavená žiadnym zariadením pre cestujúcich a neumožńuje kúpu cestovných lístkov. Nástupíštia sú upravené a disponujú elektrickými stožiarovými svetlami.

</doc>
<doc id="709600" url="https://sk.wikipedia.org/wiki?curid=709600" title="Geranium divaricatum">
Geranium divaricatum



</doc>
<doc id="709602" url="https://sk.wikipedia.org/wiki?curid=709602" title="Collégiale Saint-Étienne (Troyes)">
Collégiale Saint-Étienne (Troyes)



</doc>
<doc id="709606" url="https://sk.wikipedia.org/wiki?curid=709606" title="Turistická značkovaná trasa číslo 8146">
Turistická značkovaná trasa číslo 8146

 Turistická značkovaná trasa číslo 8146 známa aj ako Chodník Ondreja Senkuje krátka žltá trasa v Malých Karpatoch, ktorá spája rázcestie Výtok, chata Dolina s Brezovou pod Bradlom cez sedlo Komárová. Dĺžka trasy je 8,5 km. Turistická trasa je v správe Klubu slovenských turistov.

</doc>
<doc id="709608" url="https://sk.wikipedia.org/wiki?curid=709608" title="Joseph Franz von Jacquin">
Joseph Franz von Jacquin

Joseph Franz von Jacquin alebo aj Jozef František Jacquin (* 7. február 1776, Banská Štiavnica† 26. október 1839, Viedeň) bol prírodovedec, lekár.
Životopis.
Rodák z Banskej Štiavnice, syn profesora chémie a mineralógie a metalurgie na Banskej akadémii v Banskej Štiavnici Mikuláša Jacquina študoval na gymnáziu vo Viedni. K prírodným vedám ho priviedol v mladom veku jeho otec. Vo Viedni študoval medicínu, chémiu, zoológiu a botaniku. Promoval v roku 1788 na Viedenskej univerzite ako doktor medicíny. Na objednávku cisára Jozefa II. v rokoch 17881791 uskutočnil študijné pobyty v Nemecku, Holandsku a Veľkej Británii. Po otcovi zdedil funkciu profesora botaniky a chémie na Viedenskej univerzite, ktorú zastával od roku 1797 až do odchodu do dôchodku v roku 1838.
V roku 1834 ho cisár František menoval správcom cisárskej záhrady v paláci Belvedere vo Viedni. V roku 1820 sa stal vládnym radcom a v roku 1838 bol vyznamenaný rytierskym krížom Rádu svätého Štefana. Od roku 1808 bol členom korešpondentom Bavorskej akadémie vied. V roku 1820 bol zvolený za člena Nemeckej akadémie prírodných vied Leopoldina. V roku 1821 bol zvolený za zahraničného člena Kráľovskej švédskej akadémie vied. V roku 1830 sa stal čestným členom Pruskej akadémie vied. V roku 1806 bol povýšený do barónskeho stavu.

</doc>
<doc id="709610" url="https://sk.wikipedia.org/wiki?curid=709610" title="Jozef František Jacquin">
Jozef František Jacquin



</doc>
<doc id="709611" url="https://sk.wikipedia.org/wiki?curid=709611" title="J.Jacq.">
J.Jacq.



</doc>
<doc id="709612" url="https://sk.wikipedia.org/wiki?curid=709612" title="J. Jacq.">
J. Jacq.



</doc>
<doc id="709614" url="https://sk.wikipedia.org/wiki?curid=709614" title="Deadpool &amp; Wolverine">
Deadpool &amp; Wolverine



</doc>
<doc id="709615" url="https://sk.wikipedia.org/wiki?curid=709615" title="Cattedrale di Santa Maria Assunta">
Cattedrale di Santa Maria Assunta



</doc>
<doc id="709623" url="https://sk.wikipedia.org/wiki?curid=709623" title="Deň svätého Valentína">
Deň svätého Valentína



</doc>
<doc id="709624" url="https://sk.wikipedia.org/wiki?curid=709624" title="Sviatok svätého Valentína">
Sviatok svätého Valentína



</doc>
<doc id="709625" url="https://sk.wikipedia.org/wiki?curid=709625" title="Svätý Valentín">
Svätý Valentín



</doc>
<doc id="709628" url="https://sk.wikipedia.org/wiki?curid=709628" title="Kyselina umbelová">
Kyselina umbelová

Kyselina umbelová (kyselina 2,4-dihydroxyškoricová) je hydroxyškoricová kyselina. Je to izomér kyseliny kávovej.
Význam.
Je prekurzorom v dráhe biosyntézy umbeliferónu. Umbeliferón je fenylpropanoid a ako taký sa syntetizuje z -fenylalanínu, ktorý sa zase produkuje šikimátovou cestou. Z fenylalanínu sa najprv štiepi amoniak za vzniku kyseliny škoricovej pôsobením fenylalanín amoniaklyázy (PAL), ktorá sa následne hydroxyluje cinamát-4-hydroxylázou (C4H) za vzniku kyseliny "p"-kumarovej. Kyselina "p"-kumarová sa opäť hydroxyluje cinamát/kumarát-2-hydroxylázou (C2H) za vzniku kyseliny umbelovej, po čom nasleduje inverzia stereochémie nenasýtenej väzby susediacej s karboxylovej skupinou. Nakoniec intramolekulárny atak z hydroxylovej skupiny C2' na karboxylovú skupinu uzavrie kruh a vzniká laktónový umbeliferón.
  formula_1  formula_2  formula_3  formula_4 
Enzým 4-hydroxycinamátdekarboxyláza, indukovaný v niektorých druhoch baktérií, ako je "Klebsiella oxytoca", funguje tiež s analógmi kyseliny "p"-kumarovej, ako je kyselina ("E")-2,4-dihydroxyškoricová.

</doc>
<doc id="709629" url="https://sk.wikipedia.org/wiki?curid=709629" title="Blade (film)">
Blade (film)

Blade (v anglickom origináli Blade) je americký akčný film z roku 2025 od režiséra Yanna Demanga, natočený na motívy komiksov od vydavateľstva Marvel Comics o superhrdnovi Bladovi. Jedná sa o 38. film v MCU a je súčasťou 6. fázy Marvel Cinematic Universe a Mnohovesmírnej ságy.
Film bol oznámený v roku 2019 na udalosti Comic-Con. Ali mal prvýkrát hlasové cameo ako Blade vo filme Eternals (2021). Vo februári 2021 bola najatá Stacy Osei-Kuffourová, aby napísala scenár. Koncom roku 2021 bol najatý Bassam Tariq ako režisér. Tariq odišiel o rok neskôr kvôli posunom v produkcii filmu a kreatívnym rozdielom. V novembri 2022 bol nájdený režisér Yann Demange a to v čase, keď Michael Starrbury prepisoval scenár. Nic Pizzolatto sa pridal ako ďalší scenárista v apríli 2023. Do konca novembra 2023 bol Michael Green najatý, aby napísal nový scenár.
Dej.
Po smrti svojej matky začne Eric Brooks loviť upírov.
Produkcia.
Natáčanie, ktoré bolo naplánované na jún 2023 bolo odložené kvôli štrajku scenáristov. Očakáva sa, že sa natáčanie začne koncom roku 2024 v Tyler Perry Studios v Atlante. Natáčať sa má aj v Clevelande, New Orleans a Maroku.
Obsadenie.
Tento hybrid upíra a človeka sa venuje lovu svojich upírskych príbuzných. Bladeov bojový prístup definuje majstrovstvo bojových umení v kombinácii so špecializovanými zbraňami proti upírom.
Premiéra.
"Blade" bude mať premiéru v slovenských kinách 6. novembra 2025. Americká premiéra sa uskutoční 7. novembra 2025. Prvýkrát bola premiéra naplánovaná na 2. november 2023.

</doc>
<doc id="709630" url="https://sk.wikipedia.org/wiki?curid=709630" title="Kyselina kumarová">
Kyselina kumarová

Ako kyselina kumarová (sumárny vzorec , molárna hmotnosť ) sa označujú tri izoméry monohydroxyškoricovej kyseliny:

</doc>
<doc id="709632" url="https://sk.wikipedia.org/wiki?curid=709632" title="Fedorkov">
Fedorkov

Fedorkov () je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Čertižné, približne severozápadne od Medzilaboriec. 
Poloha.
Nachádza sa v hraničnom hrebeni na severnom okraji vrchoviny. Južná časť masívu zasahuje na územie Prešovského kraja, okresu Medzilaborce a katastrálne územie obce Čertižné, severná časť patrí poľskému Podkarpatskému vojvodstvu, powiatu Krosno a gmine Jaśliska. Najbližším sídlom je južne situované Čertižné, západne leží Príkra, Nižný a Vyšný Komárnik a severne na území Poľska obec Jaśliska. Oblasť je súčasťou Chránenej krajinnej oblasti Východné Karpaty v slovenskej a Jaśliského parku v poľskej časti.
Opis.
Fedorkov leží v hraničnom hrebeni na severnom okraji Laboreckej vrchoviny, severovýchodne od Čertižského sedla. Západne sa nachádza Klepke (), Dranec () a Pstrzyńska (), južne Rusinov (), Klin (), Pastovňa (), Lesíky () a Kameň (), východne Weretyszów (), Debrz () a Popielak () a severne Kamień (), Garbki () a Tokarnia (). Juhovýchodné úbočie je pramennou oblasťou rieky Laborec, ktorá odvodňuje celú južnú časť hrebeňa. Voda zo severovýchodných a západných svahov odteká potokom Bielcza do Jasiolky v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele tiež Ondavskú vrchovinu, Busov, Čergov, Slanské a Vihorlatské vrchy, výnimočne i Tatry.

</doc>
<doc id="709633" url="https://sk.wikipedia.org/wiki?curid=709633" title="Pakost lesklý">
Pakost lesklý

Pakost lesklý () je jednoročná bylina z čeľade pakostovité ("Geraniaceae"). Jeho prirodzený areál sa rozprestiera od Európy po strednú Áziu.
Opis.
Pakost lesklý je jednoročná bylina, vysoká 10 až 40 cm, s tenkým a málo rozkonáreným koreňom. Byle sú vystúpavé alebo priame, jasno až lesklo zelené, niekedy červenkasté, holé alebo riedko roztratene chlpaté.
Listy sú protistojné, dolné a stredné dlhostopkaté, najvyššie skoro sediace. Čepele sú okrúhle až okrúhlo obličkovité, s priemerom 4 až 6 cm, do troch štvrtín dlaňovito päťdielne až sedemdielne, diely sú obrátene vajcovito klinovité, vpredu vrúbkované alebo trojlaločné.
Kvety sú usporiadané v dvojkvetých vidliciach, ktoré sú trocha dlhšie ako podporné listy. Kvetné stopky sú pri dozretí vzpriamené. Ružová až svetlo purpurová päťpočetná koruna s priemerom 8 až 10 mm je pravidelná. Kvetné lupienky sú voľné, podlhovasto obrátene vajcovité, na báze zúžené do dlhého holého nechtíka, na vrchole zaoblené, dlhé do 10 mm. Semenník je päťpuzdrový, s jednou čnelkou rozdelenou na päť blizien. Tyčinky sú na báze kopijovito rozšírené a holé. Päťpočetný kalich má lístky voľné, vajcovité až vajcovito kopijovité, žliazkaté, dlhé 5 až 6 mm, v čase kvitnutia sú vzpriamené.
Zobákovité plody sú priečne vráskavé, jemne žliazkato chlpaté, dlhé 7 až 9 mm. Po dozretí sa rozpadávajú na päť na vrchole spojených plôdikov.
Rozšírenie.
Areál prirodzeného rozšírenia pakosta lesklého sa rozprestiera od Európy (nevyskytuje sa v Poľsku, Holandsku a Bielorusku) po južné oblasti európskeho Ruska a severný Kaukaz. Pôvodný je tiež v severnej Afrike a od Saudskej Arábie cez Irán, Pakistan až po Indiu a západné Himaláje.
Zavlečený v Spojených Štátoch v Kalifornii, Oregone a Washingtone.
Na Slovensku je vzácne rozšírený na Záhorskej a Podunajskej nížine, v Malých Karpatoch, Slovenskom stredohorí a na Tribeči. Najvyššie zistený výskyt bol zaznamenaný vo výške 901 m n. m., na Veľkom Inovci.
Ekológia.
Pakost lesklý obsadzuje stanovištia na vápencoch a andezitoch od nížin po podhorský stupeň. Rastie vo svetlých listnatých lesoch, krovinách a na zarastených skalách. Vyhovujú mu vlhké, výživné, zásadité, voľné, humózne, kamenité i hlinité pôdy. Kvitne od mája do auguste.

</doc>
<doc id="709635" url="https://sk.wikipedia.org/wiki?curid=709635" title="Olšava (prítok Tople)">
Olšava (prítok Tople)



</doc>
<doc id="709638" url="https://sk.wikipedia.org/wiki?curid=709638" title="Jessica Jones (seriál)">
Jessica Jones (seriál)

Marvel's Jessica Jones, či skrátene Jessica Jones, je americký televízny seriál od Melissy Rosenbergovej, založený na komiksovej predlohe o superhrdinke Jessica Jones od vydavateľstva Marvel Comics. Jedná sa o seriál, ktorý je súčasťou superhrdinskej série Marvel Cinematic Universe. Je produkovaný spoločnosťou Marvel Television v spolupráci s firmou ABC Studios. Showrunnerkou seriálu je Melissa Rosenberg. Hlavnú úlohu superhrdinky Jessicy Jones si zahrala Krysten Ritterová.
Všetkých 13 epizód prvej série bolo odvysielaných 20. novembra 2015 na platforme Netflix. V januári 2016 bolo oznámené, že seriál dostane druhú sériu, ktorá bola odvysielaná 8. marca 2018.
12. Apríla 2018 bolo oznámené, že seriál dostane aj tretiu sériu, ktorá je zároveň poslednou sériou seriálu. Odvysielaná bola 14. júna 2019. 
Dej.
Jessica Jones viedla kariéru aktívnej superhrdinky až do incidentu, kedy ju záporak Killgrave prinútil niekoho zabiť. Po tomto incidente začína pracovať ako súkromná detektívka, ale keď sa Killgrave opäť vráti, aby páchal zlo Jessica sa ho vydáva zastaviť.
V druhej sérií Jessica Jones zisťuje, že jej matka je stále nažive vďaka experimentom, ktoré vykonal Karl Malus.
V tretej sérií sa Jessica Jones postaví proti Gregorymu Sallingerovi, nepriateľovi, ktorý je odhodlaný dokázať, že je podvodníčka rovnako ako aj jej adoptívna sestra vrahyňa Trish Walkerová.
Obsadenie.
Bývalá superhrdinka s nadľudskou silou trpiaca PTSD, ktorá vedie vlastnú detektívnu kanceláriu, Alias Investigations.
Superhdina s nadľudskou silou a super silnou kožou, na ktorého Jessica natrafí počas vyšetrovania.
Bývalá modelka a detská hviezda známa ako "Patsy", Jonesovej adoptívna sestra a najlepšia kamarátka, ktorá teraz pracuje ako moderátorka v rádiu.
Seržant NYPD.
Študent-športovec navštevujúci New York University, ktorý je klientom Jonesovej.
Jonesovej sused, ktorý bojuje s drogovou závislosťou.
Mysteriózny a šialený muž, ktorý dokáže ovládať mysle ľudí, má spoločnú minulosť s Jonesovou.
Právnička a spojenkyňa Jonesovej, ktorá si Jonesovú najíma na rôzne prípady.
Jessicina matka, ktorá prežila autonehodu, pri ktorej zahynul Jessicin otec aj brat.
Muž so zvýšenými empatickými superschopnosťami, má schopnosť vycítiť zlo v druhých.
biogenetik a lekár, zachránil životy Alisy a Jessicy Jonesových.
Bezohľadný, nadpriemerne inteligentný sériový vrah, ktorý sa zameral na Jessicu Jonesovú, pretože je presvedčený, že „superhrdinovia“ klamú svojimi schopnosťami, namiesto toho, aby si zarobili tvrdou prácou.

</doc>
<doc id="709641" url="https://sk.wikipedia.org/wiki?curid=709641" title="AZS AJP Gorzów Wielkopolski">
AZS AJP Gorzów Wielkopolski

AZS AJP Gorzów Wielkopolski, v súčasnosti pre sponzorské účely PolskaStrefaInwestycji Enea AJP Gorzów Wielkopolski, resp. InvestInTheWest Enea Gorzów je poľský ženský basketbalový klub, pôsobiaci v meste Gorzów Wielkopolski od rok 2001. Od sezóny 2004/05 pôsobí primárne v poľskej najvyššej súťaži, Basket Liga Kobiet (BLK). Najväčšími úspechmi klubu sú doposiaľ tri druhé miesta v BLK zo sezón 2008/09, 2009/10 a 2018/19. V sezóne 2024/25 hrá Gorzów Wielkopolski v BLK a v Eurocup.
Súpiska hráčok.
Káder pre sezónu 2024/25.
"Zoznam je aktuálny ku 7. novembra 2024."

</doc>
<doc id="709648" url="https://sk.wikipedia.org/wiki?curid=709648" title="Archer (samohybná húfnica)">
Archer (samohybná húfnica)

 Archer je švédska samohybná húfnica kalibru 155 mm na kolesovom podvozku 6x6.
Vznik a vývoj.
Prvé technické štúdie Archeru boli spustené v roku 1995. Na základe zmluvy so Švédskou správou obranného materiálu (FMV) namontovala spoločnosť BAE Systems Global Combat Systems (predtým BAE Systems Bofors) 155 mm delostrelecký systém FH-77 na zadnú časť upraveného terénneho podvozku nákladného vozidla Volvo VME A25C (6 × 6). Prvý prototyp bol dokončený koncom roku 1995 a nasledujúcich niekoľko rokov prebiehalo testovanie a vylepšovanie húfnice. 
V novembri 2008 podpísalo Švédsko s Nórskom dohodu, na základe ktorej sa Nóri pridali k spolupráci na vývoji systému Archer. V júli 2009 bol vyrobený finálny prototyp, po ktorom nasledoval kontrakt na 48 systémov - 24 pre Švédsko a 24 pre Nórsko.
Prvý sériovo vyrobený Archer dostala švédska armáda v roku 2015 a húfnica vstúpila do výzbroje švédskej armády vo februári 2016. Dodávky všetkých 24 delostreleckých systémov Archer boli ukončené v decembri 2016. Medzitým v septembri 2016 švédska vláda oznámila plány na nákup ďalších 24 systémov Archer, pretože Nórsko odstúpilo od obstarávania týchto húfnic.
Konštrukcia a technické parametre.
Archer je plne automatická húfnica kalibru 155 mm umiestnená na vozidle s vysokou priechodnosťou Volvo A30E. Kabína vozidla a priestor pre motor sú pancierované a to vrátane skiel, ktoré by mali vydržať zásah z ručnej zbrane kalibru 7,62 mm. Archer by mal tiež vydržať zásah protitankovou mínou do ekvivalentu 6 kg TNT. Okrem balistickej ochrany poskytuje vozidlo aj ochranu voči zbraniam hromadného ničenia, požiarnu ochranu a protihlukovú ochranu. Vďaka zariadeniu Hutchinson AMVFI je Archer schopný jazdy aj s prestrelenými pneumatikami. V kabíne sedí štvorčlenná posádka – velieľ vozidla, šofér a 1 – 2 operátori.
Húfnica potrebuje 20 sekúnd od chvíle, keď operátori dostanú výzvu na streľbu, aby vozidlo zastavili, pripravili k paľbe a vystrelili prvý náboj. Po dokončení misie stačí Archeru asi 20 sekúnd na to, aby sa dalo znovu do pohybu. Preto je Archer označovaný za najrýchlejšiu húfnicu sveta. 
Archer má špičkový systém riadenia paľby (vozidlo je vybavené balistickým počítačom), pomocou ktorého je možné páliť aj na pohyblivé ciele. Systém má tri módy rýchlosti streľby. V najrýchlejšom dávkovom vypáli 3 rany za 15 sekúnd a v celodennom ustálenom dokáže strieľať 8-12 rán za minútu. Systém streľby umožňuje aj streľbu v režime Multiple Round Simultaneous Impact, t.j. súčasné zasiahnutie cieľa postupne vystrelenými nábojmi.
Hlavnou zbraňou Archeru je 155 mm húfnica s dĺžkou hlavne 52 kalibrov. Ide o vylepšenú verziu ťahanej poľnej húfnice FH 77B. Hlavným rozdielom medzi nimi je nová predĺžená hlaveň a plne automatické riešenie pre manipuláciu s muníciou. Vozidlo vezie 21 ks munície a plne automatické nabíjacie zariadenie dovoľuje vystrieľať celý zásobník za 2,5 minúty. Húfnica má maximálny strelecký dosah 40 km s konvenčnou 155 mm muníciou a 60 km s presne navádzanou muníciou vrátane Excaliburu. Excalibur (XM982, M982 a M982A1) je 155 mm delostrelecký projektil s predĺženým dosahom navádzaný globálnym pozičným systémom (GPS). Pre svoju vlastnú ochranu je Archer vyzbrojený diaľkovým zbraňovým systémom, ktorý obsahuje denný a nočný zameriavač s guľometom kalibru 7,62 mm, ktorý je inštalovaný na streche kabíny.
Bojová hmotnosť vozidla je 30 ton, takže môže byť ľahko prepravované v lietadle A400M. Na ceste dosahuje Archer rýchlosť 70 km/h, je schopný brodiť sa snehom do výšky jedného metra. Maximálny dojazd vozidla je 500 km. Vlastnú húfnicu Archer sprevádza nabíjacie vozidlo a vozidlo podpory a údržby.

</doc>
<doc id="709650" url="https://sk.wikipedia.org/wiki?curid=709650" title="Turistická značkovaná trasa číslo 5139">
Turistická značkovaná trasa číslo 5139

 Turistická značkovaná trasa číslo 5139 je zelená trasa v Myjavskej pahorkatine, ktorá vedie z obce Podbranč, Martišovci do Brezovej pod Bradlom. Dĺžka trasy je 11,2 km. Turistická trasa je v správe Klubu slovenských turistov.

</doc>
<doc id="709653" url="https://sk.wikipedia.org/wiki?curid=709653" title="Geranium lucidum">
Geranium lucidum



</doc>
<doc id="709662" url="https://sk.wikipedia.org/wiki?curid=709662" title="Fantastická štvorka">
Fantastická štvorka

Fantastická štvorka môže byť:

</doc>
<doc id="709663" url="https://sk.wikipedia.org/wiki?curid=709663" title="Blade">
Blade

Blade môže byť:

</doc>
<doc id="709667" url="https://sk.wikipedia.org/wiki?curid=709667" title="Fintias (maliar)">
Fintias (maliar)

Fintias () bol grécky hrnčiar a maliar červenofigúrových váz, činný približne v rokoch 520 až 500 pred Kr.
Fintias, aténsky hrnčiar a maliar váz z poslednej štvrtiny 6. stor. pred Kr., bol spolu s Eufroniom a Euthymidom jedným z najvýznamnejších predstaviteľov tzv. „priekopníckej“ skupiny umelcov maľujúcich vázy už červenofigúrovou technikou (pracovali v úzkom kontakte v aténskej hrnčiarskej štvrti, navzájom sa stimulovali a prekonávali). Pripísaných mu bolo asi sedemnásť váz rôznych tvarov (aj podľa štýlu), z ktorých sedem podpísal ako maliar (písmo jeho signatúr sa líši, pretože nebol obzvlášť gramotný).
Pre Fintia bolo ešte v tomto ranom období červenofigúrovej vázovej maľby typickým používanie reliéfnych línií, nie zriedenej glazúry a jeho záľuba v zobrazovaní drapérií. Postavy, ktoré Fintias namaľoval, sa dajú rozoznať podľa dĺžky a výraznej krivky oka a podľa takmer konkávneho profilu nosa. Ďalšími charakteristickými črtami sú kreslené obrysy vlasov, dlhé prsty a chodidlá. Švajčiarsky archeológ Hansjörg Bloesch naznačil, že mnohé z váz, ktoré Fintias maľoval, dodal prominentný hrnčiar Kachrylión, ktorý tiež vyrábal vázy pre maliara, ktorého John Beazley nazval "Kiss Painter" („Bosk maliar“, podľa zobrazenia mladíka a dievčaťa, ktorí sa chystajú pobozkať).
Za najstaršie dielo Fintia sa považuje mníchovský kylix (Antikensammlungen, 2590, Mníchov), datovaný približne do roku 520 pred Kr., podpísaný ním ako maliarom a Deiniadom ako hrnčiarom. Tento kylix na jednej strane zobrazuje Hérakla zápasiaceho s obrom Alkyoneom a na druhej Hérakla a Apolóna bojujúcich o tripus. Mníchovská čaša je nepochybne pozoruhodná, no po technickej stránke prevedenia nie je ešte tak vyzretá ako jeho neskoršie diela (všetky jeho ostatné diela akoby nesúviseli s týmto prvým dielom, ktoré bolo skôr štylisticky blízke vázovým maľbám maliara Psiaxa).
Medzi jeho najznámejšie diela patrí červenofigúrová hydria (Staatliche Antikensammlungen und Glyptothek - 2421, Mníchov), datovaná do okolo roku 510 pred Kr., ktorá na tele (nádoby) zobrazuje scénu zo školy a na ramene scénu zo symposia. Na rozdiel od väčšiny školských scén sú tu všetky postavy pomenované. Učiteľom je "Smikythos", mladší chlapec "Tlempolemos", poslucháč "Démetrios" a študent hrajúci na lýre 
"Euthymides". Je pochopiteľné, že mnohí v ňom videli „portrét“ maliara váz Euthymida, ktorého sem umiestnil kolega maliar. Je však ťažké si predstaviť, že by Euthymides a ďalší maliari váz mali prístup k takému vzdelaniu; aj keď mali nejaké školenia v gramatike za účelom písania nápisov, "mousiké" (hudba) bolo určite spojené s elitou. Scéna zo symposia zobrazuje dve hetéry hrajúce hru "kottabos" (hra spočívala v hádzaní zostatku vína, ktoré ostalo po pití na dne plytkého pohára zvaného kylix, na rôzne ciele).
Maliar Fintias sa nápisom "ΦΙΝΤΙΑΣ ΕΓΡΑΦΣΕΝ" ("FINTIAS EGRAFSEN – Fintias maľoval") podpísal pod všetky tri výjavy, ktoré zobrazuje červenofigúrový kylix (Badisches Landesmuseum 63/104, Karlsruhe), datovaný približne do roku 510 pred Kr. Tento kylix na vonkajších stranách medzi veľkými, rozvinutými palmetami pri rúčkach zobrazuje dionýzovské výjavy. Satyr sa tu chystá vziať lýru mladému mužovi, ktorý je pohltený svojou hrou. Na opačnej strane čaše je nahé dievča (zrejme menáda), ktoré útočí na satyra. Vo vnútri čaše (v tonde) je zobrazený kentaur vyzbrojený balvanom a kmeňom stromu.
Fintias bol okrem maliara aj hrnčiarom. Podpísal sa ako hrnčiar na jeden kylix v tvare B a na dva aryballoi a niekoľko ďalších váz sa mu pripisuje (aj na základe techniky spracovania). Nedávne štúdia štýlu maľby a profilov váz pripisovaných Fintiovi preukázali, že Fintias pracoval v tom istom ateliéri s Euthymidom a maliarom Dikaiom a že zrejme vyškolil niekoľko významných umelcov vrátane Kleofradovho maliara a Berlínskeho maliara, pre ktorých Fintias mohol vyrobiť niekoľko váz.

</doc>
<doc id="709671" url="https://sk.wikipedia.org/wiki?curid=709671" title="Archer">
Archer

Archer môže byť:

</doc>
<doc id="709672" url="https://sk.wikipedia.org/wiki?curid=709672" title="Weretyszów">
Weretyszów

Weretyszów () je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Habura, približne severne od Medzilaboriec. 
Poloha.
Nachádza sa v hraničnom hrebeni na severnom okraji vrchoviny. Slovenská, juhozápadná časť masívu zasahuje na územie Prešovského kraja, okresu Medzilaborce a katastrálne územie obce Habura, severovýchodná patrí poľskému Podkarpatskému vojvodstvu, powiatu Krosno a gmine Jaśliska. Najbližším sídlom je juhozápadne situovaná Habura, západne leží Čertižné a južne Kalinov. Oblasť je súčasťou Chránenej krajinnej oblasti Východné Karpaty v slovenskej a Jaśliského parku v poľskej časti.
Opis.
Weretyszów leží v hraničnom hrebeni na severnom okraji Laboreckej vrchoviny, medzi Čertižským a Laboreckým priesmykom. Západne sa nachádza Kamień (), Fedorkov (), Kameň () a Kýčera (), južne Brúsy (), Ráztoky () a Hudákov (), východne Stredný hrb (), Daňová (), Paseky () a Baba () a severne Kiczera () a Debrz (). Západné a južné svahy odvodňuje potok Slížov do rieky Laborec, východné a severné časti sú pramennou oblasťou Jasiolky v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva lesný porast, ktorý neumožňuje rozhľad. Z blízkej slovenskej časti, kde je horská lúka je však vidieť okolité vrcholy Laboreckej vrchoviny, pri vhodných podmienkach tiež Ondavskú vrchovinu, Busov, Čergov a Slanské vrchy, výnimočne i Tatry.

</doc>
<doc id="709673" url="https://sk.wikipedia.org/wiki?curid=709673" title="Pakost nízky">
Pakost nízky

Pakost nízky () je jednoročná až trváca bylina z čeľade pakostovité ("Geraniaceae"). Jeho prirodzený areál sa rozprestiera od Európy po západné Himaláje.
Opis.
Pakost nízky je jednoročná až trváca bylina vysoká 10 až 30 cm. Byľ je vystúpavá, často už od spodku rozkonárená, veľmi krátko odstávajúco chlpatá, hore aj žliazkatá. Podobá sa na pakost mäkký, s ktorým sa môže zamieňať.
Prízemné a dolné stonkové listy sú dlhostopkaté, protistojné, vyššie krátkostopkaté až sediace a zdanlivo striedavé. Čepeľ je v obryse okrúhla, s priemerom 2 až 4 cm, do troch štvrtín dlaňovito sedem až deväť dielna, diely sú obrátene vajcovité alebo podlhovasto klinovité, na vrchole často tupé, trojlaločné. Prílistky sú malé, kopijovité, brvité.
Súkvetie tvoria dvojkveté vidlice, na stopkách dlhších ako podporné listy. Kvetné stopky sú počas kvitnutia i pri dozretí vzpriamené. Bledofialová päťpočetná koruna je pravidelná, voľná, v priemere do 4 mm. Kvetné lupienky sú obrátene vajcovité, na báze zúžené do krátkeho brvitého nechtíka, na vrchole plytko vykrojené, dlhé ako kalich. Semenník je päťpuzdrový, s jednou čnelkou rozdelenou na päť blizien. Tyčinky sú na báze kopijovito rozšírené, jemne chlpaté, vonkajšie sú zvyčajne zakrpatené a bez peľníc. Päťpočetný kalich má lístky voľné, vajcovité, trojžilové, na okraji blanité, dlho odstávajúco žliazkato chlpaté, na vrchole končisté, dlhé 3 až 4 mm.
Zobákovité plody sú pritlačene chlpaté, nevráskavé, dlhé do 10 mm, zobáčik je žliazkatý. Po dozretí sa rozpadávajú na päť na vrchole spojených plôdikov. Guľovité semená sú s jemnou kresbou.
Rozšírenie.
Areál prirodzeného rozšírenia pakosta nízkeho zahŕňa celú Európu až po európske Rusko. Pôvodný je aj v severnej Afrike (Maroko, Alžírsko) a od Turecka cez Irán, Afganistan, Pakistan až po Indiu a západné Himaláje.
Zavlečený je v Kanade a Spojených Štátoch, v Južnej Amerike (Argentína, Čile, Uruguaj), v Grónsku, Japonsku, na Novom Zélande, Taiwane, západnej Sibíri a v ruskom Prímorsku.
Na Slovensku je hojnejšie rozšírený v panónskej oblasti, inde je zriedkavý až vzácny. Najvyššie zaznamenaný výskyt bol vo výške asi 1 000 m n. m., v Doline siedmych prameňov, vo Vysokých Tatrách.
Ekológia.
Pakost nízky rastie v nižších polohách na poliach, v trávnatých porastoch, na pasienkoch a pri okrajoch ciest. Obľubuje vysychavé, výživné, dusíkaté, slabo kyslé, hlinitopiesočnaté pôdy. Kvitne od mája do októbra.

</doc>
<doc id="709678" url="https://sk.wikipedia.org/wiki?curid=709678" title="Sandro Overend Rigillo">
Sandro Overend Rigillo

Biskup Sandro Overend Rigillo OFM (* 31. január 1959, Sliema, Malta) je maltský a líbyjský rímskokatolícky duchovný, františkán a apoštolský vikár bengázsky.
Životopis.
Sandro Overend Rigillo vstúpil do noviciátu v maltskej provincii Františkánov a svoje večné sľuby zložil 12. septembra 1982. Štúdium filozofie a teológie ukončil na Národnom inštitúte cirkevných a náboženských štúdií na Malte a na teologickom Inštitúte Antonianum v Bologni (). Za kňaza bol vysvätený 29. júna 1984.
V rokoch 1997 až 2019 slúžil Rádu Františkánov v rôznych oblastiach. Bol rektorom študentov na Pápežskej univerzite Antonianum v Ríme (1996 – 2003), generálnym sekretárom rádu a koordinátorom kancelárií Generálnej kúrie v Ríme bol v rokoch 2003 – 2006. V rokoch 2008 – 2014 bol provinciálom provincie San Paolo na Malte. Vykonával tiež funkciu Strážcu bratstva Santa Maria Mediatrice v Ríme a bol tiež delegátom generálneho sekretára pre františkánske misie v Líbyi a v rokoch 2015 – 2018 bol člen Liturgickej komisie rádu.
Od 8. decembra 2019 bol apoštolským administrátorom dvoch líbyjských cirkevných jurisdikcií: Apoštolského vikariátu Bengázi a Apoštolského vikariátu Derna.
Apoštolský vikár a biskup.
Pápež František ho 16. júla 2023 vymenoval za apoštolského vikára v líbyjskom Bengázi. Prítomnosť silnej maltskej komunity v Líbyi počas 20. storočia bola podnetom na rozvoj tejto misie Rímskokatolíckej cirkvi najmä pre potreby maltských migrantov. Vikariát v Bengázi bol ustanovený v roku 1927 a od samého začiatku ho spravovali príslušníci františkánskej rehole. V súčasnosti sa práca františkánov sústreďuje výlučne na pastoráciu pracovníkov z radov prisťahovalcov a členov či pracovníkov diplomatických misií v Líbyi. 
Sandro Overend Rigillo prijal biskupskú vysviacku 22. augusta 2023 v Sanktuáriu Najsvätejšieho Srdca Panny Márie v Slieme (mal.: "Santwarju Marjan tas-Sacro Cuor") z rúk apoštolského nuncia na Malte a v Líbyi, arcibiskupa Savia Hon Tai-Faia. Spoluzasvätiteľmi boli maltský arcibiskup metropolita Charles Scicluna a biskup George Bugeja, tripolský apoštolský vikár.
Erb.
Autorom biskupovho osobného cirkevného erbu je slovenský heraldik Marek Sobola, rodák zo Žiliny.

</doc>
<doc id="709680" url="https://sk.wikipedia.org/wiki?curid=709680" title="Oceánsky pohár národov 2024">
Oceánsky pohár národov 2024

Oceánsky pohár národov 2024 je 11. ročníkom medzinárodného futbalového turnaja pod hlavičkou OFC. Turnaj bude hostiť Vanuatu v dňoch od 15. do 30. júna 2024. Obhajcom titulu bude z roku 2016. Turnaj v roku 2020 bol zrušený kvôli pandémii COVID-19.
Kvalifikované tímy.
Turnaja sa zúčastní osem tímov. Sedem tímov sa kvalifikovalo automaticky na finálový turnaj.
Štadióny.
Finálový turnaj sa bude hrať v mestách Suva a Port Vila.
Kvalifikácia.
Sedem najlepších tímov podľa rebríčka FIFA sa automaticky kvalifikovalo na finálový turnaj. O poslednú miestenku sa zabojuje v kvalifikácii. 
Kvalifikáciu bude hostiť Tonga. Po prvýkrát od roku 1996 sa nezúčastní turnaja . Víťaz turnaja sa kvalifikuje na finálový turnaj.
Kvalifikácia sa bude hrať v dňoch od 20. do 26. marca 2024.
Víťazom kvalifikácie sa stala Samoa.
Play-off.
Finále.
Víťaz Oceánskeho poháru národov 2024 sa stal Nový Zéland.

</doc>
<doc id="709681" url="https://sk.wikipedia.org/wiki?curid=709681" title="Adam Sýkora">
Adam Sýkora

Adam Sýkora (* 7. september 2004, Piešťany) je slovenský profesionálny hokejista, ktorý hráva v americkom tíme Hartford Wolf Pack v AHL. Vo vstupnom drafte NHL 2022 si ho zo 63. miesta vybral New York Rangers.
Klubová kariéra.
Sýkora je odchovancom ŠHK 37 Piešťany. V Nitre prešiel rôznymi mládežníckymi kategóriami. Prvýkrát nastúpil v A-tíme HK Nitra v sezóne 2020/2021. V sezóne 2021/2022 sa s Nitrou dostal do finále extraligy, kde ale prehrali so Slovanom Bratislava (2:4 na zápasy).
V sezóne 2022/2023 zaznamenal 21 bodov (8 gólov a 13 asistencií) v 38 zápasov základnej časti. Po vypadnutí Nitry v play-off sa pripojil k tímu Hartford Wolf Pack v AHL.
Reprezentačná kariéra.
Sýkora reprezentoval slovenskú reprezentáciu do 18 rokov na Hlinka Gretzky Cupe v roku 2021. Na turnaji strelil dva góly v piatich zápasoch. Slovensko skončilo na turnaji na druhom mieste.
Sýkora reprezentoval slovenskú reprezentáciu do 20 rokov na juniorských šampionátov v rokoch 2022, 2023 a 2024. Na Majstrovstvách sveta v roku 2024 bol kapitánom tímu.
Sýkora hral aj v seniorskej reprezentácii Slovenska na Majstrovstvách sveta v roku 2022. Na nich zaznamenal dva góly a jednu asistenciu.

</doc>
<doc id="709682" url="https://sk.wikipedia.org/wiki?curid=709682" title="Sturm Graz">
Sturm Graz



</doc>
<doc id="709683" url="https://sk.wikipedia.org/wiki?curid=709683" title="S-Adenozylmetionín">
S-Adenozylmetionín



</doc>
<doc id="709684" url="https://sk.wikipedia.org/wiki?curid=709684" title="FK Sturm Graz">
FK Sturm Graz



</doc>
<doc id="709685" url="https://sk.wikipedia.org/wiki?curid=709685" title="Klub slovenských spisovateľov">
Klub slovenských spisovateľov



</doc>
<doc id="709686" url="https://sk.wikipedia.org/wiki?curid=709686" title="Nikdy ťa neopustím">
Nikdy ťa neopustím

Nikdy ťa neopustím () je turecký romantický seriál, v ktorom hlavné postavy stvárňujú herečka Amine Gülşe a herec Tolgahan Sayışman. Na Slovensku seriál vysielala TV Doma od 19. marca 2018 do 8. augusta 2018 od pondelka do štvrtka o 20:30 v dvoch častiach za sebou. Následne TV Doma seriál reprízovala od 7. septembra 2020 do 17. februára 2021.

</doc>
<doc id="709687" url="https://sk.wikipedia.org/wiki?curid=709687" title="Jeneyho palác">
Jeneyho palác

Jeneyho palác je secesná budova v Košiciach nachádzajúca sa na Štefánikovej ulici. Budova bola postavená v roku 1902 a v roku 2005 bola vyhlásená za národnú kultúrnu pamiatku.
História.
Na mieste terajšieho paláca bol v roku 1870 postavený reprezentatívny mestský nájomný dom patriaci lekárovi a podnikateľovi Krištofovi Jeneyovi. Následne okolo roku 1885 si na vedľajšej parcele postavil nájomný dom aj staviteľ a architekt Ján Török. V prvej tretine 20. storočia si dal syn Krištova Jeneyho Vojtech, na parcele nájomného domu Jána Töröka postaviť rozsiahlu secesnú stavbu – Jeneyho palác.
V paláci do októbra 2021 sídlilo Divadlo Romathan, ktoré sa následne presťahovalo do nových priestorov na Továrenskú ulicu.
Palác vlastní Košický samosprávny kraj (KSK). V roku 2017 poslanci KSK schválili odpredaj budovy. Jedna polovica paláca sa nachádza na Štefánikovej ulici č. 4 a druhá na čísle 6. Jednu časť budovy KSK odpredal a druhú má stále vo svojom vlastníctve.

</doc>
<doc id="709688" url="https://sk.wikipedia.org/wiki?curid=709688" title="Poddubinský jarok">
Poddubinský jarok

Poddubinský jarok je potok na pomedzí geomorfologického celku Čergov a geomorfologického celku Ondavská vrchovina v regióne Šariš v Prešovskom kraji v okrese Prešov a v malom rozsahu v okrese Bardejov. Je ľavostranným prítokom vodného toku Laz. Má dĺžku .
Sútok zdrojníc.
Začína sa sútokom zdrojníc v na území obce Geraltov v centrálnej časti katastrálneho územia Geraltov v poľnohospodárskom extraviláne severne od intravilánu Geraltova na okraji poľa Niže dediny v okrese Prešov v Prešovskom kraji. Severozápadná zdrojnica pramení v , juhozápadná zdrojnica pritekajúca z okraja agrofarmy pramení v a juhovýchodná zdrojnica pritekajúca z okraja poľa Niže dediny pramení v 
Opis toku.
Od sútoku zdrojníc tečie severným smerom v poľnohospodárskom extraviláne obce Geraltov v jej časti obce Geraltov, ľavým brehom obmýva úpätie poľa Holica a pravým brehom úpätie poľa Nad Oborožiskami, v priteká na obecnú hranicu medzi obcou Geraltov časť obce Geraltov v okrese Prešov a obcou Osikov v okrese Bardejov, tečie po obecnej hranici až do svojho ústia. Pravým brehom obmýva les, pasienok a pole Ždiar, veľkým oblúkom sa skrúca a mení smer na juhovýchodovýchod, v pokračuje po obecnej hranici medzi Geraltovom, časť obce Geraltov a obcou Raslavice, časť obce Vyšné Raslavice, pravým brehom obmýva pasienok Lazy, veľkým oblúkom mení smer na juh, ľavým brehom obmýva les Fabianka, v vteká na obecnú hranicu medzi Geraltovom, časť obce Žatkovce a obcou Raslavice, časť obce Vyšné Raslavice. V priberá pravostranný bezmenný prítok v suchom období bez vody pritekajúci z lesa a pasienka Stredný hon, preteká cez les a pole Pod dubinou, v na obecnej hranici ústi do vodného toku Laz ako jeho ľavostranný prítok v zmiešanom poľnohospodárskom extraviláne a lesnom extraviláne. Potok Laz ďalej ústi do Sekčova. Pramení a preteká na území obce Geraltov, priteká na obecnú aj okresnú hranicu po ktorej tečie až do svojho ústia a to medzi Geraltovom a Osikovom a medzi Geraltovom a Raslavicami v okrese Prešov a v okrese Bardejov v Prešovskom kraji. Nemá dôležitejší prítok.
Pôvod názvu.
Názov vodného toku má pôvod v názve lesa a poľa Pod dubinou, cez ktoré tesne pred svojim ústím preteká. Názov lesa a poľa má pôvod v charakteristickej polohe pomenúvanej lokality niže dubového porastu, niže dúbravy, dubiny. 
Z názvu lesa "Pod dubinou" rozšírením o formant prídavného mena "-ský" a po kombinácii so všeobecným podstatným menom "jarok" s významom "menší a menej vodnatý prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena Poddubinský jarok ako súčasť veľmi početnej skupiny názvov v slovenskej toponymii, najmä hydronymii. Hydronymum Poddubinský jarok bolo štandardizované v roku 1975. V súčasnej slovenskej štandardizovanej hydronymii hydronymum Poddubinský jarok je jedinečným názvom (február 2024). 

</doc>
<doc id="709689" url="https://sk.wikipedia.org/wiki?curid=709689" title="P-800 Oniks">
P-800 Oniks

P-800 Oniks (v kóde NATO: SS-N-26 Strobile) je ruská nadzvuková protilodná strela, ktorá je vo výzbroji od roku 2002. V ruskom námorníctve je to nástupca zastaranej strely Granit. Exportná verzia tejto strely sa vyznačuje kratším doletom a nesie označenie Jachont. 
Nosičom striel sú napríklad ruské fregaty projektu 22350, fregaty projektu 11356R/M alebo ponorky projektu 885. Okrem toho môžu byť strely odpaľované z mobilného samohybného systému pobrežnej obrany Bastion-P alebo stacionárneho systému pobrežnej obrany Bastion-S.
Rusko túto raketu upravilo aj pre útoky na pozemné ciele a od roku 2022 je pravidelne používaná pri útokoch na južnej Ukrajine. Ide o nebezpečnú zbraň, pretože rakety Oniks je veľmi ťažké zostreliť.
Vznik a vývoj.
Vývoj rakety P-800 Oniks sa začal v ZSSR v roku 1983 a trvalo takmer dve desaťročia, kým túto raketu vyvinuli do podoby použiteľnej zbrane. Posledné skúšky boli dokončené v roku 2002 a následne bol Oniks zavedený do služby. 
Popis.
Strela Oniks váži približne 3 tony a má bojovú hlavicu s hmotnosťou . Väčšinou vystúpi do výšky až 14 km, ale pred cieľom klesne tesne k morskej hladine, aby ju bolo ťažké zasiahnuť. Oniks má dolet . Exportná verzia tejto rakety, nazvaná Jachont, má dolet znížený na . Modernizovaná verzia Oniks-M, ktorá bola predstavená v roku 2019 má dolet až .
Táto strela je veľmi rýchla vďaka svojmu motoru, ktorý môže dosiahnuť maximálnu rýchlosť 3180 km/h. Strelu urýchľuje raketový motor a po dosiahnutí potrebnej rýchlosti začne pracovať náporový motor. Rakety Oniks sú odpaľované vertikálne, ale ihneď sa otáčajú do vodorovnej polohy a letia smerom k cieľu. Strely môžu tiež meniť výšku letu, aby sa vyhli detekcii. Majú zvýšenú odolnosť voči elektromagnetickému rušeniu a klamným cieľom. V blízkosti cieľovej lode letí strela iba 10 m nad hladinou, aby znížila možnosť svojho zachytenia.
Oniks je vybavený inerciálnym navádzaním a aktívnym radarovým navádzacím systémom a pasívnym radarovým vyhľadávačom, ktoré zaisťujú zásah s presnosťou 1,5 metra. Rakety Oniks je ťažké odhaliť a zostreliť kvôli ich vysokej rýchlosti a malej výške letu.
Pôvodne bola strela Oniks určená pre lode a ponorky ruského námorníctva, ale od roku 2010 ju môžu ruské ozbrojené sily odpaľovať aj prostredníctvom mobilného samohybného systému pobrežnej obrany Bastion-P. Typická batéria Bastion-P sa skladá zo 4 odpaľovacích vozidiel s 2 strelami, 1 až 2 veliteľských vozidiel, a obvykle sú k súčasťou aj podporné vozidlá a prekladače. Založené sú na podvozku MZKT-7930. Systém môže ísť rýchlosťou až 80 km/h a má dojazd až 1 000 kilometrov. Po zaujatí pozície je odpaľovacie vozidlo schopné odpáliť raketu do 5 minút od zastavenia. Okrem útoku na námorné ciele môžu strely z Bastion-P zasahovať aj pozemné ciele.
Nasadenie.
Občianska vojna v Sýrii.
Dňa 15. novembra 2016 boli rakety Oniks odpálené z neznámeho miesta v Sýrii pomocou systému Bastion. Rakety boli vystrelené na sýrske povstalecké skupiny. Nie je jasné, či rakety odpálili ruské alebo sýrske sily. Išlo o prvé známe použitie Oniksov v režime pozemného útoku.
Ruská invázia na Ukrajinu.
Zo štatistík zverejnených Ukrajinou vyplýva, že v priebehu roku 2023 odpálilo Rusko na ukrajinské ciele 20 striel P-800 Oniks. Strely Oniks sa spolu so strelami Ch-22 ukázali byť najefektívnejšími ruskými zbraňami, pretože ukrajinskej protivzdušnej obrane sa nepodarilo zneškodniť ani jednu z nich. Vysoká rýchlosť a nízka úroveň letu týchto protilodných striel z nich robí veľmi ťažký cieľ.

</doc>
<doc id="709692" url="https://sk.wikipedia.org/wiki?curid=709692" title="Geranium pusillum">
Geranium pusillum



</doc>
<doc id="709694" url="https://sk.wikipedia.org/wiki?curid=709694" title="Malá scéna STU">
Malá scéna STU



</doc>
<doc id="709695" url="https://sk.wikipedia.org/wiki?curid=709695" title="Respiračná alkalóza">
Respiračná alkalóza

Respiračná alkalóza je porucha acidobázickej rovnováhy, ktorá vzniká na základe zníženia koncentrácie vodíkových katiónov v extracelulárnej tekutine (tekutine obklopujúcej bunky tela) a zvýšením pH nad 7,44, a je spôsobená nadmerným vylučovaním oxidu uhličitého z organizmu.
Vznik a príčiny.
Respiračná alkalóza sa vyvíja, keď je alveolárna ventilácia (zjednodušene dýchanie) zvýšená v porovnaní s produkciou oxidu uhličitého. Vo väčšine prípadov je totiž produkcia oxidu uhličitého relatívne stabilná, takže jeho pokles (hypokapnia) v organizme je zvyčajne výsledkom jeho zvýšenej eliminácie (vylučovania).
Znížená produkcia oxidu uhličitého môže byť základným mechanizmom vzniku alkalózy vtedy, keď je bazálny metabolizmus výrazne znížený, ako u pacienta s ťažkou hypotyreózou alebo hypotermiou.
Príčiny respiračnej alkalózy sú spojené s patologickými procesmi spôsobenými hyperventiláciou, pričom najčastejšie príčiny sú uvedené v tabuľke nižšie.
Následky.
Respiračná alkalóza spôsobuje viaceré metabolické abnormality, od zmien hladiny draslíka, fosfátov a vápnika až po rozvoj miernej laktátovej acidózy. Ako kompenzačný mechanizmus dochádza k zníženiu koncentrácie arteriálneho pCO₂ prostredníctvom hyperventilácie.
Znížená koncentrácia ionizovaného vápnika môže viesť k vzniku tetanických kŕčov. Hypokapnia vedie k zúženiu mozgových ciev so vznikom bolestí hlavy, závratmi, zmätenosťou až stratou vedomia.
Klinický obraz.
U osôb s respiračnou alkalózou môže byť prítomné tachypnoe alebo hyperpnoe, bolesť v hrudi, svetloplachosť, synkopa, kóma, záchvaty, extrémna strnulosť, precitlivenosť, pálenie, ťažkosti s koncentráciou, triaška, rozmazané videnie, slabosť, parestézie, tetánia.

</doc>
<doc id="709696" url="https://sk.wikipedia.org/wiki?curid=709696" title="Metabolická alkalóza">
Metabolická alkalóza

Metabolická alkalóza je porucha acidobázickej rovnováhy, ktorá vzniká na základe zníženia koncentrácie vodíkových katiónov v extracelulárnej tekutine (tekutine obklopujúcej bunky tela) a zvýšením pH nad 7,44, a nadmerným príjmom alkalických látok, zvýšenými stratami chloridových aniónov alebo draselných katiónov, napríklad pri podávaní diuretík alebo zvracaní.
Vznik a príčiny.
Presnú etiológiu (príčinu) metabolickej alkalózy, ak nie je známa alebo nie je zrejmá, možno čiastočne objasniť hodnotením chloridu v moči.
Metabolická alkalóza je rozdelená do 2 hlavných kategórií: reagujúca na chloridy (s chloridom v moči menej ako 10 mEq/l) a rezistentná na chloridy (s chloridom v moči väčším ako 20 mEq/l). MAL reagujúca na chloridy zahŕňa stratu vodíka cez tráviaci trakt, syndróm vrodenej chloridovej hnačky, kontrakčnú alkalózu, diuretickú terapiu, syndróm post-hyperkapnie, cystickú fibrózu a použitie exogénnych alkalotických látok. MAL rezistentná na chloridy zahŕňa retenciu bikarbonátu, posun vodíka do intracelulárnych priestorov, hyperaldosteronizmus, Bartterov syndróm a Gitelmanov syndróm.
Príčiny MAL môžu byť spojené s vnútrobunkovým posunom vodíkových iónov, stratou vodíkových iónov tráviacim traktom alebo obličkami, zadržiavaním alebo pridaním bikarbonátových iónov aj objemovou kontrakciou okolo konštantného množstva známeho extracelulárneho hydrogén uhličitanu ako kontrakčná alkalóza.
Klinický obraz.
U osôb s metabolickou alkalózou môže byť prítomná hypoventilácia (kompenzačná), dysrytmie, závrat, parestézy, strnulosť a pálenie, hypertonicita svalov, kŕče, hypokaliémia, hypokalcémia. Kompenzačný mechanizmus: dochádza ku kompenzačnému zvýšeniu arteriálneho pCO₂ prostredníctvom hypoventilácie.
Následky.
Zníženie kontraktility myokardu, arytmie, znížený prietok krvi mozgom, zmätenosť, zvýšená neuromuskulárna excitabilita, či zhoršené periférne vyprázdňovanie kyslíka.

</doc>
<doc id="709698" url="https://sk.wikipedia.org/wiki?curid=709698" title="Štátny geologický ústav">
Štátny geologický ústav



</doc>
<doc id="709699" url="https://sk.wikipedia.org/wiki?curid=709699" title="Slovenský ústredný ústav geologický">
Slovenský ústredný ústav geologický



</doc>
<doc id="709702" url="https://sk.wikipedia.org/wiki?curid=709702" title="Nikotianamín">
Nikotianamín

Nikotianamín je molekula všadeprítomná u vyšších rastlín, ktorá cheluje kovy. Takisto predstavuje prekurzor pre syntézu fytosiderofórov, ktoré hrajú kľúčovú úlohu v príjme železa z pôdy u tráv. Biochemicky sa syntetizuje enzýmoom nikotianamínsyntázou, ktorá využíva tri molekuly "S"-adenozylmetionínu.

</doc>
<doc id="709705" url="https://sk.wikipedia.org/wiki?curid=709705" title="Belle Époque">
Belle Époque

Belle Époque alebo La Belle Époque (po francúzsky "krásna éra") je obdobie francúzskych a európskych dejín, začínajúce približne v rokoch 18711880 a končiace vypuknutím prvej svetovej vojny v roku 1914. Nastalo v období Tretej francúzskej republiky a bolo to obdobie, ktoré charakterizoval optimizmus, regionálny mier, hospodárska prosperita, kolonializmus a technologické, vedecké a kultúrne inovácie. V tomto období kultúrnej a umeleckej klímy vo Francúzsku (najmä v Paríži) výrazne prekvitalo umenie a mnohé majstrovské diela literatúry, hudby, divadla a výtvarného umenia získali uznanie.
Obdobie Belle Époque bolo takto nazvané až s odstupom času, keď sa začal považovať za "zlatý vek" kontinentálnej Európy v kontraste s hrôzami Napoleonských vojen pred ním a Prvej svetovej vojny po ňom. "Belle Époque" bolo obdobím, v ktorom podľa historika R. R. Palmera "európska civilizácia dosiahla svoju najväčšiu moc vo svetovej politike a zároveň mala maximálny vplyv na národy mimo Európy".
Populárna kultúra a móda.
Dve ničivé svetové vojny a ich následky spôsobili, že sa Belle Époque v kontraste s útrapami 20. storočia javilo ako obdobie radosti zo života. Bolo tiež obdobím stability, ktoré Francúzsko prežívalo po búrlivých prvých rokoch Tretej republiky, v ktorých došlo k porážke vo Prusko-francúzskej vojne, povstaniu Parížskej komúny a pádu generála Georgesa Ernesta Boulangera. Boulangerova porážka a oslavy spojené so Svetovou výstavou v Paríži v roku 1889 odštartovali éru optimizmu a bohatstva. Francúzsky imperializmus bol na vrchole svojej slávy. Francúzsko bolo celosvetovým kultúrnym centrom, jeho vzdelávacie, vedecké a lekárske inštitúcie boli na špičke Európy.
Nebola to však úplná realita života v Paríži alebo vo Francúzsku. Francúzsko malo početnú chudobnú vrstvu, ktorá nikdy nezažila veľa zo zázrakov a zábavy obdobia Belle Époque. Chudoba v parížskych mestských slumoch a na vidieku pretrvávala aj desaťročia po skončení Belle Époque. Konflikty medzi vládou a rímskokatolíckou cirkvou boli v tomto období pravidelné. Časť umeleckej elity vnímala koniec storočia pesimisticky.
Tí, ktorí ťažili z blahobytu tejto éry, boli počas obdobia Belle Époque priťahovaní novými formami ľahkej zábavy a parížska buržoázia alebo úspešní priemyselníci nazývaní "nouveaux riches" ("noví bohatí") boli čoraz viac ovplyvňovaní zvyklosťami a módnymi výstrelkami elitnej spoločenskej triedy mesta, ľudovo nazývanej "Tout-Paris" ("celý Paríž" alebo "všetci v Paríži"). Parížske kasíno bolo otvorené v roku 1890. Pre menej majetnú parížsku verejnosť sa o zábavu starali kabarety, bistrá a hudobné sály.
Kabaret Moulin Rouge je parížskou pamiatkou, ktorá je dodnes otvorená. Ďalším významným miestom bol kabaret Folies Bergère. Štýly vystúpení v žánri burlesky boli v Paríži v období Belle Époque rozšírenejšie ako v striedmejších mestách Európy a Ameriky. 
Liane de Pougy, tanečnica, spoločenská dáma a kurtizána, bola v Paríži známa ako hlavná účinkujúca v najlepších kabaretoch. Tanečnice a speváčky z obdobia Belle Époque, ako napríklad Polaire, Mistinguett, Paulus, Eugénie Fougère, La Goulue a Jane Avril, boli parížskymi celebritami, z ktorých niektoré boli modelom pre ikonické plagáty Toulouse-Lautreca. Tanec Kankán bol populárny kabaretný štýl 19. storočia, ktorý sa objavuje na dobových plagátoch Toulouse-Lautreca.
Eiffelova veža, postavená ako veľkolepý symbol vstupu na Svetovú výstavu, ktorá sa konala v Paríži v roku 1889, sa stala symbolom celého mesta pre obyvateľov a návštevníkov z celého sveta. Paríž hostil ďalšiu úspešnú svetovú výstavu v roku 1900, "Exposition Universelle". Paríž sa zásadne zmenil vďaka reformám architektúry a verejného vybavenia mesta v období Druhého cisárstva. Haussmannova renovácia Paríža zmenila jeho bývanie, usporiadanie ulíc a zelené plochy. V období Belle Époque sa dobre etablovali pešie zóny.
Lacné uhlie a lacná pracovná sila prispeli k nárastu popularity orchideí a zdokonaleniu skleníka. Exotické perie a kožušiny sa v móde objavovali výraznejšie ako kedykoľvek predtým, keďže "Haute couture" bola vynájdená v Paríži, centre Belle Époque. Maxim's Paris bola pravdepodobne najexkluzívnejšou reštauráciou v meste. Bohémsky životný štýl získal iný pôvab, ktorý sa presadzoval v kabaretoch na Montmartri.
Veľké verejné budovy ako Palais Garnier venovali obrovské priestory interiérov pre secesné výstavy. Po polovici 19. storočia železnice spojili všetky veľké európske mestá s kúpeľnými mestami, ako sú Biarritz, Deauville, Vichy, Arcachon a Francúzska riviéra. Ich vozne boli prísne rozdelené na prvú a druhú triedu, ale superbohatí si v tomto období začali objednávať súkromné železničné vozne, pretože exkluzivita, ako aj výstavnosť boli znakom opulentného luxusu.
Politika.
Roky medzi Prusko-francúzskou vojnou a Prvou svetovou vojnou sa vyznačovali neobvyklou politickou stabilitou v západnej a strednej Európe. Hoci napätie medzi Francúzskom a Nemeckom pretrvávalo v dôsledku francúzskej straty Alsaska-Lotrinska v prospech Nemecka v roku 1871, séria diplomatických konferencií vyriešila spory, ktoré ohrozovali všeobecný mier: Berlínsky kongres v roku 1878, Berlínska konferencia v Kongu v roku 1884 a konferencia v Algecirasu v roku 1906. 
Pre mnohých Európanov v období Belle Époque bola nadnárodná, triedna príslušnosť rovnako dôležitá ako národná identita, najmä medzi aristokratmi. Šľachtici z vyšších vrstiev mohli cestovať po väčšine západnej Európy bez pasu a dokonca sa zdržiavať v zahraničí s minimálnymi byrokratickými predpismi. Prvá svetová vojna, masová doprava, rozšírenie gramotnosti a rôzne obavy o občianstvo to zmenili.
Belle Époque sa vyznačovala spoločenskými triedami, ktoré zabezpečovali lacnú pracovnú silu. Systém Parížskeho metra sa pripojil k autobusom a električkám, ktoré prepravovali pracujúce obyvateľstvo vrátane tých zamestnancov, ktorí nežili v bohatých centrách miest. Jedným z dôsledkov tohto dochádzania bola suburbanizácia, ktorá umožnila, aby štvrte robotníckej triedy a vyšších tried boli od seba oddelené veľkými vzdialenosťami.
Medzinárodné robotnícke hnutie sa medzitým tiež reorganizovalo a posilnilo celoeurópske triedne identity medzi triedami, ktorých práca podporovala Belle Époque. Najvýznamnejšou nadnárodnou socialistickou organizáciou bola Druhá internacionála. Anarchisti rôzneho zamerania boli aktívni v období pred prvou svetovou vojnou. Politické atentáty a pokusy o atentát boli vo Francúzsku (na rozdiel od Ruska) stále zriedkavé, ale vyskytli sa aj pozoruhodné výnimky vrátane zabitia prezidenta Marie Françoisa Sadiho Carnota v roku 1894. V roku 1893 bola vo francúzskej Poslaneckej snemovni odpálená bomba, ktorá spôsobila zranenia, ale nikoho nezabila. V roku 1894 sa vyskytol aj terorizmus proti civilistom, ktorý spáchal anarchista Émile Henryzabil návštevníka kaviarne a zranil niekoľko ďalších osôb.
Francúzsko sa v období Belle Époque tešilo relatívnej politickej stabilite. Náhla smrť prezidenta Félixa Faureho počas výkonu funkcie krajinu zaskočila, ale nemala na vládu destabilizujúci vplyv. Najvážnejším politickým problémom, ktorému krajina v tomto období čelila, bola Dreyfusova aféra. Kapitán Alfred Dreyfus bol neprávom odsúdený za vlastizradu na základe vykonštruovaných dôkazov francúzskych vládnych úradníkov. Antisemitizmus namierený proti Dreyfusovi a tolerovaný širokou francúzskou verejnosťou v každodennej spoločnosti bol ústrednou témou sporu a následných súdnych procesov. Verejná diskusia okolo Dreyfusovej aféry sa rozprúdila po uverejnení otvoreného listu "J'accuse...!," ktorý novinám poslal prominentný spisovateľ Émile Zola a v ktorom odsúdil vládnu korupciu a francúzsky antisemitizmus. O Dreyfusovu aféru sa Francúzi zaujímali niekoľko rokov a noviny o nej intenzívne písali.
V európskej politike sa zmenilo len veľmi málo režimov, pričom hlavnou výnimkou bolo Portugalsko, kde v roku 1910 prebehla republikánska revolúcia. V mnohých krajinách sa však zvýšilo napätie medzi socialistickými stranami robotníckej triedy, buržoáznymi liberálnymi stranami a statkárskymi alebo aristokratickými konzervatívnymi stranami a tvrdilo sa, že hlboká politická nestabilita popierala pokojný povrch európskej politiky v tomto období. V skutočnosti militarizmus a medzinárodné napätie v rokoch 1897 až 1914 výrazne vzrástli a bezprostredné predvojnové roky boli poznačené Pretekmi v zbrojení v Európe. Okrem toho bolo toto obdobie obdobím masívneho zámorského kolonializmu, známeho ako nový imperializmus. Najznámejšou časťou tejto imperiálnej expanzie bol boj o Afriku.
Konflikty a vojny.
Väčšina veľmocí (a niektoré menšie, ako napríklad Belgicko, Holandsko alebo Dánsko) sa zapojila do imperializmu a vybudovala si vlastné zámorské impériá, najmä v Afrike a Ázii. Hoci sa v nich odohralo množstvo revolúcií, občianskych vojen a koloniálnych povstaní, medzi najvýznamnejšie patria napr.: Prusko-francúzska vojna (18701871), Rusko-turecká vojna (18771878), Vojna v Tichomorí (18791884), Dve búrske vojny (18801881 a 18991902), Prvá čínsko-japonská vojna (18941895), Prvá taliansko-etiópska vojna (18951896), Grécko-turecká vojna (1897), Španielsko-americká vojna (1898), Filipínsko-americká vojna (18991902), Rusko-japonská vojna (1905) a Taliansko-turecká vojna (19111912).
Prvá balkánska vojna (19121913) a Druhá balkánska vojna (1913) sa považujú za prológ Prvej svetovej vojny (19141918), ktorej úroveň materiálneho a ľudského ničenia na priemyselnej úrovni znamená koniec Belle Époque.
Došlo aj k významným diplomatickým konfliktom, ktoré mohli vyvolať svetové vojny, ako napríklad Britské ultimátum v roku 1890, Fašodská kríza (1898), Prvá marocká kríza (19051906) a Druhá marocká kríza (1911).
Veda a technika.
Belle Époque bolo obdobím veľkého vedeckého a technického pokroku v Európe aj vo svete. Medzi vynálezy Druhej priemyselnej revolúcie, ktoré sa v tomto období stali rozšírenými, patrí zdokonalenie ľahko odpružených, nehlučných kočiarov v mnohých nových módnych formách, ktoré ku koncu éry nahradil automobil, ktorý bol v prvom desaťročí luxusným experimentom pre dobre situovaných ľudí. Francúzski výrobcovia automobilov, ako napríklad Peugeot, už boli priekopníkmi vo výrobe kočov. 
Edouard Michelin vynašiel v 90. rokoch 19. storočia odnímateľné pneumatiky pre bicykle a automobily. Skúter a moped sú tiež vynálezmi Belle Époque.
Viacerí francúzski vynálezcovia si dali patentovať výrobky, ktoré mali trvalý vplyv na modernú spoločnosť. Po tom, čo sa telefón stal prostriedkom rýchlej komunikácie s telegrafom, francúzsky vynálezca Édouard Belin vyvinul zariadenie na prenos fotografií prostredníctvom telefónu. Elektrické osvetlenie začalo vytláčať plynové a vo Francúzsku boli vynájdené neónové svetlá.
Francúzsko bolo lídrom v ranom filmovom priemysle. Kinematograf bol vynájdený tiež vo Francúzsku a začali ho používať bratia Lumièrovci, ktorí zorganizovali prvé filmové premietanie na svete. Bratia Lumièrovci priniesli mnoho ďalších inovácií v oblasti kinematografie. V tomto období vznikli kinematografické filmy, ktoré sa však rozšírili až po prvej svetovej vojne.
Hoci letún zostal experimentom, Francúzsko bolo lídrom aj v oblasti letectva. V roku 1910 Francúzsko založilo prvé vojenské letectvo na svete. Dvaja francúzski vynálezcovia, Louis Breguet a Paul Cornu, uskutočnili v roku 1907 pokusy s prvými lietajúcimi helikoptérami.
Henri Becquerel objavil rádioaktívny rozpad v roku 1896 pri práci s fosforeskujúcimi materiálmi. Jeho práca potvrdila a vysvetlila predchádzajúce pozorovania týkajúce sa uránových solí, ktoré v roku 1857 uskutočnil Abel Nièpce de Saint-Victor.
V tomto období biológovia a lekári konečne pochopili teóriu chorôb a vznikol odbor bakteriológia. Louis Pasteur bol v tomto období azda najznámejším francúzskym vedcom. Pasteur vyvinul pasterizáciu a vakcínu proti besnote. Matematik a fyzik Henri Poincaré významne prispel k priamej aj aplikovanej matematike a vydal knihy na matematické a vedecké témy. Maria Curieová-Skłodowská pôsobila vo Francúzsku a v roku 1903 získala Nobelovu cenu za fyziku a v roku 1911 Nobelovu cenu za chémiu. Fyzik Gabriel Lippmann vynašiel integrálne zobrazovanie, ktoré sa používa dodnes.
Umenie a literatúra.
V roku 1890 umrel Vincent van Gogh. V 90. rokoch 19. storočia dosiahli jeho obrazy obdiv, ktorý im bol počas jeho života odopieraný; najprv medzi inými umelcami, potom postupne aj medzi verejnosťou. 
Reakcie proti ideálom impresionistov charakterizovali výtvarné umenie v Paríži počas Belle Époque. Medzi postimpresionistické hnutia v Paríži patrili Nabis, Salon de la Rose + Croix, symbolizmus (aj v poézii, hudbe a výtvarnom umení), fauvizmus a raná moderna. V rokoch 1900 až 1914 sa expresionizmus ujal u mnohých umelcov v Paríži a vo Viedni. Vystavovali sa rané diela kubizmu a abstrakcie. 
V Paríži bolo cítiť i zahraničné vplyvy. Oficiálna parížska umelecká škola École des Beaux-Arts usporiadala výstavu japonskej grafiky, ktorá zmenila prístup ku grafickému dizajnu, najmä k plagátom a knižným ilustráciám (Aubrey Beardsley bol ovplyvnený podobnou výstavou, keď navštívil Paríž v 90. rokoch 19. storočia). Výstavy afrického kmeňového umenia tiež zaujali predstavivosť parížskych umelcov na prelome 19. a 20. storočia.
Secesia je najznámejším umeleckým smerom, ktorý vznikol v tomto období. Tento prevažne dekoratívny štýl (v strednej Európe Jugendstil), charakteristický svojimi zakrivenými útvarmi a motívmi inšpirovanými prírodou, sa stal významným od polovice 90. rokov 19. storočia a dominoval progresívnemu dizajnu vo veľkej časti Európy. Jeho použitie vo verejnom umení v Paríži, napríklad na staniciach parížskeho metra od Hectora Guimarda, z neho urobilo synonymum pre mesto.
K významným parížskym umelcom v období Belle Époque patrili postimpresionisti ako Odilon Redon, Gustave Moreau, Maurice Denis, Pierre Bonnard, Édouard Vuillard, Paul Gauguin, Henri Matisse, Émile Bernard, Henri Rousseau, Henri de Toulouse-Lautrec (ktorého povesť sa po jeho smrti výrazne zlepšila), Giuseppe Amisani a mladý Pablo Picasso. Modernejšie formy začali dominovať aj v sochárstve, ako napríklad v dielach parížskeho rodáka Augusta Rodina.
Hoci impresionizmus v maliarstve vznikol dávno pred Belle Époque, verejnosť zvyknutá na realistické a reprezentatívne umenie schválené "Akadémiou" ho spočiatku prijímala skepticky, ak nie s priamym opovrhnutím. V roku 1890 začal Claude Monet tvoriť sériu Kopy sena. Impresionizmus, ktorý bol v 60. rokoch 19. storočia považovaný za umeleckú avantgardu, získal široké uznanie až po prvej svetovej vojne. akademický štýl maľby, spojený s parížskou Akadémiou umenia, zostal medzi parížskou verejnosťou najuznávanejším štýlom. Medzi umelcov, ktorí oslovili verejnosť počas Belle Époque, patrí William-Adolphe Bouguereau, anglický preraffaelista John William Waterhouse a lord Frederic Leighton s jeho zobrazeniami idylických rímskych scén. Pokrokovejší vkus podporoval plenérových maliarov Barbizonskej školy. Títo maliari boli spolupracovníkmi preraffaelistov, ktorí inšpirovali generáciu esteticky zmýšľajúcich "duší".
Mnohé úspešné príklady secesie s výraznými regionálnymi odchýlkami vznikli vo Francúzsku, Nemecku, Belgicku, Španielsku, Rakúsku (Viedenská secesia), Maďarsku, Čechách, Srbsku a Lotyšsku. Čoskoro sa rozšírila po celom svete vrátane Peru, Brazílie, Argentíny, Mexika a Spojených štátov.
Európska literatúra prešla v období Belle Époque veľkou premenou. Literárny realizmus a naturalizmus dosiahli nové rozmery. Medzi najznámejších francúzskych realistických alebo naturalistických autorov patria Guy de Maupassant a Émile Zola. Realizmus postupne prerástol do modernizmu, ktorý sa objavil v 90. rokoch 19. storočia a začal dominovať európskej literatúre v posledných rokoch Belle Époque a počas celého medzivojnového obdobia. Modernistickú klasiku "Hľadanie strateného času" začal písať Marcel Proust v roku 1909, vydal ju po Prvej svetovej vojne. Veľký vplyv vo Francúzsku mali aj diela Nemca Thomasa Manna, napríklad "Smrť v Benátkach", vydaná v roku 1912. Colette šokovala Francúzsko vydaním série sexuálne otvorených románov "Claudine" a ďalších diel. Joris-Karl Huysmans, ktorý sa dostal do povedomia v polovici 80. rokov 19. storočia, pokračoval v experimentovaní s témami a štýlmi, ktoré sa spájali so symbolizmom a dekadentným hnutím, najmä v knihe "À rebours". André Gide, Anatole France, Alain-Fournier a Paul Bourget patria medzi najpopulárnejších francúzskych autorov tohto obdobia.
Medzi básnikmi boli na čele symbolisti ako Charles Baudelaire. Hoci Baudelairova básnická zbierka "Kvety zla" vyšla už v 50. rokoch 19. storočia, mala silný vplyv na ďalšiu generáciu básnikov a umelcov. Dekadentné hnutie fascinovalo Parížanov, ktorých zaujal Paul Verlaine a predovšetkým Arthur Rimbaud, ktorý sa stal typickým "enfant terrible" Francúzska. Rimbaudove "Iluminácie" vyšli v roku 1886 a následne boli publikované aj jeho ďalšie diela, ktoré ovplyvnili surrealistov a modernistov počas Belle Époque, aj po ňom. Rimbaudove básne boli prvými dielami voľného verša, s ktorými sa stretla francúzska verejnosť. 
Voľný verš a typografické experimenty sa objavili aj v diele "Un coup de dés jamais n'abolira le hasard" od Stéphana Mallarmé, ktoré anticipovalo dada a grafickú báseň. Poézia Guillauma Apollinaira predstavila čitateľom témy a obrazy z moderného života. "Cosmopolis: Medzinárodný mesačník" mal vplyv na európskych spisovateľov a vychádzal v Londýne, Paríži, Petrohrade a Berlíne.
Parížskemu populárnemu meštianskemu divadlu dominovali ľahké frašky Georgesa Feydeaua a predstavenia kabaretu. Divadlo si osvojilo nové moderné metódy vrátane expresionizmu a mnohí dramatici písali hry, ktoré šokovali dobové publikum buď otvoreným zobrazením každodenného života a sexuality, alebo nezvyčajnými umeleckými prvkami. Populárne sa stalo aj kabaretné divadlo.
Hudobne bola pre Belle Époque charakteristická salónna hudbou. Tá sa nepovažovala za vážnu hudbu. Išlo o krátke skladby prístupné verejnosti. Okrem skladieb pre sólový klavír alebo husle a klavír bolo Belle Époque známa aj rozsiahlym repertoárom piesní (melódie, romance atď.). Najväčšími propagátormi tohto typu piesní boli Taliani, pričom ich najväčším majstrom bol Francesco Paolo Tosti. Hoci Tostiho piesne nikdy úplne neopustili repertoár, salónna hudba vo všeobecnosti upadla do zabudnutia. Speváci sa ich báli spievať aj ako prídavky na vážnych recitáloch. V tomto období sa darilo aj valčíkom. Na vrchole popularity boli aj operety, ktorých autormi boli Johann Strauss III, Emmerich Kálmán a Franz Lehár. Mnohí skladatelia Belle Époque pôsobiaci v Paríži sú populárni aj dnes: Igor Stravinskij, Erik Satie, Claude Debussy, Lili Boulanger, Jules Massenet, César Franck, Camille Saint-Saëns, Gabriel Fauré a jeho žiak Maurice Ravel. Podľa Faurého a Ravela bol obľúbeným skladateľom Belle Époque Edvard Grieg, ktorý bol najpopulárnejší v parížskom koncertnom aj salónnom živote (napriek svojmu postoju k obvineným v Dreyfusovej afére). Ravel a Delius sa zhodli, že francúzska hudba tohto obdobia bola jednoducho "Edvard Grieg plus tretie dejstvo "Tristana"".
Moderný tanec sa začal objavovať ako silný umelecký smer v divadle. Tanečnica Loie Fullerová vystupovala na populárnych miestach, ako napríklad Folies Bergère a svoj eklektický štýl predstavenia preniesla aj do zahraničia. "Ruský balet" Sergeja Ďagileva priniesol slávu Vaslavovi Nižinskému a vytvorili modernú baletnú techniku. "Ruský balet" uviedol niekoľko baletných majstrovských diel vrátane "Vtáka ohniváka" a "Svätenia jari" (niekedy zároveň spôsobili výtržnosti publika).

</doc>
<doc id="709707" url="https://sk.wikipedia.org/wiki?curid=709707" title="Pamätník 27. pechotného čepinského pluku (Pazardžik)">
Pamätník 27. pechotného čepinského pluku (Pazardžik)

Pamätník 27. pechotného čepinského pluku je vojenský pamätník z prvej polovice 20. storočia, ktorý sa nachádza v meste Pazardžik v pazardžickej oblasti v južnom Bulharsku.
Budova má pridelený štatút kultúrnej pamiatky miestneho významu. 
Lokalita.
Budova sa nachádza v meste Pazardžik, v areáli bývalých (v súčasnosti zbúraných) kasární, v bezprostrednej blízkosti novej pazardžickej autobusovej stanice.
Dejiny.
Dejiny pamätníku siahajú až do roku 1913, keď bola bezprostredne po skončení tzv. spojeneckej vojny (bulharský názov pre druhú balkánsku vojnu) založená komisia, ktorá mala za úlohu zaistiť výstavbu pamätníku venovaného obetiam druhej a prvej balkánskej vojny. S ďalšou iniciatívou prišiel starosta Tatar Pazardžiku (dnes Pazardžik) Ivan Koprivški, ktorý 18. decembra 1914 podal oficiálnu žiadosť predstaviteľom pri Chráme svätých Konštantína a Heleny, aby dali urobiť pamätnú dosku venovanú členom farnosti, ktorí zahynuli v obidvoch vojnách. Nasledovná iniciatíva bola spustená 12. januára 1918, keď sa pazardžickí predstavitelia na zasadaní obecného výboru rozhodli vydeliť miesto na výstavbu pamätníku, ktorý by bol venovaný občanom mesta, ktorí zahynuli v dvoch balkánskych vojnách a v prvej svetovej vojne. 
K výstavbe dnešného pamätníku však viedla až iniciatíva členov Poddôstojníckeho klubu rezervistov Marica z roku 1922, ktorá predstavila návrh na výstavbu pamätníku príslušníkov 27. pechotného čepinského pluku, ktorí zahynuli vo všetkých troch vojnách. Obecný výbor po prezretí a schválení návrhu vydelil miesto pre samotnú výstavbu. 26. júna 1923 veliteľ 27. pechotného čepinského pluku požiadal predstaviteľov komuniného centra Videlina, aby sa zúčastnili 4. júla toho istého roku spomienkových osláv, venovaných bojom pluku, ktoré sa odohrali pri Krivolaku v roku 1913 a pomohli so zbierkou finančných prostriedkov. Aby sa urýchlilo zbieranie finančných prostriedkov na výstavbu, rozhodol pazardžický obecný výbor o usporiadaní série koncertov vojenskej hudby 27. pechotného čepinského pluku, ktoré sa konali počas pracovných dní na pazardžickom marickom riečnom ostrove Svoboda, pričom peniaze zo vstupného sa zbierali do fondu "Výstavba pamätníku zahynulých hrdinov z Pazardžiku" (), ktorý bol založený 14. júna 1927. Samotný pamätník bol nakoniec postavený v areáli kasární 27. pechotného čepinského pluku v priebehu roku 1934.
V roku 1992 získal pamätník štatút kultúrnej pamiatky miestneho významu.
Pamätník bol v priebehu rokov niekoľkokrát reštaurovaný, pričom najrozsiahlejšie reštauračné práce boli vykonané v roku 1994 pri príležitosti deväťdesiateho výročia založenia pluku.
Až do roku 2013 bol pamätník nedostupný pre širšiu verejnosť, keďže sa nachádzal v uzavretom priestore kasární. V roku 2012 však bulharská vláda rozhodla o bezplatnom prevode väčšiny objektov kasární (celkovo 39 budov a pamätník) do vlastníctva mesta. Na prelome roku 2012 a 2013 boli kasárenské budovy (s výnimkou pamätníku) zbúrané a na ich mieste bola vybudovaná nová autobusová stanica, ako aj obytný komplex, benzínová pumpa a obchody.
20. februára 2020 usporiadali oblastná a okresné organizácie Zväzu dôstojníkov a poddôstojníkov v zálohe v spolupráci so Zväzom vojenských veteránov a Regionálnym historickým múzeom v Pazardžiku pri pamätníku veľkú spomienkovú akciu spojenú s kladením vencom a vzdávaním pôct.
Charakteristika.
Autorom projektu pamätníku bol Šarankov. Pamätník samotný postavil D. Kotin a bronzové elementy odlial E. Kastani.
Pamätník predstavuje polootvorenú kompozíciu, ktorá pozostáva najmä z ôsmich postranných pylónov a centrálneho podstavca s pôdorysom šesťuholníku na ktorého vrchole sa nachádza socha vojaka v útoku. Na vrchole šiestich postranných pylónov sa nachádzajú svietniky a na vrchole dvoch sa nachádzajú sochy levov s otvorenými papuľami. Na všetkých stenách pylónov sa nachádzajú pamätné dosky s nápismi.
Pamätník je zhotovený z granitu, centrálna socha útočiaceho vojaka je bronzová, pamätné dosky sú z mramoru s bronzovými nápismi. 
Okrem mien zosnulých vojakov, ktoré sa nachádzajú na pamätných doskách bol zhotovený aj hlavný nápis v znení: "Neka tozi svešten oltar napomňa na vsički ni svetlite zaveti na bezsmărtnite čepincida prodălžim s ognen žar sveštenata borba za izgraždaneto na obedinena i Velika Bălgarija" (doslovne: „"Nech nám tento svätý oltár všetkým pripomína svetlé zmluvy nesmrteľných Čepinčanovaby sme pokračovali s ohnivým zápalom vo svätom boji v budovaní zjednoteného a Veľkého Bulharska“"). Čo sa týka mien zosnulých, na pamätných doskách sa nachádza celkovo 1288 mien vojakov a dôstojníkov pochádzajúcich z celkovo 182 sídiel.
Štatút a dôvod pamiatkovej ochrany.
Kategória: kultúrna pamiatka miestneho významu
Rok vyhlásenia: 1992
Dôvod pamiatkovej ochrany: historická hodnota stavby

</doc>
<doc id="709708" url="https://sk.wikipedia.org/wiki?curid=709708" title="Pamätník 27. pechotného čepinského pluku">
Pamätník 27. pechotného čepinského pluku

Pamätník 27. pechotného čepinského pluku môže byť:

</doc>
<doc id="709710" url="https://sk.wikipedia.org/wiki?curid=709710" title="Dlhá turecká vojna">
Dlhá turecká vojna

Dlhá turecká vojna (iné názvy: pätnásťročná vojna), bol ozbrojený konflikt v rokoch 1593 až 1606 medzi Habsburskou monarchiou na jednej strane a Osmanskou ríšou na strane druhej. Obdobie tejto vojny bolo ohraničené časovo od pohraničných konfliktov na území Chorvátska roku 1592 až do uzavretia mierovej zmluvy roku 1606 pri ústí rieky Žitava. 
Predohra.
V rokoch 1578 až 1590 viedla Osmanská ríša ozbrojený konflikt so Sáfijovskou Perziou, svojím najväčším protivníkom. Po jej skončení však disponovala obrovským vojskom, ktoré vyjadrovalo svoju nespokojnosť ustavičnými vzburami. Teda po uzavretí mieru s Perziou sa osmanský sultán Murad III. snažil zlepšiť chaotickú situáciu vyčerpanej ríše novou vojnou v Uhorsku. Nezamestnaných žoldnierov bolo preto nutné presunúť na vzdialenejšie európske bojisko. Jedným z ďalších dôvodov vypuknutia tzv. pätnásťročnej vojny bolo oneskorené odovzdanie ročného tribútu (poplatku) „"haradž“" vo výške 30 tisíc zlatých zo strany Habsburgovcov prostredníctvom osobitného vyslanca v Istanbule na základe mierovej zmluvy uzavretej v Drinopole (Edirne). 
Boje v Chorvátsku.
V roku 1591 vypukla akási drobná vojna, ktorá však bola predzvesťou oveľa vážnejších konfliktov. Roku 1592 sa podarilo vojskám osmanských Turkov pod velením bosnianskeho beglerbega Hasana pašu dobyť hrad Bihač v dnešnej severozápadnej Bosne. Dňa 13. júna roku 1593 došlo k vojenskému útoku na hrad Sisak osmanskými Turkami v počte 22-tisíc mužov na čele s pašom Hasanom. Obrancom prišlo o dva týždne neskôr, dňa 22. júna roku 1593, na pomoc cisárske vojsko a to vďaka zásahu zadunajského hlavného kapitána Františka Nádašdyho a porazilo Osmanov. Paša našiel smrť utopením v rieke Kupe. Sultán Murad III. označil uhorský protiútok za porušenie mieru z Drinopolu, nechať uväzniť vyslanca cisára Rudolfa II. Habsburského so sprievodom a vyhlásil mu vojnu. Následne došlo k vojenskej výprave zo strany osmanských Turkov pod velením veľkovezíra Sinana pašu, otca nebohého bosnianskeho beglerbega Hasana pašu, do severného Zadunajska, kde sa im podarilo dobyť Vesprím (Vesprém) a Palotu, čím sa začala tzv. pätnásťročná vojna.
Oslobodzovanie Novohradu.
Spojenému cisárskemu vojsku pod velením Mikuláša Pálfiho, Františka Nádašdyho, Juraja Zrínskeho a Ferdinanda Hardegga sa spočiatku podarilo obľahnúť Stoličný Belehrad (Székesfehérvár) a napokon dňa 3. novembra roku 1593 porazilo budínskeho miestodržiteľa v bitke pri Pákozde vo Féjerskej stolici. Nasledovalo vojenské vytlačenie osmanských Turkov z územia slovensko-tureckého pohraničia, kde Pálfi vypracoval stratégiu, ktorá spočívala v postupnom vojenskom získavaní hradov a opevnení smerom na Budín ako sídlo pašalíka. Od novembra do decembra roku 1593 sa podarilo spojeným cisárskym a uhorským vojskám zvíťaziť nad armádami osmanských Turkov vďaka spätnému dobytiu Fiľakova. Ešte koncom toho istého roka rozbil košický hlavný kapitán Christopher Tieffenbach osmanský vojenský tábor neďaleko Sečian, pričom Osmani prišli následne o najsilnejšie pevnosti v druhej zóne uhorskej obrany a to Bujak, taktiež Modrý Kameň ale aj Šomošku. Zároveň došlo k vojenskému uhorskému zisku Hollókő, Drégeľa a hradu Hajnáčka. Dňa 10. marca roku 1594 dobyli vojská pod velením Mikuláša Pálfiho Novohrad, významný oporný bod u ktorého osmanskí Turci nebezpečne ohrozovali banské mestá na Slovensku. Zároveň úspešne oslobodili spod osmanského panstva taktiež značnú časť Novohradskej, Boršodskej a Hevešskej stolice. Novohradského bega Karakariyeli Mehmeda obesili v Budíne janičiari na výstrahu ostatným veliteľom.
Obrat vojny v severnom Zadunajsku.
Ďalšie boje v pohraničí už neboli natoľko úspešné. Pomer strategického rozloženia sa však začal meniť v čase, keď sa cisárskemu vojsku nepodarilo na začiatku mája roku 1594 dobyť Ostrihom, pričom osmanské armády, neskôr, dňa 29. septembra roku 1594, teda po viac než dvojmesačnom obliehaní obsadili pevnosť Ráb (Győr). Kapitána samotnej pevnosti Ferdinanda zu Hardegg, ktorý kapituloval pred Osmanmi, vojenský tribunál vo Viedni odsúdil na trest smrti.
Neskôr sa však šťastie začalo opäť prikláňať na stranu cisárskych vojsk, keďže sa im podarilo dňa 3. septembra roku 1595 Ostrihom, ktorý bol z hľadiska obrany slovenského územia veľmi dôležitý. Obliehanie tejto pevnosti, zabezpečovanej z druhej strany rieky Dunaj aj tureckou posádkou v Parkáne (v súčasnosti Štúrovo), si vyžiadalo nemalé úsilie. Veliteľ cisárskych a žoldnierskych vojsk, zložených z Belgičanov, Talianov, Čechov, Nemcov a Uhrov, Karl Mansfeld pri Komárne nečakane prešiel s vojskom rieku Dunaj a úspešne obkľúčil Ostrihom tak rýchlo a prekvapivo, že armády osmanských Turkov nestačili stiahnuť väčší počet bojovníkov. Tu sa mu podarilo spojiť s kapitánom Pálfim, následne obsadil vyvýšeniny, aby mohol delostrelectvom kontrolovať prístupovú cestu z Budína. Zároveň sa Mansfeldovi podarilo vybudovať most na druhú stranu rieky, postaviť šiance, štyri delá a pri parkánskej pevnosti ďalších osem diel. Podarilo sa mu teda znemožniť Turkom zásobovanie po Dunaji, ibaže prvé tri útoky jeho zborov proti „vodnému“ mestu však neboli úspešné. Osmani sa viackrát pokúsili obliehaným pomôcť ale bez úspechu. Mikuláš Pálfi s vojskom v počte 1 500 mužov, podporovaných delostrelectvom zlikvidoval ďalší pokus o vysadenie, ale keď na to Turci podnikli výpad z hradu, jeho oddiely ustúpili a turecká posila s prebila do pevnosti. Útok cisárskych vojsk na pevnostné múry bol teda odrazený. Na druhý deň Mansfeld pokračoval v ostreľovaní múrov a podnikol ďalšie útoky zo súše i z rieky, po krvavej bitke však musel ustúpiť. Aby Turci v Parkáne nemohli podporiť súvercov v Ostrihome, Pálfimu sa podarilo zaútočiť na ich drevené, hlinou plnené opevnenie naraz z piatich strán takou silou, že ho bez podpory delostrelectva zrovnal so zemou. Obkľúčenie sa tak neprípustne uzavrelo. Dňa 24. júla sa Mansfeld dozvedel, že k Ostrihomu sa od Budína približuje silné turecké vojenské zoskupenie. Pálfiho jazdci s časťou nemeckého jazdectva síce zaútočili ibaže sa dostali do pasce a rozhorčený boj napokon ukončila až večerná tma. Turecký vojenský útok na Mansfeldove delostrelecké pozície dňa 4. augusta roku 1595 spočiatku stroskotal ale po tom, čo Turci vrhli do boja ďalšie sily boli odrazení, pričom zanechali na bojisku približne štyritisíc mŕtvych, 36 diel a mnoho zásob. Zúfalý výpad obrancov hradu však výsledok boja nezmenil. Osud však cisárskemu generálovi Mansfeldovi nedoprial. Dňa 14. augusta roku 1595 napokon podľahol brušnému týfusu v Komárne. Velenie dočasne prevzal Karl Burgau a Mikuláš Pálfi, kým do vojenského tábora nedorazil arcivojvoda Matej, mladší brat cisára Rudolfa II. Obliehanie mesta Ostrihom pokračovalo aj naďalej, pričom vojská osmanských Turkov uskutočnili posledný pokus pomôcť obliehaným no bez úspechu. Navyše do cisárskeho tábora dorazili čerstvé vojenské sily v podobe osemtisíc talianskych žoldnierov a Nádašdyho zboru. Turecká posádka hradu napokon zložila zbrane. Vojenský zisk Ostrihomu sa v kresťanskom svete považoval za taký veľký úspech, že sám pápež slúžil na počesť víťazstva ďakovnú omšu. Pri tejto príležitosti sa zas uskutočnila mimoriadna oslava. Séria úspechov cisárskych vojsk však nebola bez konca. 
V dňoch 26. až 28. októbra roku 1596 v trojdňovej bitke pri Mezőkereszeteši boli porazené uhorské a cisárske vojská v Boršodskej stolici, čím nádej na vojenské znovuzískanie mesta Jáger (Eger) zhasla. Od tejto bitky sa napokon velitelia cisárskych vojsk začali vyhýbať priamym zrážkam v poli. Určité zadosťučinenie získal generál Pálfi tak, že v roku 1597 spolu s grófom Adolfom Schwarzenbergom dobyl Tatu. V marci roku 1598 nasledoval vojenský zisk aj Rábu zo strany cisárskych vojsk. Pri dobytí Taty Pálfi využil vojnovú lesť a v Uhorsku dovtedy nepoužívanú vojenskú techniku na vyhadzovanie hradných brán – petardu. K hradnej bráne poslal troch jazdcov ovládajúcich turecký jazyk, a to aj s vozom, na ktorom bola pripevnená petarda. Kým jazdci tvrdiac, že vezú potraviny a list pre bega, upútavali pozornosť stráží, ich sprievod, tvorený zo zbrojmajstrov, vyhodil pomocou petardy bránu do vzduchu. Pálfiho vojaci dovtedy ukrytí, vtrhli do nádvoria a ďalšie oddiely pomocou rebríkov vyliezli na hradby. Po krátkom boji hrad obsadili. Takisto pri dobytí Rábu sa Pálfi spolu Schwarzenbergom rozhodli použiť petardu. Tu však boli Pálfiho jazdci nútení bojovať aj ako pechota. Dobytie tejto dôležitej vojenskej pevnosti Pálfimu mu prinieslo uznanie a prívlastok „rábsky hrdina“. Vysoká Porta v Istanbule ponúkla síce uzavrieť mier, ale ani jedna z bojujúcich strán nebola ochotná ustúpiť zo svojich požiadaviek, čo bol dôvod, prečo ničivá vojna pokračovala a neúprosne doliehala na domáce obyvateľstvo.
Plienenie Tatárov na strednom a západnom Slovensku.
V tom čase na Slovensko opäť vpadli Turci, tentokrát s hordami krymských Tatárov. V roku 1599 iba v teritóriu Fiľakovského sandžaku vypálili takmer 40 dedín a zajali tritisíc ľudí. Okrem toho sa im podarilo vyplieniť Dobrú Nivu, Pliešovce a okolie Krupiny. Okrem toho sa objavili pri Zvolene a Banskej Bystrici, prenikli taktiež do údolia Hrona, Ipľa a Váhu. Slovenský ľud sa bránil proti vojenskej sile týchto nájazdníkov v kostoloch premenených na dočasné pevnosti, vo vozových hradbách, útekmi do hôr a podobne.
Vyčíňanie žoldnierov.
Turci však neboli jediní, ktorí dedinskému ľudu spôsobovali hrozné útrapy. V období od konca jesene roku 1599 sa žoldnierske vojská spravidla rozdeľovali na menšie skupiny následkom čoho sa z nich často vykľuli lúpežné bandy. Ich vyčíňanie nadobúdalo katastrofálne rozmery, pričom vyvolávalo nenávisť domáceho obyvateľstva, ktorá sa prenášala taktiež do prostredia viedenského dvora a vlády „Nemcov“.
Záver „Dlhej tureckej vojny“.
Turecké ťaženie v Uhorsku bolo v roku 1603 narušené ďalším ozbrojeným konfliktom medzi Osmanskou ríšou a Sáfijovskou Perziou na východe (do roku 1612). Osmanský sultán Murad III. musel časť svojich vojsk napokon odveliť na východnú hranicu ríše, pričom v Uhorsku sa obmedzil iba na obranu. V posledných rokoch pätnásťročnej vojny sa vyhrotili rozpory medzi cisárskymi (prevažne nemeckými) a uhorskými veliteľmi. Na územie Uhorska a Sedmohradska nemilosrdne dopadli protireformačné opatrenia cisárskeho dvora. Vojenskú situáciu skomplikovalo taktiež protihabsburské povstanie Štefana Bočkaja. To všetko napokon využili osmanskí Turci a napokon sa dňa 3. októbra roku 1605 opätovne vojensky zmocnili mesta Ostrihom. Pätnásťročná vojna sa skončila 11. novembra roku 1606 podpísaním Žitavského mieru.
Konečný mier a jeho dôsledky.
Dňa 11. novembra roku 1606 bola uzatvorená pri ústí rieky Žitavy do Váhu mierová zmluva, ktorou sa skončila pätnásťročná vojna, dovtedy najpustošivejšie obdobie habsbursko-tureckého ozbrojeného konfliktu. Osmanskí Turci prostredníctvom tohto dokumentu prvý raz uznali svojho partnera za rovnocenného. Dovtedy označovali rod Habsburgovcov ponižujúcou formuláciou ako , viedenskí králi", pričom nadobudnutím platnosti tejto mierovej zmluvy im priznali titul rímsky cisár. Mier sa za časového trvania predĺžil z ôsmich na dvadsať rokov, pričom každoročný tribút 30 tisíc zlatých nahradil jednorazový dar cisára 200 tisíc toliarov voči sultánovi. Osmanskí Turci mali možnosť ponechať si dobyté územia, ktoré získali počas konfliktu. Zakazovali sa vpády Turkov a Tatárov na cisárske územie a opačne, ako aj prepady a dobýjanie pevností lesťou alebo zbraňou. Všetky prečiny sa mali hlásiť vyšším veliteľom. Mierová zmluva riešila i otázku výmeny zajatcov a nakladania s nimi. Priestupky proti nej v pohraničných pevnostiach sa mali hlásiť cisárskemu veliteľovi v Rábe alebo chorvátskemu bánovi (na tureckej strane beglerbegovi v Jágri, Kaniži a Temešvári) a previnilci mali byť trestaní podľa zákona. Pevnosti mali zostať v pôvodnom stave a zakázala sa výstavba nových bez povolenia druhej strany. Ďalej sa relatívne dôsledne vytýčili hranice, aby sa vyhlo dvojitému zdaňovaniu z tureckej i uhorskej strany. Dediny, ktoré platili pre obidve strany, mali platiť i naďalej. Šľachtici boli na tomto území od daní oslobodení. V obciach s dvojitým zdaňovaním vznikol dokonca inštitút kresťanských a tureckých richtárov, ktorí vyberali dávky pre svoju stranu.
Obdobie mieru.
Aj napriek relatívne „pokojnému“ mierovému obdobiu s Turkami, ktoré trvalo až do vypuknutia rakúsko-tureckej vojny v roku 1663, však dochádzalo k potýčkam medzi uhorskými a tureckými posádkami, taktiež k vypaľovaniu obcí či dokonca k prepadávaniu trhov ale aj ku koristníckym výpravám, terorizovaniu obyvateľstva, násilnému odvádzaniu zajatcov a vraždeniu. V rokoch 1625 až 1627 podľa súdobých výkazov Turci odvliekli z Tekovskej stolice do otroctva 1 047 ľudí a zabili 353 osôb. Na území Nitrianskej stolice zabili 28, v Novohradskej 25 občanov a uniesli 70 detí. V Komárňanskej stolici bolo do otroctva odvlečených 59 ľudí, v Gemerskej stolici malo turecké vyčíňanie za následok 6 mŕtvych. Aj oddiely z uhorských pohraničných pevností robili vpády na územie obsadené Turkami, plienili a terorizovali obyvateľstvo. Za týchto okolností nebolo obdivu, že sa vyľudňovali celé oblasti a obyvateľstvo hromadne utekalo. V lete 1652 postupovalo približne štvortisícové turecké vojsko pod velením bega Mustafu údolím Žitavy smerom k Zlatým Moravciam, pričom ničilo a pálilo všetko, čo mu skrížilo cestu. Pri Veľkých Vozokanoch sa im postavil na odpor veliteľ pevnosti v Nových Zámkoch Adam Forgáč spolu s 1 200 vojakmi, medzi ktorými boli aj oddiely aj z posádok v Ďarmotách a Leviciach, posilnené ozbrojenými obyvateľmi z okolitých obcí. Na čistinke prezývanej Lech dal Forgáč postaviť provizórnu opevnenú líniu a využil aj vozovú hradbu. Forgáčovo vojsko, v ktorom bojoval veľký počet slovenských mladíkov, prvý útok úspešne odrazilo. Turkom sa nedarilo vojensky ani pri ďalších pokusoch, pričom aj napriek tomu, že boli v početnej presile, z bojiska ustúpili ako porazení. Zanechali po sebe viac než 600 mŕtvych a prišli o 200 zajatcov, ktorí tak unikli smutnému osudu. Išlo teda o jedno z najväčších ozbrojených stretnutí s Turkami v poli na našom území od skončenia pätnásťročnej vojny, a to v čase, keď formálne vládlo prímerie. Veľký podiel na vojenskom víťazstve v bitke pri Veľkých Vozokanoch mal dedinský ľud z okolia, ktorý sa zhromaždil pod Forgáčovou zástavou a bránil sa prevažne iba poľnohospodárskym náradím prispôsobeným na boj – kosami, vidlami, sekerami v tradičnej vozovej hradbe. V boji položilo život vyše 100 obrancov.

</doc>
<doc id="709711" url="https://sk.wikipedia.org/wiki?curid=709711" title="Pakost pyrenejský">
Pakost pyrenejský

Pakost pyrenejský () je dvojročná až trváca bylina z čeľade pakostovité ("Geraniaceae"). Jeho prirodzený areál sa rozprestiera od Európy po Irán a severozápadnú Afriku.
Opis.
Pakost pyrenejský je dvojročná až trváca bylina, s hrubým podzemkom, vysoká 20 až 60 cm. Byle sú vystúpavé až priame, často už od bázy rozkonárené, husto odstávajúco chlpaté s vtrúsenými žliazkami.
Prízemné listy sú dlhostopkaté, s priemerom 3 až 5 cm, stonkové listy sú protistojné, smerom nahor sa zmenšujúce, s kratšími stopkami, najvyššie sú sediace. Čepele sú v obryse okrúhle až okrúhlo obličkovité, do dvoch tretín dlaňovito päťdielne až sedemdielne, diely sú široko klinovité, na bokoch celistvookrajové, vpredu uťaté a vrúbkované. Prílistky sú podlhovasto vajcovité.
Kvety sú usporiadané v dvojkvetých vidliciach, stopky vidlíc sú dlhé do 2 cm, rovnako dlhé sú aj kvetné stopky, ktoré sú žliazkaté a po odkvitnutí sklonené. Červenofialová päťpočetná koruna je pravidelná. Kvetné lupienky sú voľné, obrátene srdcovité, tmavo žilkované, na báze zúžené do krátkeho nechtíka, na vrchole hlboko vykrojené, dlhé 6 až 10 mm. Semenník je päťpuzdrový, s jednou čnelkou rozdelenou na päť blizien. Tyčinky sú na báze vajcovito rozšírené a chlpaté. Päťpočetný kalich má lístky voľné, podlhovasto vajcovité, trojžilové, dlhé 4 až 5 mm, na vrchole ostité.
Zobákovité plody sú hladké, nevráskavé, krátko pritlačene chlpaté, dlhé 15 až 20 mm, zobáčik je žliazkatý. Po dozretí sa rozpadávajú na päť na vrchole spojených plôdikov. Elipsovité semená sú hladké a jemne bodkované.
Rozšírenie.
Areál prirodzeného rozšírenia pakosta pyrenejského sa rozprestiera v Európe od Portugalska, cez Francúzsko a Nemecko po Grécko a Ukrajinu, pôvodný je aj v severnej Afrike a ďalej od Kaukazu po Irán.
Zavlečený je v severnej Európe, na Britských ostrovoch, v európskom Rusku, Kanade, Spojených Štátoch, Čile a v Austrálii.
Na Slovensku sa vyskytuje v panónskej oblasti, v Malých Karpatoch, na Devínskej Kobyle, Považskom Inovci, v Strážovských a Štiavnických vrchoch a v Slovenskom raji (Podlesok).
Ekológia.
Pakost pyrenejský je častý v teplejších oblastiach, najmä v sadoch, na poliach, pasienkoch a vo viniciach. Obľubuje vlhké, výživné, zásadité i neutrálne, humózne, hlinitopiesočnaté pôdy. V populáciách sa občas vyskytujú aj jedince len so samičími kvetmi. Kvitne od mája do októbra.
Poddruhy.
V rámci druhu sú akceptované tieto poddruhy:

</doc>
<doc id="709712" url="https://sk.wikipedia.org/wiki?curid=709712" title="Geranium pyrenaicum">
Geranium pyrenaicum



</doc>
<doc id="709713" url="https://sk.wikipedia.org/wiki?curid=709713" title="Paseky (vrch v Laboreckej vrchovine)">
Paseky (vrch v Laboreckej vrchovine)

Paseky (; ) je názov vrchu v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Kalinov, približne severovýchodne od Medzilaboriec. 
Poloha.
Nachádza sa v hraničnom hrebeni vrchoviny. Západná, slovenská časť hrebeňa zasahuje na územie Prešovského kraja, okresu Medzilaborce a katastrálne územie obce Kalinov, východná patrí poľskému Podkarpatskému vojvodstvu, powiatu Sanok a gmine Komańcza. Najbližším sídlom je juhozápadne situovaný Kalinov, západne sa nachádza Habura, južne Medzilaborce (Vydraň) a Palota a východne osady obce Komańcza. Oblasť je súčasťou Chránenej krajinnej oblasti Východné Karpaty v slovenskej a Jaśliského parku v poľskej časti.
Opis.
Paseky ležia v hraničnom hrebeni na severnom okraji Laboreckej vrchoviny, juhovýchodne od Kalinovského sedla. Západne sa nachádza Baba (), Weretyszów () a Brúsy (), južne Hudákov (), Daňová () a Stredný hrb (), východne Jasieniowa (), Maly Bukowiec () a Bania () a severne Kiczera () a Kiczera Średnia (). Západné a južné svahy odvodňuje potok Daňová do rieky Laborec, voda zo severných odteká do rieky Wislok a z východných do Oslawy v povodí Visly. Vrcholom vedie značená Východokarpatská magistrála. Na vrchole stojí bývalá pozorovateľňa, ktorá však už kvôli okolitému porastu neposkytuje výhľad. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele tiež Ondavskú vrchovinu, Busov, Čergov, Slanské a Vihorlatské vrchy, vzácne i Tatry.

</doc>
<doc id="709717" url="https://sk.wikipedia.org/wiki?curid=709717" title="Pätnásťročná vojna">
Pätnásťročná vojna



</doc>
<doc id="709731" url="https://sk.wikipedia.org/wiki?curid=709731" title="152 mm ťažná húfnica D-20">
152 mm ťažná húfnica D-20

D-20 (v kóde NATO: M1987) je sovietska ťažná húfnica kalibru . Húfnica bola zavedená v ruskej armáde, ako aj v ďalších 40 krajinách po celom svete. V ruskej armáde bola D-20 modernizovaná pod označením D-20M „Chitin“.
Vznik a vývoj.
Vývoj poľnej húfnice D-20 sa začal v roku 1947 vo sverdlovskej konštrukčnej kancelárii OKB-9. Dôvodom vývoja bola potreba nahradiť zastaranú húfnicu ML-20. Na začiatku 50. rokov 20. storočia podstúpila nová húfnica závodné a vojskové skúšky, počas ktorých potvrdila vylepšené vlastnosti. Ukázalo sa, že húfnica D-20 predčí svojho predchodcu ML-20 v nasledovných parametroch:
Následne bola spustená sériová výroba novej húfnice, ktorá prebiehala v závodoch Uralvagonzavod, PO Barrikady a Motovilichinskie zavody. D-20 bola zavedená do služby v roku 1955. Jej derivát, označený ako D-22, je základom samohybnej húfnice 2S3 Akacija.
Popis.
D-20 je 152mm ťahaná húfnica navrhnutá tak, aby zasiahla širokú škálu cieľov priamo v prednej línii alebo v taktickej hĺbke obrany. Obsluhu zbrane zbrane zabezpečuje 8-členná posádka. D-20 je umiestnená na dvojkolesovom podvozku, podstavu má so sklápateľnou lafetou. Pohyb húfnice po bojisku alebo jej presun po cestách zaisťuje ťahač v podobe automobilu. Maximálna rýchlosť prepravy D-20 po ceste je 60 km/h.
Hlaveň je vybavená vyvinutou dvojkomorovou úsťovou brzdou aktívneho typu. Záver má poloautomatický zvislý klinový záver. Húfnica má odmer 58° a námer je v rozsahu od -5° do +45°. Dostrel pri použití klasickej trieštivo-trhavej munície je , pri použití reaktívnej munície . Rýchlosť streľby je 5-6 rán za minútu.
Nasadenie.
Prvým vojenským konfliktom, ktorého sa zúčastnila húfnica D-20, bola šesťdňová vojna. Neskôr túto húfnicu použila egyptská armáda aj v Jomkipurskej vojne v roku 1973.
V roku 1969 došlo ku konfliktu medzi ZSSR a Čínou v oblasti Damanského ostrova. Počas bojov boli nasadené sovietske húfnice D-20.
Neskôr bola D-20 použitá počas bojových operácií v Afganistane ako aj počas iránsko-irackej vojny. Zbrane dodané do Iraku boli použité taktiež počas vojny s Kuvajtom a následnej operácie Púštna búrka. Následne boli tieto húfnice využívané počas občianskej vojny v Iraku.
V roku 2014 boli húfnice D-20 použité pri stretoch ukrajinských ozbrojených síl a separatistov vo východnej časti Ukrajiny. Zbraň využívali obe strany konfliktu.
Ruská armáda vyradila D-20 z prevádzky v roku 2015, ale značný počet týchto zbraní zostal v sklade v zakonzervovanom stave. Potom ako Rusko v roku 2022 spustilo inváziu na Ukrajinu, boli niektoré z húfnic znovu zavedené do prevádzky. Podľa zahraničných zdrojov je od roku 2023 v ruských ozbrojených silách v prevádzke asi 100 kusov D-20 a ďalších 750 je v sklade.

</doc>
<doc id="709732" url="https://sk.wikipedia.org/wiki?curid=709732" title="SSS">
SSS

SSS môže byť:

</doc>
<doc id="709735" url="https://sk.wikipedia.org/wiki?curid=709735" title="Lynda Carterová">
Lynda Carterová

Lynda Carterová (; * 24. júl 1951, Globe, Arizona, USA) je americká herečka, speváčka a držiteľka titulu Miss World USA 1972. Je známa najmä z televízneho seriálu "Wonder Woman" (19751979).
Detstvo a mladosť.
Jej otec je írskeho pôvodu a jej matka, ktorej rodina pochádza z Mexika, má mexický, španielsky a francúzsky pôvod. Carterová má jedného brata a jednu sestru.
Carterová debutovala vo verejnej televízii už ako päťročná. Počas strednej školy vystupovala v kapele s názvom "Just Us". Ako pätnásťročná začala spievať v miestnej pizzerii, aby si privyrobila. O rok neskôr sa pripojila ku skupine s názvom "The Relatives".
V roku 1972 sa zúčastnila miestnej súťaže krásy v Arizone, ktorú napokon aj vyhrala. V rovnakom roku reprezentovala štát Arizona v Miss World USA, ktorú vyhrala a na medzinárodnej súťaži Miss World 1972 reprezentujúca Spojené štáty sa dostala do Top 15.
Kariéra.
Začiatkom 70. rokov Carterová navštevovala hodiny herectva na niekoľkých školách herectva v New Yorku.
Ako herečka dosiahla najväčšiu slávu vďaka úlohe Wonder Woman v televíznom seriáli "Wonder Woman", ktorý bol natočený v rokoch 1975 až 1979. Jej herecký výkon bol pozitívne prijatý televíznymi kritikmi aj divákmi. Táto rola z nej urobila tínedžerský idol sedemdesiatych rokov a figúrky, busty a plagáty Wonder Woman boli vydané s jej podobizňou. Po skončení televízneho seriálu sa krátko venovala svojej hudobnej kariére a koncertovala po celých Spojených štátoch.
V roku 1983 si zahrala v životopisnom filme "Rita Hayworth: The Love Goddess", kde stvárnila herečku Ritu Hayworth. V roku 1995 bola zvažovaná do role kapitánky Janeway, v televíznom seriáli "Star Trek: Vesmírná loď Voyager". V roku 1996 si zahrala po boku Marley Shelton a Katie Wright vo filme "Keď priateľstvo zabíja".
V roku 2007 hosťovala v televíznom seriáli "Smallville". V roku 2016 sa pripojila k hereckému obsadeniu televízneho seriálu "Supergirl". V roku 2020 si zahrala menšiu rolu vo filme "Wonder Woman 1984".
Súkromný život.
Carterová bola dvakrát vydatá a má dve deti z druhého manželstva. Otvorene podporuje ProChoice a Hnutie za práva sexuálnych a rodových menšín.

</doc>
<doc id="709736" url="https://sk.wikipedia.org/wiki?curid=709736" title="Lynda Carter">
Lynda Carter



</doc>
<doc id="709737" url="https://sk.wikipedia.org/wiki?curid=709737" title="Deiniades">
Deiniades

Deiniades () bol grécky hrnčiar v 6. storočí pred Kr.
Hrnčiar Deiniades bol činný v Aténach. Jeho menom je signovaný ("Dein[ia]des [e]poiesen – Deiniades zhotovil", toto meno sa inde nenachádza) červenofigúrový kylix (Antikensammlungen 2590, Mníchov), datovaný do okolo roku 520 pred Kr.. Kylix, ktorý je zdobený maľbami vázového maliara Fintia (je to zrejme jeho najstaršie signované dielo), na jednej strane zobrazuje Apolóna a Hérakla bojujúcich o tripus a na druhej Herma, Hérakla a Alkyonea.

</doc>
<doc id="709738" url="https://sk.wikipedia.org/wiki?curid=709738" title="Labyrinty vášne">
Labyrinty vášne

Labyrinty vášne ( "Laberintos de pasión") je mexická telenovela z produkcie spoločnosti Televisa v rokoch 1999 – 2000. Hlavné úlohy stvárnili herci Leticia Calderón, Francisco Gattorno a César Évora. Na Slovensku túto telenovelu vysielala TV Markíza prvýkrát od 14. augusta 2000 do 1. decembra 2000 a druhýkrát od 7. júna 2001 do 28. septembra 2001.

</doc>
<doc id="709739" url="https://sk.wikipedia.org/wiki?curid=709739" title="Odplata (telenovela)">
Odplata (telenovela)

Odplata () je kolumbijsko-americká telenovela z produkcie spoločností Telemundo a RTI Colombia v rokoch 2002 – 2003. Hlavné postavy stvárnili herci Gabriela Spanic a José Ángel Llamas. Na Slovensku túto telenovelu vysielala TV Markíza prvýkrát od 22. októbra 2003 do 27. januára 2004 a druhýkrát od 12. septembra 2006 do 15. decembra 2006.

</doc>
<doc id="709740" url="https://sk.wikipedia.org/wiki?curid=709740" title="Súboj vášní">
Súboj vášní

Súboj vášní ( "Duelo de pasiones") je mexická telenovela z produkcie spoločnosti Televisa v roku 2006. Hlavné úlohy stvárnili herci Erika Buenfil, Sergio Goyri a Ludwika Paleta. Na Slovensku túto telenovelu vysielala TV Markíza od 20. februára 2007 do 31. mája 2007 a TV Doma od 5. apríla 2010 do 4. júna 2010.

</doc>
<doc id="709741" url="https://sk.wikipedia.org/wiki?curid=709741" title="Turistická značkovaná trasa číslo 2413">
Turistická značkovaná trasa číslo 2413

 Turistická značkovaná trasa číslo 2413 je modrá trasa v Myjavskej pahorkatine, ktorá vedie z Myjavy do Sobotišťa. Dĺžka trasy je 16,2 km. Turistická trasa je v správe Klubu slovenských turistov.

</doc>
<doc id="709743" url="https://sk.wikipedia.org/wiki?curid=709743" title="Osudové stretnutie">
Osudové stretnutie

Osudové stretnutie ( "Alborada") je mexická telenovela z produkcie spoločnosti Televisa z rokov 2005 – 2006. Hlavné úlohy stvárnili herci Lucero a Fernando Colunga. Na Slovensku túto telenovelu vysielala TV Markíza od 17. júla 2006 do 15. septembra 2006 a TV Doma od 31. augusta 2009 do 2. januára 2010.

</doc>
<doc id="709746" url="https://sk.wikipedia.org/wiki?curid=709746" title="Mladí, krásni, skazení">
Mladí, krásni, skazení

Mladí, krásni, skazení () je kolumbijská mládežnícka telenovela z produkcie spoločnosti RTI Televisión pre televíziu Telemundo v rokoch 2009 – 2010. Hlavné postavy stvárnili herci Carmen Villalobos, Aldemar Correa a Sebastián Caicedo. Na Slovensku túto telenovelu vysielala TV Doma prvýkrát od 30. apríla 2012 do 2. novembra 2012 a druhýkrát od 28. júla 2014 do 12. novembra 2014.

</doc>
<doc id="709750" url="https://sk.wikipedia.org/wiki?curid=709750" title="Deinias">
Deinias

Deinias () môže byť:

</doc>
<doc id="709754" url="https://sk.wikipedia.org/wiki?curid=709754" title="Sandhya - svetlo môjho života">
Sandhya - svetlo môjho života



</doc>
<doc id="709757" url="https://sk.wikipedia.org/wiki?curid=709757" title="152mm ťažná húfnica D-20">
152mm ťažná húfnica D-20



</doc>
<doc id="709758" url="https://sk.wikipedia.org/wiki?curid=709758" title="152mm ťažná húfnica 2A65 Msta-B">
152mm ťažná húfnica 2A65 Msta-B



</doc>
<doc id="709760" url="https://sk.wikipedia.org/wiki?curid=709760" title="D-20">
D-20



</doc>
<doc id="709762" url="https://sk.wikipedia.org/wiki?curid=709762" title="Daňová">
Daňová

Daňová (; ) je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Kalinov, približne severovýchodne od Medzilaboriec. 
Poloha.
Nachádza sa v hraničnom hrebeni vrchoviny. Západná, slovenská časť hrebeňa zasahuje na územie Prešovského kraja, okresu Medzilaborce a na katastrálne územie obce Kalinov a mesta Medzilaborce, východné svahy patria poľskému Podkarpatskému vojvodstvu, powiatu Sanok a gmine Komańcza. Najbližším sídlom je juhozápadne situovaný Kalinov, západne sa nachádza Habura, južne Medzilaborce (Vydraň) a Palota a východne osady obce Komańcza. Oblasť je súčasťou Chránenej krajinnej oblasti Východné Karpaty v slovenskej a Jaśliského parku v poľskej časti.
Opis.
Daňová leží na severnom okraji Laboreckej vrchoviny, v hraničnom hrebeni juhovýchodne od Kalinovského sedla. Západne sa nachádza Weretyszów (), Hudákov () a Brúsy (), južne Ráztoky (), Strop (), Stredný hrb (), Kľučkov () a Kiczera (), východne Jasieniowa (), Sokoliska () a Bania () a severne Kiczera (), Maly Bukowiec (), Paseky () a Baba (). Západné a južné svahy odvodňuje potok Daňová do rieky Laborec, voda z východných a severných častí odteká potokom Dolźyczka do rieky Oslawy v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele tiež Ondavskú vrchovinu, Busov, Čergov, Slanské a Vihorlatské vrchy, vzácne i Tatry.

</doc>
<doc id="709763" url="https://sk.wikipedia.org/wiki?curid=709763" title="Pakost podzemkatý">
Pakost podzemkatý

Pakost podzemkatý () je trváca bylina s hrubým podzemkom z čeľade pakostovité ("Geraniaceae"). Prirodzene sa vyskytuje v strednej a juhovýchodnej Európe a v Turecku.
Opis.
Pakost podzemkatý je trváca, aromatická a mäkko žliazkatá bylina s hrubým podzemkom, vysoká 20 až 40 cm. 
Listy sú zvyčajne len prízemné, dlhostopkaté, v obryse päťuholníkové, s priemerom 6 až 10 cm. Čepele sú do troch štvrtín dlaňovito päťdielne, diely sú obrátene vajcovité, vpredu perovito päť až sedem zárezové.
Kvety sú usporiadané v dvojkvetých pazušných vidliciach a tvoria bohaté súkvetia. Karmínovočervená päťpočetná koruna je pravidelná. Kvetné lupienky, dlhé do 15 mm, sú voľné a na báze zúžené do dlhého nechtíka. Kvetné stopky sú krátke. Semenník je päťpuzdrový, s jednou čnelkou rozdelenou na päť blizien. Tyčiniek je desať a viac (do 20). Päťpočetný kalich má lístky voľné, vzpriamené, trojžilové, červenkasté a dlhé do 7 mm.
Zobákovité plody sú holé, so zobáčikom dlhým do 40 mm. Po dozretí sa rozpadávajú na päť na vrchole spojených plôdikov.
Rozšírenie.
Pakost podzemkatý sa prirodzene vyskytuje od Francúzska, cez Taliansko, Rakúsko, Rumunsko, Bulharsko, Albánsko, Grécko až po Balkánsky polostrov a tiež v Turecku.
Zavlečený je na Britských ostrovoch, Belgicku, Česku, Slovensku, Poľsku, Ukrajine a v Čile.
Ekológia.
Pakost podzemkatý je na Slovensku nepôvodný druh. Často sa pestuje v záhradách ako okrasná trvalka a zriedka splanieva na vlhkých, výživných, vápenatých pôdach. Kvitne od júla do Augusta.

</doc>
<doc id="709765" url="https://sk.wikipedia.org/wiki?curid=709765" title="Geranium macrorrhizum">
Geranium macrorrhizum



</doc>
<doc id="709766" url="https://sk.wikipedia.org/wiki?curid=709766" title="Malá scéna VŠMU">
Malá scéna VŠMU



</doc>
<doc id="709768" url="https://sk.wikipedia.org/wiki?curid=709768" title="Družstevníctvo na Slovensku">
Družstevníctvo na Slovensku

Pod pojmom "družstvo" sa súčasníkovi v pamäti vybaví jednotné roľnícke družstvo (JRD), druh poľnohospodárskeho družstva, ktoré boli v Česko-Slovensku v období socialistického zriadenia v rokoch 1948 – 1990 založené prakticky v každej obci. Jeho členmi boli bývalí súkromní roľníci, ktorí odovzdali všetky svoje pozemky do vlastníctva družstva a museli povinne pracovať v družstve. Gazdovia museli družstvu odovzdať aj živý a mŕtvy inventár, osivo, sadivo a krmivo, hospodárske budovy a iné stavby, prípadne remeselnícke potreby. Ich neslávna história skončila pádom komunistického režimu v Česko-Slovensku po Nežnej revolúcii a v histórii svetového družstevníctva tvorí skôr smutnú epizódu toho, ako sa aj tá najušľachtilejšia myšlienka dá zneužiť skupinovými záujmami jednej štátostrany.
Stručná história družstiev.
Teoretické základy kolektívneho vlastníctva.
Družstevné myšlienky sa v Európe objavujú už na prelome osemnásteho a devätnásteho storočia a ich nositeľmi sú poprední utopickí socialisti Robert Owen (1771 – 1858) a François Marie Charles Fourier (1772 – 1837). Owen, samotný továrnik, sa snažil zo svojich robotníkov utvoriť prvú socialistickú spoločnosť, ktorú si predstavoval ako federáciu družstevných osád, v ktorých jedinou formou vlastníctva malo byť osobné vlastníctvo spotrebných predmetov. Iným známym utopistom bol Francúz Fourier, ktorý rozvíjal myšlienky francúzskych materialistov s cieľom vytvoriť také zriadenie, ktoré by umožňovalo plne uspokojiť ľudské potreby (vášne) a ich ďalší rozvoj. Utopisti však svoje myšlienky nevnucovali násilím (ako to bolo neskôr v prípade marxistov, ktorí nanucovali svoje myšlienky násilím a triednym bojom), ale skôr, aby ich myšlienky ľudia sami dobrovoľne prijali. Podľa ich predstáv nová spravodlivejšia spoločnosť mala byť založená na spoločnom vlastníctve, povinnej práci pre všetkých a rozdeľovaniu vytvorených hodnôt na zásade rovnosti. Ich realizácia v praxi sa však nestretla s veľkým úspechom a vo vytvorených dobrovoľných komunitách utopisti s ich zriadením a pojatím len experimentovali. 
Prvé družstevné spolky.
Myšlienky družstevníctva po utopistických socialistoch sa ďalej rozvíjali a v Európe sa zakladajú prvé spolky, v ktorých sa združujú roľníci alebo remeselníci za účelom spoločného nakupovania rôznych potrieb vo veľkom a za lepšie ceny. Potom si nakúpené potreby predávali lacnejšie medzi sebou a začali takto spolupracovať. Prvé družstvo vzniklo v Anglicku roku 1844 ako remeselnícky spolok (Rochdalské družstvo poctivých priekopníkov, angl. Rochdale society of equitable pioneers), zaniklo až v roku 1991. Toto svojpomocné družstvo bolo založené za účelom obchodovania s potravinami, oblečením, tabakom, výroby výrobkov, obrábania pôdy, stavby a nákupu domov. Jeho význam spočíva v jeho stanovách, ktoré sa stali vzorom pre ďalšie družstvá (tzv. Rochdalské princípy) a v modifikovanej podobe sa používajú družstvami dodnes.
Družstevné spolky v Uhorsku.
Myšlienky spolkov roľníkov vo forme svojpomocných družstiev sa rozšírili aj do vtedajšieho Uhorska, vrátane stolíc so slovenským obyvateľstvom. Rôzne spolky, v ktorých za združovali rôzne vrstvy obyvateľstva existovali v Uhorsku už dávno. Odlišovali sa svojim špecifickým zameraním a aktivitami (spolky miernosti, čítacie spolky, robotnícke spolky, prírodovedné, lekárske a turistické spolky) a významne ovplyvňovali šírenie osvety a vzdelanosti na Slovensku. Roľníci sa do takýchto spolkov zapájali len sporadicky. V roku 1848 bolo v Uhorsku zrušené poddanstvo, čo pre poddaných roľníkov, ktorí dovtedy mali na obrábanú pôdu len užívacie právo, predstavovalo obrovskú zmenu v ich dovtedajšom živote. Vlastníkmi pôdy sa stali aj urbariálni roľníci (zapísaní v urbári) a aj ich pričinením dochádza k rozvoju poľnohospodárskej produkcie. Samostatne hospodáriaci roľníci a remeselníci začali pociťovať nedostatok úverov. Na viacerých miestach začali vznikať rôzne svojpomocné spolky, ktorých organizáciou sa iniciatívne ujímali národne uvedomelí učitelia a kňazi, ktorým nebol ľahostajný, popri duchovnom a hospodársky prospech obcí v ktorých vykonávali svoju službu.
Družstevné spolky na Slovensku.
Na dnešnom Slovensku bol priekopníkom družstevných spolkov Samuel Jurkovič (1796 – 1873), rodák z Brezovej pod Bradlom. Roku 1845 založil prvé úverové družstvo v Sobotišti, kde vtedy pôsobil ako učiteľ. Bol o prvý úverový ústav na kontinentálnej Európe. Jeho Gazdovský spolok sa stal neoddeliteľnou súčasťou slovenskej histórie a Slováci sa jeho počinom zaradili medzi priekopníkov družstevníctva v Európe. Počas svojho učiteľovania v Sobotišti úzko spolupracoval s miestnym evanjelickým kňazom Jánom Šulekom, ktorý bol typickým osvietencom a rozvíjal ľudovýchovné aktivity medzi miestnymi obyvateľmi. Cieľom Gazdovského spolku bolo sporenie a poskytovanie pôžičiek. Zlepšením hmotných pomerov ľudu sa začalo zaoberať viacero slovenských národovcov. Štefan Marko Daxner a August Horislav Škultéty v roku 1847 založili v Tisovci Hospodársky spolok, ktorý obyvateľom Tisovca okrem sporenia poskytoval pôžičky na dlžobné úpisy za nepatrný úrok. Zo spolku v roku 1871 vznikla Tisovská vzájomná pomocnica, ktorá sa pretvorila na svojpomocné družstvo. Pavol Dobšinský zriadil roku 1847 Úverný spolok v Ratkovej. V tomto období Gazdovské spolky boli založené aj v Brezovej, Myjave, Mošovciach, Brezne a inde. Ján Vansa, evanjelický kňaz v rodnej dedine Píla, sa inšpiroval špecifickou formou nemeckého družstevníctva, tzv. raiffeisenka, ktorej obdobu chcel zužitkovať v domácich pomeroch. V roku 1893 založil prvé trojúčelové družstvo na Slovensku - Pílansko–hačavský hospodársky, potravný a úverný spolok. Jeho cieľom bol predaj domáce ľudové výrobky, predával potraviny, prijímal vklady a poskytoval svojim členom pôžičky za nízky úrok. Úspech družstva inicioval zakladanie podobných spolkov aj v iných regiónoch Slovenska. V decembri 1894 na Troch Sliačoch zriadil Gazdovský potravný a úverný spolok katolícky kňaz Andrej Hlinka. Vansov priateľ farár Ján Vološšák v tom istom roku zakladá obdobný trojúčelový spolok v Liptovskej Teplej. Na príklade týchto, ale aj ďalších družstiev sa v Jasenovej v roku 1897 z iniciatívy miestneho farára Miloslava Krčméryho rozhodli založiť gazdovsko-potravný a úverný spolok.
Socialistické družstevníctvo (roky 1948 – 1989).
Krátko po nástupe komunistov k moci vo februári 1948 sa zdalo, že súkromné vlastníctvo pôdy ostane zachované. Nový režim si uvedomoval, že poľnohospodárska produkcia v štáte je závislá na riadnom chode 1 400 000 gazdovstiev, ktoré by nová vláda mala podporovať (Slovenský týždenník č. 51, 1948). Krátko po prevzatí moci komunisti ústami ministra pôdohospodárstva Júliusa Ďuriša a predsedu vlády súdruha Zápotockkého ešte deklarovali, že kolektivizácia sovietskeho typu našim roľníkom nehrozí. Podpora súkromného hospodárenia na vidieku sa rýchlo ukázala ako poťahovanie medových motúzov roľníkom s cieľom ich ovládnutia a následnej likvidácie. Už v roku 1949 sa naplno ukázali zámery komunistov, ktorí už nemuseli získavať roľníkov vo voľbách. V štáte vládli pevnou rukou a „na večné časy“. Minister Ďuriš, dovtedy dušujúci sa, že sovietske kolchozy u nás nebudú, sa stal jedným z hlavných protagonistov kolektivizácie podľa sovietskeho vzoru.
Násilná kolektivizácia sa začala prijatím zákona o jednotných roľníckych družstvách (JRD) vo februári 1949. Na základe tohto zákona v každej obci malo vzniknúť JRD. Mohlo sa začať celoplošne kolektivizovať. Do československého systému prenikol ruský pojem kulak. S cieľom narušiť po stáročia vytváranú súdržnosť a celistvosť roľníckeho stavu štátne orgány pristúpili k prísnej diferenciácii roľníkov podľa výmery pôdy, ktorú vlastnili. Z bohatších gazdov sa stali triedni nepriatelia na dedine, ktorí boli označovaní za hlavnú príčinu nedostatku potravín a zásobovacích problémov. V skutočnosti bohatší gazdovia sa podstatnou mierou podieľali na tržnej produkcii v štáte. Znižovanie produkcie a chaos spôsobovala násilná kolektivizácia. Direktívny systém roľníkom určoval, kto má koľko plochy a čím osiať, koľko a akého dobytka má chovať. Pri rozpise povinných kontingentov mäsa, mlieka, obilia a vajec roľníkom rozhodovali miestne národné výbory a špeciálne komisie, pričom v nich kvitla svojvôľa úradníkov. V boji proti reakčným živlom na dedine, ako ich nazývali komunisti, prijali 6. októbra 1948 zákon na ochranu republiky. Tento zákon sa masívne používal proti roľníkom s jasnou inštrukciou komunistickej strany využiť trestné predpisy ako pomôcku k uskutočneniu socializácie dediny. Cieľ bol jasný: naštrbiť, či zničiť majetkové a medziľudské vzťahy, z dedinského prostredia vytvoriť štruktúru ovládanú totalitným režimom. Masívne represívne opatrenia komunistov pri násilnej kolektivizácii viedli ku konfiškáciám všetkého majetku gazdu (vrátane domov, pôdy a poľnohospodárskeho majetku). Roľníci boli vo vykonštruovaných procesoch odsúdení na dlhé roky do väzenia, mladší roľníci miesto riadnej vojenskej služby strávili niekoľko rokov v baniach na nútených prácach ako príslušníci pomocných technických práporov (PTP). Celé rodiny potrestali vysťahovaním do českého pohraničia. Faktickému vyvlastneniu pôdy sa rovnalo zakladanie jednotných roľníckych družstiev, kam režim rôznymi nátlakovými prostriedkami nútil roľníkov vstupovať počas kolektivizácie. Tá neskôr prerástla do násilnej akcie komunistickej moci, ktorá od základov zmenila život a hospodárenie na dedinách a postihla státisíce ľudí. Hlavným cieľom komunistami pripraveného zákona bolo urobiť zo slobodných roľníkov ovládateľných nekvalifikovaných robotníkov, najmä tým, že sa im odoberie pôda, dobytok a stroje. To sa im napokon v troch fázach násilne presadenej kolektivizácie aj postupne podarilo. Z roľníka sa stal námezdný a najlacnejší robotník v štáte, ktorý na pozemku vloženom do družstva stratil všetky práva. Roľníci boli ako vrstva obyvateľstva prenasledovaní a takmer celkom zlikvidovaní.

</doc>
<doc id="709769" url="https://sk.wikipedia.org/wiki?curid=709769" title="Turistická značkovaná trasa číslo 8145">
Turistická značkovaná trasa číslo 8145

 Turistická značkovaná trasa číslo 8145 je žltá trasa v Myjavskej pahorkatine a Malých Karpatoch, ktorá vedie z Polianky do Pustej Vsi. Dĺžka trasy je 14 km. Turistická trasa je v správe Klubu slovenských turistov.

</doc>
<doc id="709772" url="https://sk.wikipedia.org/wiki?curid=709772" title="Kvalifikácia na Majstrovstvá sveta vo futbale 2026 – Južná Amerika">
Kvalifikácia na Majstrovstvá sveta vo futbale 2026 – Južná Amerika

Juhoamerická časť kvalifikácie na Majstrovstvá sveta vo futbale 2026 je jednou zo šiestich kontinentálnych častí kvalifikácie o postup na Majstrovstvá sveta vo futbale 2026. O šesť miest na svetovom šampionáte a o jedno miesto v interkontinentálnej baráži sa uchádzajú reprezentačné mužstvá 10 členských krajín Juhoamerickej futbalovej konfederácie (CONMEBOL).
Tabuľka.
"Aktualizované k 25. marcu 2025."
Poznámka&lt;br&gt;
Interkontinentálna baráž.
Tím na siedmom mieste sa v interkontinentálnej baráži pripojí k jednému tímu z AFC, CAF a OFC a dvom tímom z CONCACAF. Tímy budú v baráži zoradené podľa rebríčku FIFA, kde dve najlepšie tímy budú hrať finále baráže, zatiaľ čo ostatné tímy budú hrať semifinále. Najlepšie dva tímy sa kvalifikujú na Majstrovstvá sveta vo futbale 2026.

</doc>
<doc id="709778" url="https://sk.wikipedia.org/wiki?curid=709778" title="Kvalifikácia na Majstrovstvá sveta vo futbale 2026 – Afrika">
Kvalifikácia na Majstrovstvá sveta vo futbale 2026 – Afrika

Africká časť kvalifikácie na Majstrovstvá sveta vo futbale 2026 je jednou zo šiestich kontinentálnych častí kvalifikácie o postup na Majstrovstvá sveta vo futbale 2026. O 9 miest na svetovom šampionáte a jedno miesto v interkontinentálnej baráži sa uchádzali reprezentačné mužstvá 53 členských krajín Konfederácie afrického futbalu (CAF). 
Prvé kolo.
Všetkých 53 tímov bolo vyžrebovaných do deviatich skupín po šesť tímov. Z každej skupiny sa víťaz kvalifikuje na Majstrovstvá sveta vo futbale 2026. Štyri najlepšie tímy na druhých miestach postúpia do druhé kola kde sa určí tím, ktorý postúpi do interkontinentálnej baráže.
Skupina E.
Poznámka
Druhé kolo.
Štyri najlepšie tímy na druhých miestach postúpia do druhého kola kde sa určí tím, ktorý postúpi do interkontinentálnej baráže. V druhom kole sa budú hrať tri zápasy. Dvojice sú určené systémom 1-4 a 2-3 z tabuľky tímov na druhých miestach. Druhé kolo sa bude hrať v Maroku.
Interkontinentálna baráž.
Víťaz druhého kola sa v interkontinentálnej baráži pripojí k jednému tímu z AFC, z CONMEBOL a OFC a dvom tímom z CONCACAF. Tímy budú v baráži zoradené podľa rebríčku FIFA, kde dve najlepšie tímy budú hrať finále baráže, zatiaľ čo ostatné tímy budú hrať semifinále. Najlepšie dva tímy sa kvalifikujú na Majstrovstvá sveta vo futbale 2026.

</doc>
<doc id="709781" url="https://sk.wikipedia.org/wiki?curid=709781" title="Ilia Topuria">
Ilia Topuria

Ilia Topuria (gruz. ილია თოფურია; *21. január 1997, Halle, Nemecko) je španielsky profesionálny bojovník zmiešaných bojových umení gruzínskeho pôvodu, ktorý zápasí v kategórii perovej váhy organizácie Ultimate Fighting Championship (UFC), kde je bývalým šampiónom perovej váhy.
Detstvo a začiatky.
Topuria sa narodil v meste Halle vo Vestfálsku v Nemecku gruzínskym rodičom. Má dve sestry a jedného brata. Ako štvorročný bol svojím otcom prihlásený na hodiny brazílskeho džiu-džicu a v tomto športe eventuálne získal druhé miesto na Európskom šampionáte juniorov. Keď mal sedem rokov, jeho rodina sa vrátila naspäť do Gruzínska, kde sa Topuria v škole začal venovať gréckorímskemu wrestlingu. Ako pätnásťročný sa spolu s bratom presťahoval do Alicante v Španielsku, kde začali trénovať zmiešané bojové umenia v gyme Climent Club. Predtým, ako začal svoju MMA kariéru, pracoval Topuria ako vyhadzovač a ako predavač v butiku.
Kariéra v zmiešaných bojových umeniach.
Topuria začal svoju kariéru v MMA ako amatér, vyhrávajúc turnaj Arnold Fighter organizovaný Arnoldom Schwarzeneggerom. Následne profesionálne debutoval v roku 2015 v perovej váhe. Po tom, čo vyhral svoje prvé štyri zápasy, všetky prostredníctvom submisie, a zároveň získal titul šampióna organizácie Mix Fight Events, sa Topuria posunul do bantamovej váhy a uskutočnil svoj medzinárodný debut vo Fínsku. Zápas vyhral na submisiu v prvom kole a len o niekoľko mesiacov neskôr dostal príležitosť zápasiť o titul šampióna bantamovej váhy organizácie Cage Warriors. Keďže však nesplnil váhový limit, titul nezískal aj napriek tomu, že zvíťazil.
Brave Combat Federation.
V roku 2019 Topuria podpísal zmluvu s bahrajnskou organizáciou Brave CF a vrátil sa späť do perovej váhy. Svoj debut v Brave v septembri toho roku proti Luisovi Gomezovi vyhral na submisiu v prvom kole. Zároveň získal ocenenie za "Výkon večera".
Jeho druhý zápas pre organizáciu sa uskutočnil o dva mesiace neskôr, 15. novembra 2019, proti Stevenovi Goncalvesovi. Svojho súpera knokautoval v prvom kole, pričom išlo o prvú výhru v jeho kariére iným spôsobom ako submisiou.
Ultimate Fighting Championship.
Topuria debutoval v UFC 11. októbra 2020 na podujatí "UFC Fight Night: Sandhagen vs. Moraes" ako náhrada na poslednú chvíľu za Seung Woo Choia proti Youssefovi Zalalovi. Zápas vyhral na body jednohlasným rozhodnutím.
Vo svojom druhom zápase čelil Damonovi Jacksonovi 5. decembra 2020 na "UFC on ESPN: Hermansson vs. Vettori". Vyhral na KO v prvom kole.
Vo februári 2021 bolo oznámené, že Topuriov ďalší súper bude slovenský bojovník Ľudovít Klein. Topuria a jeho tím však následne vyhlásili, že o tento zápas nemajú záujem a ani im nikdy nebol ponúknutý, napriek tomu, že Kleinovi bola od UFC poslaná zmluva, ktorú podpísal a poslal naspäť. 
Topuria namiesto toho čelil Ryanovi Hallovi 10. júla 2021 na "UFC 264 - Poirier vs. McGregor 3". Halla knokautoval v prvom kole.
Jeho ďalším súperom mal byť Movsar Evloev na podujatí "UFC 270 - Ngannou vs. Gane", ktoré sa konalo 22. januára 2022. Evloev však odstúpil kvôli nešpecifikovaným zdravotným problémom a bol nahradený Charlesom Jourdainom. V deň váženia bol Topuria z karty stiahnutý prítomnými lekármi kvôli zdravotným komplikáciám súvisiacimi so zhadzovaním váhy a zápas bol úplne zrušený.
Topuria nahradil Mikea Davisa v zápase proti Jaiovi Herbertovi 19. marc 2022 na podujatí "UFC Fight Night: Volkov vs. Aspinall" v Londýne. Topuria bol v prvom kole zrazený na zem kopom do hlavy, ale v druhom kole ovládol zápas a Herberta knokautoval. Získal taktiež ocenenie za "Výkon večera". 
V jeho nasledujúcom zápase mal Topuria čeliť Edsonovi Barbozovi 29. októbra 2022 na podujatí "UFC Fight Night: Kattar vs. Allen". Barboza však v septembri odstúpil kvôli zraneniu kolena a zápas bol zrušený.
Topuria potom čelil Bryceovi Mitchellovi 10. decembra 2022 na "UFC 282 - Błachowicz vs. Ankalaev". Zápas vyhral prostredníctvom submisie v druhom kole. Jeho výkon mu získal ocenenie za "Výkon večera".
Jeho ďalším súperom sa stal Josh Emmett, s ktorým mal pôvodne zápasiť 17. júna 2023 na "UFC on ESPN 47: Vettori vs. Cannonier". Organizácia sa však neskôr z tohto stretnutia rozhodla urobiť hlavný zápas večera na podujatí "UFC on ABC 5: Emmett vs. Topuria", ktoré sa konalo 24. júna 2023. Topuria vyhral jednohlasným rozhodnutím a zároveň získal ocenenie za "Zápas večera".
Topuria mal čeliť šampiónovi Alexandrovi Volkanovskému 20. januára 2024 na "UFC 297 - Strickland vs. du Plessis". Volkanovský sa však v októbri stal na poslednú chvíľu súperom Islama Machačeva v zápase o šampiónsky opasok ľahkej váhy a zápas medzi ním a Topuriom bol preložený o mesiac neskôr na 17. február 2024 na podujatie "UFC 298 - Volkanovski vs. Topuria". Topuria Volkanovského knokautoval v druhom kole a stal sa tak novým šampiónom perovej váhy. Získal zároveň ocenenie "Výkon večera".
Osobný život.
Topuria má jedného syna, narodeného v roku 2020. Žije v Alicante v Španielsku a má španielske občianstvo. V UFC reprezentuje Španielsko aj Gruzínsko. Plynule hovorí po gruzínsky, španielsky, nemecky a anglicky a pasívne ovláda ruštinu. Jeho starší brat Aleksandre je taktiež MMA bojovník.

</doc>
<doc id="709782" url="https://sk.wikipedia.org/wiki?curid=709782" title="Skenderija">
Skenderija

Skenderija je športovo-kultúrno-obchodné centrum v Sarajeve. Vybudované bolo v roku 1969. Nachádza sa na ľavom brehu rieky Miljacky. Celková úžitková plocha centra je 70 000 m². Súčasťou areálu je sála zimných športov Mirzu Delibašića a Dom mládeže.
História.
Skenderija nesie svoj názov podľa Skender-pašu, ktorý v roku 1499 na mieste súčasnej haly nechal vybudovať trhovisko s 11 stánkami, zájazdový hostinec (karavanseraj) a tekke. Jeho syn Mustafa beg Skenderpašić tu potom v roku 1518 nechal vybudovať mešitu, ktorá sa však po niekoľkých desiatkach rokov zrútila a zachoval sa len jej minaret.
V 60. rokoch 20. storočia riešili predstavitelia Sarajeva problém s nedostatkom športovísk v meste. Na tomto území sa nachádzal nie príliš vyhovujúci futbalový štadión bez tribún a staré domy. Skenderija bola špecifická lokalita s nízkymi domami, mnohokrát ešte z obdobia tureckej nadvlády.
Aj preto padlo rozhodnutie práve tu vybudovať nové športové centrum. V roku 1960 bol pôvodný minaret historickej mešity zbúraný. Nové športové centrum navrhol prominentný juhoslovanský architekt Živorad Janković, ktorý sa podieľal na návrhoch mnohých ďalších stavieb tohto typu po celej krajine. Stavba centra bola dokončená dňa 29. novembra 1969 (na Deň republiky). Slávnostné otvorenie sprevádzalo premietanie filmu Bitka na Neretve. V súvislosti so Zimnými olympijskými hrami 1984, ktoré sa konali v Sarajeve, bola jednak vybudovaná nová hala (Zetra), zároveň bola pôvodná Skenderija rozšírená a zmodernizovaná.
Počas vojny v Bosne a Hercegoviny bola hala ostreľovaná granátometmi. Väčšina areálu sa zachovala bez závažnejších škôd, pôvodný Dom mládeže vyhorel. Potom bola hala sprivatizovaná a na začiatku 21. storočia opäť zrekonštruovaná. V roku 2012 sa strecha haly pre zimné športy zrútila pod náporom napadaného snehu.

</doc>
<doc id="709785" url="https://sk.wikipedia.org/wiki?curid=709785" title="2A36 Giacint-B">
2A36 Giacint-B

2A36 Giacint-B je sovietska ťažná húfnica kalibru . Húfnica sa ukázala byť veľmi spoľahlivá aj v extrémnych klimatických podmienkach pri teplotách od -50 do +50 °C. 2A36 je určený na boj so živou silou, ale aj na údery na obrnenú techniku. Okrem armád krajín bývalého Sovietskeho zväzu sa dostala aj do výzbroje Iraku alebo Fínska.
Z hľadiska kombinácie výkonových charakteristík je 2A36 Giacint-B, rovnako ako jej samohybná verzia 2S5 Giacint-S, jednou z najvýkonnejších húfnic neskorého sovietskeho vývoja. Pokiaľ ide o dostrel a silu munície, prekonáva všetky dovtedy vyrobené húfnice, výnimkou je len 2S7 Pion.
Vznik a vývoj.
Vývoj húfnice začal v Permskom strojárskom závode už v roku 1968. Od samého začiatku bola navrhnutá v dvoch verziách: ťahaná verzia označená ako 2A36 alebo Giacint-B a verzia 2A37, ktorá mala byť samohybným delostreleckým systémom neskôr označeným ako 2S5 Giacint-S. Po ukončení vývoja 2A36 prebiehali v rokoch 1971 až 1972 vojskové skúšky. Sériová výroba sa začala v roku 1975, kedy bola húfnica aj zavedená do výzbroje sovietskej armády. Sériová výroba bola ukončená v roku 1989 a v rámci tohto obdobia bolo celkovo vyrobených 2543 kusov 2A36. 
Po zavedení do služby sa však ukázalo, že veľkou slabinou tejto húfnice je presné zameriavanie. Preto ich Rusko modernizovalo na verziu 2A36M Dilemma-2A36 so satelitným navádzaním a automatickým gyroskopickým systémom odpočtu uhla.
Popis.
2A36 má pomerne veľké rozmery - dĺžku (len hlaveň meria ), výšku a na šírku . Na ťahanú húfnicu je ohromujúca aj jeho hmotnosť, ktorá dosahuje 9,8 tony. Kvôli veľkým rozmerom a vysokej hmotnosti je húfnica lafetovaná na podvozku so štyrmi kolesami. Tento podvozok zaisťuje celému systému veľmi dobrú priechodnosť terénom aj vysokú rýchlosť na ceste. V teréne sa 2A36 pohybuje rýchlosťou 35 km/h a na ceste dokonca až rýchlosťou 80 km/h. Húfnicu ale utiahnu iba najťažšie nákladné automobily ako Ural-4320, KrAZ-6322, prípadne delostrelecké pásové ťahače AT-S.
O obsluhu húfnice sa stará 8 vojakov, ktorých práca je uľahčená poloautomatickým systémom nabíjania. Rýchlosť streľby je 6 rán za minútu. Hlavnou muníciou je vysoko výbušná trieštivá strela 3OF29 s hmotnosťou 46 kg (6,7 kg trhaviny), ktorá má dolet . Aktívny raketový projektil 3OF59 má dosah (niektoré zdroje uvádzajú až ). Je možné použiť tiež riadenú strelu Krasnopol. Popri trieštivých granátoch sú k dispozícii aj protipancierové, zadýmovacie alebo s chemickou náplňou. Húfnica má odmer 25° a námer je v rozsahu od -2,5° do +57°.

</doc>
<doc id="709791" url="https://sk.wikipedia.org/wiki?curid=709791" title="Bocianik stepný">
Bocianik stepný

Bocianik stepný () je jednoročná až dvojročná bylina z čeľade pakostovité ("Geraniaceae"). Jeho prirodzený areál sa rozprestiera od Kanárskych ostrovov, cez strednú Európu a Stredomorie po Pakistan.
Opis.
Bocianik stepný je jednoročná až dvojročná bylina, vysoká 10 až 50 (60) cm. Byle sú vystúpavé až priame, rozkonárené, odstávajúco žliazkato chlpaté. 
Prízemné listy sú dlhostopkaté, byľové krátkostopkaté, horné až sediace. Listové stopky sú chlpaté. Čepele sú v obryse podlhovasto vajcovité, perovito strihané, dlhé 10 až 20 cm, široké 4 až 5 cm. 
Súkvetie tvorí päťkvetý až desaťkvetý okolík, s početnými vajcovito kopijovitými a husto chlpatými listeňmi. Kvety sú päťpočetné, pravidelné a obojpohlavné. Fialové, modrofialové až modré kvetné lupienky sú voľné, obrátene vajcovité, tmavo žilkované, sú kratšie ako kalich. Plodných býva iba päť vnútorných, na báze brvitých tyčiniek. Semenník je päťpuzdrový, s jednou čnelkou rozdelenou na päť blizien. Päťpočetný kalich má lístky voľné, päťžilové, žliazkato chlpaté, dlhé 12 až 15 mm s koncovou osťou do 4 mm. Kvetné stopky sú odstávajúco žliazkato chlpaté, dlhé do 20 mm, po odkvitnutí zhrubnuté a sklonené. 
Zobákovité plody sú dlhé 6 až 10 cm. Po dozretí pukajú od stredového stĺpika zdola nahor a tak sa oddeľujú jednosemenné plôdiky. Sú veľké do 10 mm, bielo chlpaté, na vrchole žliazkaté a bez brázdy. 
Rozšírenie.
Prirodzený areál bocianika stepného sa rozprestiera od Kanárskych ostrovov, cez strednú Európu a Stredomorie po Pakistan. Zavlečený je vo Švédsku a v Spojených Štátoch (Massachusetts, New York, Pensylvánia). 
Na Slovensku sa vyskytuje iba na Podunajskej nížine a v Slovenskom krase. 
Ekológia.
Bocianik stepný rastie na skalnatých stepiach, strmých svahoch a pri cestách. Kvitne od apríla do augusta. Na Slovensku je považovaný za zraniteľný druh.

</doc>
<doc id="709792" url="https://sk.wikipedia.org/wiki?curid=709792" title="Stredný hrb">
Stredný hrb

Stredný hrb (; ) je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad Vydraňou, približne severovýchodne od Medzilaboriec. 
Poloha.
Nachádza sa v hraničnom hrebeni vrchoviny. Západná, slovenská časť hrebeňa zasahuje na územie Prešovského kraja, okresu Medzilaborce a na katastrálne územie mesta Medzilaborce, východné svahy patria poľskému Podkarpatskému vojvodstvu, powiatu Sanok a gmine Komańcza. Najbližšími sídlami sú západne situovaný Kalinov, juhozápadne sa nachádza Vydraň, mestská časť Medzilaboriec a južne obec Palota, východne sa na poľskom území nachádzajú osady obce Komańcza. Oblasť je súčasťou Chránenej krajinnej oblasti Východné Karpaty v slovenskej a Jaśliského parku v poľskej časti.
Opis.
Stredný hrb leží na severnom okraji Laboreckej vrchoviny, v hraničnom hrebeni severozápadne od Laboreckého priesmyku. Západne sa nachádza Weretyszów (), Hudákov (), Brúsy (), Ráztoky () a Strop (), južne Kýčera (), Pohorky (), Brincová () a Kľučkov (), východne Terpiak (), Wierch (), Kiczera (), Jasieniowa (), Sokoliska () a severne Bania (), Kiczera (), Daňová (), Paseky () a Baba (). Západné svahy odvodňuje Strednohrbský a južné Husársky potok do rieky Laborec, voda z východných a severných častí odteká potokom Dolźyczka do rieky Oslawy v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele tiež Ondavskú vrchovinu, Busov, Čergov, Slanské, Vihorlatské a Bukovské vrchy, vzácne i Tatry.

</doc>
<doc id="709796" url="https://sk.wikipedia.org/wiki?curid=709796" title="Kvalifikácia na Majstrovstvá sveta vo futbale 2026 – Ázia">
Kvalifikácia na Majstrovstvá sveta vo futbale 2026 – Ázia

Ázijská časť kvalifikácie na Majstrovstvá sveta vo futbale 2026 je jednou zo šiestich kontinentálnych častí kvalifikácie na Majstrovstvá sveta vo futbale 2026. Je určená pre národné tímy, ktoré sú členmi Ázijskej futbalovej konfederácie (AFC). Organizácii AFC je k dispozícii osem priamych miest na finálový turnaj a jedno miesto v interkontinentálnej baráži.
Formát.
Prvá fáza: 20 tímov (v rebríčku na 27. až 46. mieste) hrá dvojzápasy doma a vonku. 10 víťazov postúpi do druhej fázy
Druhá fáza: 36 tímov (desať víťazov z prvej fázy a tímy na 1. až 26. mieste v rebríčku). Sú rozdelení do deviatich skupín po štyri tímy. Dve najlepšie tímy z každej skupiny postúpia do tretej fázy.
Tretia fáza: 18 tímov, ktoré postúpia do tretej fázy budú rozdelení do troch skupín po šesť tímov. Z každej skupiny dve najlepšie tímy postúpia na finálový turnaj Majstrovstiev sveta 2026. Tímy na treťom a štvrtom mieste postúpia do štvrtej fázy.
Štvrtá fáza: Šesť tímov z tretej fázy bude rozdelených do dvoch skupín po tri tímy. Tímy budú hrať na neutrálnej pôde. Víťazi skupín sa kvalifikujú na Majstrovstvá sveta vo futbale 2026. Tímy na druhých miestach v skupine čaká piatej fázy.
Piata fáza: Tímy na druhých miestach v štvrtej fáze sa stretnú v dvojzápase doma a vonku aby sa určil tím z AFC pre interkontinentálnu baráž.
Prvá fáza.
Prvé kolo sa začalo 12. októbra 2023
Druhá fáza.
Druhé kolo začalo 16. novembra 2023.
Piata fáza.
Irak vyhral piate kolo ázijskej kvalifikácie a zahrá si v interkontinentálnej baráži o Majstrovstvá sveta vo futbale 2026.
Interkontinentálna baráž.
Víťaz piateho kola sa v interkontinentálnej baráži pripojí k jednému tímu z CONMEBOL, CAF a OFC a dvom tímom z CONCACAF. Tímy budú v baráži zoradené podľa rebríčku FIFA, kde dve najlepšie tímy budú hrať finále baráže, zatiaľ čo ostatné tímy budú hrať semifinále. Najlepšie dva tímy sa kvalifikujú na Majstrovstvá sveta vo futbale 2026.
Áziu v baráži bude zastupovať .

</doc>
<doc id="709797" url="https://sk.wikipedia.org/wiki?curid=709797" title="SZÖVETSÉG – ALIANCIA">
SZÖVETSÉG – ALIANCIA



</doc>
<doc id="709798" url="https://sk.wikipedia.org/wiki?curid=709798" title="Krisztián Forró">
Krisztián Forró

Krisztián Forró (; * 31. január 1976, Veľká Mača) je slovenský podnikateľ a politik maďarskej národnosti, od roku 2013 poslanec Trnavského samosprávneho kraja, v rokoch 2021 až 2024 predseda strany SZÖVETSÉG – ALIANCIA a v rokoch 2020 až 2021 predseda Strany maďarskej koalície (SMK-MKP). V prezidentských voľbách v roku 2024 kandidoval za prezidenta SR a získal 65 588 hlasov (2,91 %). Skončil na štvrtom mieste.
Životopis.
Štúdium.
Forró pochádza z Veľkej Mače, vyštudoval Gymnázium Zoltána Kodálya s vyučovacím jazykom maďarským v Galante a Obchodnú akadémiu v Dunajskej Strede. Následne absolvoval (Modern Üzleti Tudományok Főiskolája) v maďarskej Tatabányi.
Politika.
Forró vstúpil v roku 2004 do strany SMK-MKP. Od roku 2011 bol okresným predsedom SMK-MKP v okrese Galanta. V rokoch 2020 až 2021 bol po Józsefovi Menyhártovi posledným predsedom SMK-MKP. Po zániku SMK-MKP a zlúčení troch maďarských strán pod hlavičkou Aliancie bol Forró v rokoch 2021 až 2024 predsedom strany SZÖVETSÉG – ALIANCIA, ktorá nesie od januára 2024 názov Magyar Szövetség – Maďarská aliancia.
Súkromný život.
Je ženatý, s manželkou Szilviou Fodor má troch synov. Žije v obci Veľká Mača. Hovorí po anglicky, maďarsky, nemecky a slovensky.

</doc>
<doc id="709799" url="https://sk.wikipedia.org/wiki?curid=709799" title="Kvalifikácia na Majstrovstvá sveta vo futbale 2026 – Severná Amerika">
Kvalifikácia na Majstrovstvá sveta vo futbale 2026 – Severná Amerika

Severoamerická kvalifikácia na Majstrovstvá sveta vo futbale 2026 je jednou zo šiestich kontinentálnych častí kvalifikácie na Majstrovstvá sveta vo futbale 2026. Je určená pre národné tímy, ktoré sú členmi Konfederácie severoamerického, stredoamerického a karibského zväzového futbalu (CONCACAF). Keďže Kanada, USA a Mexiko sú ako usporiadatelia finálového turnaja automaticky kvalifikovaní na Majstrovstvá sveta, sú tak organizácii CONCACAF v kvalifikácii k dispozícii tri priame miesta na finálovom turnaji a dve miesta v interkontinentálnej baráži. 
Formát.
Prvé kolo: Štyri tímy (v rebríčku na 29. až 32. mieste) odohrali dvojzápasy doma a vonku. Dvaja víťazi postúpili do druhého kola.
Druhé kolo: 30 tímov (v rebríčku na 1. až 28. mieste a dvaja víťazi z prvého kola) boli rozdelení do šiestich skupín po päť tímov. Tímy hrajú v druhom kole vopred vyžrebované štyri zápasy (dva doma a dva vonku). Z každej skupiny postúpia dva tímy do tretieho kola.
Tretie kolo: 12 tímov z druhého kola bude rozdelených do troch skupín po štyri tímy. Víťazi skupín sa kvalifikujú na Majstrovstvá sveta vo futbale 2026. Dve najlepšie tímy na druhých miestach zabojujú v interkontinentálnej baráži o Majstrovstvá sveta.
Interkontinentálna baráž.
Dva tímy z druhých miest tretieho kola sa v interkontinentálnej baráži pripoja k jednému tímu z CONMEBOL, AFC, CAFa OFC. Tímy budú v baráži zoradené podľa rebríčku FIFA, kde dve najlepšie tímy budú hrať finále baráže, zatiaľ čo ostatné tímy budú hrať semifinále. Najlepšie dva tímy sa kvalifikujú na Majstrovstvá sveta vo futbale 2026.
Severnú Ameriku bude v baráži zastupovať a .

</doc>
<doc id="709800" url="https://sk.wikipedia.org/wiki?curid=709800" title="Turistická značkovaná trasa číslo 2443">
Turistická značkovaná trasa číslo 2443

 Turistická značkovaná trasa číslo 2443 je modrá trasa v Malých Karpatoch, ktorá vedie z Čachtického hradu do Šípkového. Dĺžka trasy je 11,3 km. Turistická trasa je v správe Klubu slovenských turistov.

</doc>
<doc id="709802" url="https://sk.wikipedia.org/wiki?curid=709802" title="Koloman Gajan">
Koloman Gajan

Koloman Gajan (* 7. november 1918, Brezovička† 27. december 2011, Praha) bol popredný česko-slovenský historik, špecialista na moderné politické dejiny.
Život.
Narodil sa ako Koloman Edelmann do rodiny ortodoxných východoslovenských Židov. V roku 1940 stihol zmaturovať, potom nasledovalo jeho zatknutie gestapom. Čoskoro bol prepustený a ďalšie roky sa angažoval v odbojovej činnosti. Mnohým ľuďom zachránil život, avšak na sklonku vojny bol z dôvodu udania zatknutý znova. Prešiel šiestimi koncentračnými tábormi, oi. Lauingenom, kde prekonal týfus. Jeho rodičia a šesť súrodencov vojnu neprežilo, on sám sa opakovane zachránil vďaka falošnej identite pod menom Ján Gajan. Ako spomienku si priezvisko Gajan ponechal aj po vojne.
Vstúpil do KSČ a vyštudoval históriu a romanistiku na Filozofickej fakulte Karlovej univerzity, kde neskôr zostal ako vedecký pracovník. Zaoberal sa dejinami robotníckeho hnutia a medzinárodnou politikou prvej polovice 20. storočia. Ku koncu 60. rokov prednášal v Západnom Nemecku. Po sovietskej okupácii bol však zo strany vylúčený a ďalších 20 rokov mu bola akademická dráha zakázaná. Publikoval preto pod menami svojich kolegov a živil sa výučbou cudzích jazykov.
Po roku 1989 sa vrátil na filozofickú fakultu a bádateľsky sa zameral na osobnosť T. G. Masaryka. Podieľal sa na obnove Masarykovej spoločnosti a bol aktívnym členom pražskej židovskej obce.

</doc>
<doc id="709803" url="https://sk.wikipedia.org/wiki?curid=709803" title="Šlemov">
Šlemov

Šlemov je zaniknutá obec, ktorá na nachádzala v juhozápadnom chotári obce Brezovička, vzdušnou čiarou medzi Nižným Slavkovom a Brutovcami, v nadmorskej výške okolo 895 metrov. Dedina bola na území, ktoré vlastnil rod Berzeviczyovcov.
Vývoj názvu.
Názov obce pochádza od šoltýsa Šlema.
Vývoj názvov v rokoch: 
Dejiny.
Uhorský kráľ Belo IV. pozval po Mongolskom vpáde (1241 - 1242) na územie Uhorska Nemcov a podobne ich pozval aj jeho vnuk Ladislav IV. Kumánsky. Po pozvánke Bela IV. prichádzajú Nemci na Spiš a po pozvánke Ladislava IV. Kumánskeho prichádzajú okolo roku 1274 Sasi na Šariš. Medzi nimi je aj Shlemo, ktorý sa stal šoltýsom v Šlemove a založil dedinu s usadlíkmi v druhej polovici 13. storočia podľa zákupného práva. Usadlíci pravdepodobne najprv postavili kostol a až potom vznikla pri kostole aj dedina. Kostol mal vonkajšie rozmery 1105x637cm a bol zasvätený sv. Jurajovi. 
Dedina Šlemov je zapísaná v zozname šarišských dedín, ktoré boli zdanené v roku 1427 daňou kráľovi. Šlemov patril šľachticom z Brezovice a sedliacke domácnosti boli zdanené od piatich port, to znamená, že v tomto roku tu bolo päť obývaných sedliackych domov. 
Nepriaznivé prírodné podmienky vo vysokej nadmorskej výške donútili obyvateľstvo k tomu, že začali dedinu opúšťať a presídľovať do lepších oblastí až nakoniec v roku 1470 dedina zanikla.

</doc>
<doc id="709806" url="https://sk.wikipedia.org/wiki?curid=709806" title="Podhorský potok (prítok Sekčova)">
Podhorský potok (prítok Sekčova)

Podhorský potok je potok v geomorfologickom celku Ondavská vrchovina v regióne Šariš v Prešovskom kraji v okrese Prešov a v malom rozsahu v okrese Bardejov. Je pravostranným prítokom vodného toku Sekčov. Má dĺžku .
Sútok zdrojníc.
Začína sa sútokom zdrojníc v na obecnej hranici medzi obcou Veľký Slivník a obcou Geraltov v lesnom extraviláne severovýchodne od vrchu a lesa Hora s v okrese Prešov v Prešovskom kraji. Severná zdrojnica pritekajúca z lesa a pasienka Nad Horským na území Geraltova v katastrálnom území Žatkovce pramení v . Južná zdrojnica pritekajúca z územia obce Veľký Slivník z východného úbočia vrchu a lesa Hora pramení v 
Opis toku.
Od sútoku zdrojníc tečie po obecnej hranici medzi obcami Geraltov a Veľký Slivník východným smerom v lesnom extraviláne, ľavým brehom obmýva les Dubiny, v vteká na obecnú hranicu medzi obcou Raslavice časť obce Vyšné Raslavice a obcou Veľký Slivník a tečie po tejto hranici, ľavým brehom obmýva úpätie vrchu a lesa Voľa. V priteká na obecnú hranicu medzi obcou Raslavice a obcou Demjata a zároveň aj okresnú hranicu a tečie po tejto hranici, v opúšťa obecnú hranicu a vteká na územie obce Demjata. V podteká železničnú trať Prešov – Bardejov aj cestu II. triedy Prešov – Bardejov a ústi do vodného toku Sekčov ako jeho pravostranný prítok v zmiešanom poľnohospodárskom extraviláne a lesnom extraviláne. Vodný tok Sekčov ďalej ústi do Torysy. Začína sa sútokom zdrojníc priamo na obecnej hranici a preteká po nej postupne medzi obcami Geraltov, Veľký Slivník, Raslavice a Demjata v okrese Prešov a v okrese Bardejov v Prešovskom kraji a až tesne pred svojim ústim opúšťa obecnú hranicu a vteká na územie obce Demjata, kde ústi. Nemá prítok.
Pôvod názvu.
Názov vodného toku má pôvod v názve vrchu a lesa Hora s , na úpätí ktorého sa potok začína sútokom zdrojníc. Názov vrchu a lesa Hora mal pôvodný význam "rozsiahlejší súvislý lesný porast hlavne na svahoch vyvýšeniny, vrch porastený lesom". Z názvu vrchu a lesa "Hora" rozšírením o predponu lokalizácie "pod-" a o formant prídavného mena "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena Podhorský potok ako súčasť veľmi početnej skupiny názvov v slovenskej toponymii, najmä hydronymii. Hydronymum Podhorský potok bolo štandardizované v roku 1992. V súčasnej slovenskej štandardizovanej hydronymii hydronymum Podhorský potok nie je jedinečným názvom (február 2024). 

</doc>
<doc id="709807" url="https://sk.wikipedia.org/wiki?curid=709807" title="Erodium ciconium">
Erodium ciconium



</doc>
<doc id="709815" url="https://sk.wikipedia.org/wiki?curid=709815" title="E. Elias Merhige">
E. Elias Merhige

Edmund Elias Merhige (* 14. jún, 1964, Brooklyn, New York, USA) je americký filmový a divadelný režisér a scenárista. Preslávil sa najmä svojim experimentálnym hororovým filmom "Begotten (1989)" a celovečerným filmom "Shadow of the Vampire (2000)," ktorý bol fiktívnou rekonštrukciou natáčania slávneho filmu nemeckého expresionizmu - Nosferatu od F.W. Murnaua.
Venuje sa taktiež pedagogike a experimentálnemu divadlu.
Kariéra.
Začiatky v divadle.
Merhige začínal ako divadelný režisér, keď so svojou divadelnou skupinou "Theatreofmaterial" vytváral experimentálnu divadelnú produkciu. Spracoval však aj niekoľko slávnych divadelných hier ako napr. Sen noci svätojánskej od Williama Shakespearea, či Čakanie na Godota od Samuela Becketta. V divadelnej aj filmovej tvorbe mu bol veľkou inšpiráciou francúzsky avantgardný režisér a teoretik Antonin Artaud, ktorého koncepciu "divadla krutosti" podrobne skúmal.
Svoju filmovú kariéru začal počas štúdia na "State University of New York", kde študoval filmovú réžiu. Medzi jeho študentské filmy patria krátkometrážne "Implosion (1983), Spring Reign (1984)" a "A Taste of Youth (1985)."
Begotten (1989).
Jeho experimentálnym celovečerným debutom bol hororový film "Begotten (1989)," ktorý vznikol na základe jeho rovnomennej divadelnej inscenácie. Film sa stretol s rozporulnou reakciou, keď Merhige v ňom nekompromisne pracoval s mnohými inovatínymi filmárskymi technikami. Film bol čiernobiely, s vysokým kontrastom, čo v praxi znamenalo alúziu na "Rorschachov test" Divák si nemá byť istý tým čo vidí a musí si obrazy domýšľať. Väčšina záberov nebola zhotovená kamerou, ale analógovým fotoaparátom. Jednotlivé snímky boli na seba lepené a upravované v postprodukcii. Práca na jednej minúte filmu trvala 8-10 hodín. Postprodukcia sa preto natiahla až na 8 mesiacov, pričom samotné natáčanie trvalo takmer 6 mesiacov.
Je to nemý film, ktorý esteticky pripomína obdobie nemeckého expresionizmu a Merhige v ňom používa niekoľko postupov "divadla krutosti" podľa manifestov Antonina Artauda. Dej sleduje tri postavy, ktoré sú v závarečných titulkách pomenované ako "Boh, Matka Zem" a "Jednorodený." Film začína záberom na postavu Boha, ktorá si vyrezáva vlastné vnútornosti a umiera. Na scénu potom prichádza postava Matky Zeme, ktorá sa oplodní mŕtvym telom a porodí Jednorodeného. Matka s dieťaťom potom putujú krajinou, kde stretávajú zvláštne bytosti, ktoré sa ich snažia usmrtiť. Postavy v závere umierajú a z ich mŕtvych tiel vyrastajú kvety. Vo filme je explicitne zobrazené extrémne násilie a na americkom trhu je hodnotený ratingom "R" (mládeží neprístupný).
Tematicky je film biblickou analógiou, ale spája sa skôr s mysticizmom a ezoterizmom, či slovanskou, pohanskou a egyptskou mytológiou. Je zostrojený ako sen, podobný konceptu archetypálneho sna od Carla Gustava Junga, ktorý môže divák voľne interpretovať. Merhige priznal, že veľkou inšpiráciou pre vznik diela bola jeho predsmrtná skúsenosť pri autonehode. Časti, ktoré sú vo filme vyobrazené mal v predsmrtnej halucinácii vidieť.
Merhige priznal, že hlavnými inšpiráciami pre "Begotten" boli filmy ako "Kabinet Dr. Kaligariho (1921) - r." Robert Wiene", Eraserhead (1977) - r." David Lynch, "Texaský masaker motorovou pílou (1974)" - r. Tom Hooper, či z filmových štýlov režisérov ako: Sergej Michajlovič Ejzenštejn, Alexandr Nikolajevič Sokurov alebo Luis Bunuel. Mimo mytológií a okultizmu ho inšpirovalo aj štúdium etnografie a maľby britského expresionistického maliara Francisa Bacona, či maľby talianskeho renesančného maliara Piera della Francescu.
Film sa stretol s polarizovanou diváckou recepciou. Medzi divákov, ktorých film oslovil patrila napríklad aj americká filozofka Susan Sontagová, americký spevák Marilyn Manson, či americký herec a producent Nicolas Cage. Film ovplyvnil mnoho ďalších nezávislých a experimentálnych filmárov. Ako výraznú inšpiráciu ho cituje napríklad aj úspešný švédsky režisér Ari Aster.
Neskorú popularitu film nabral vďaka záberu z jeho úvodnej scény, ktorý sa dostal na internetový portál Creepypasta, ktorý funguje ako databáza rôznych hororových obrázkov a videí. Film sa tak po dlhom čase vrátil do verejnej diskusie.
Hudobné klipy.
V 90-tych rokoch sa Merhige ešte viac etabloval v divadelnom prostredí a filmu sa nejaký čas nevenoval. Natočil len niekoľko hudobných klipov pre kapely Marilyn Manson - "Cryptorchid (1996), Antichrist Superstar (1996)" a Danzig - "Serpentia (2000)." Neskôr v roku 2007 režíroval ešte klip kapely Interpol - "The Heinrich Maneuver."
Shadow of the Vampire (2000).
Merhigovým prvým filmom mainstreamovej produkcie bola historická fikcia "Shadow of the Vampire", v hlavných úlohách už s významnými hercami Johnom Malkovichom a Willemom Dafoeom. Producentom filmu bol americký herec Nicolas Cage, ktorý bol veľkým fanúšikom Merhigovho "Begotten."
Film rozpráva fiktívny príbeh o natáčaní legendárneho hororvého snímku nemeckého expresionizmu - Nosferatu (1922). Hlavnou postavou filmu je režisér F.W. Murnau (Malkovich), ktorý používa rôzne psychologické manipulácie so svojim štábom a hercami. Natáčanie je narušované hercom Maxom Schreckom (Dafoe), ktorý zobrazoval postavu kniežaťa Nosferatu. Schreck pdoľa Murnaua má používať hereckú metódu Konstantina Sergejeviča Stanislavského, avšak postupne sa ukazuje, že Schreck je skutočným upírom.
Film si kladie filozofické otázky čo vlastne film je a čo znamená filmová autenticita. Pracuje s prevrátenou logikou autenticity, keď herec, ktorý má hrať upíra, skutočne upírom je a filmový štáb sa stáva na opustenej zrúcanine hradu jeho obeťou. Záverečná scéna, v ktorej upír zabíja herečku predstavujúcu Mínu, však ukazuje, že tým skutočným upírom je Murnau. Upírom, ktorý "vyciciava život" z ľudí (štábu) pre vlastné potešenie. Film tak balansuje na pomedzí humoru a hororu. Ironizuje hororový žáner.
Aj tento Merhigov film, hoc podstatne klasickejšie koncipovaný, priniesol rozporuplnú divácku recepciu. Vyzdvihované boli najmä herecké výkony Dafoa a Malkovicha, rovnako ako kostýmy a masky. Film získal Zvláštnu cenu na "Saturn Awards" a nomináciu pre Dafoea za najlepší mužský herecký výkon vo vedľajšej postave na Zlatý glóbus a Oscara. Film bol na Oscara nominovaný aj za masky.
Neskorá tvorba.
Merhige ešte v mainstreamovej produkcii natočil mysteriózny thriller "Suspect Zero (2004)", ale aj kvôli komerčnému neúspechu filmu sa neskôr znova vrátil k divadlu a pedagogike. Natočil ešte dva krátkometrážne experimentálne filmy, ktoré zaradil do trilógie k "Begotten - Din of Celestial Birds (2006)" a "Polia &amp; Blastema: A Cosmic Opera (2022)."

</doc>
<doc id="709817" url="https://sk.wikipedia.org/wiki?curid=709817" title="Železničná zastávka Skalité-Serafínov">
Železničná zastávka Skalité-Serafínov

Železničná zastávka Skalité-Serafínov je železničná zastávka v obci Skalité. Stanica sa nachádza medzi zastávkou Skalité-Kudlov a stanicou Zwardoń. Prechádza ňou jednokoľajová elektrifikovaná trať č. 129 Čadca – Zwardoń. Je zároveň poslednou stanicou pred poľskou hranicou so Zwardońom a je od neho vzdialená 1 km. Čakáreň a budova je zatvorená, preto sa cestovné lístky kupujú vo vlaku. Na stanici sa začína žltá trať vedúca do Poľska a červená vedúca do Čadce.

</doc>
<doc id="709820" url="https://sk.wikipedia.org/wiki?curid=709820" title="Jon Fosse">
Jon Fosse

Jon Fosse, rodné meno Jon Olav Fosse (* 29. september 1959, Haugesund, Nórsko) je nórsky spisovateľ, dramatik a esejista, ktorý píše v jednom zo štyroch nórskych úradných spisovných jazykov nynorsk. Za rok 2023 sa stal nositeľom Nobelovej ceny za literatúru.
Život.
Jon Olav Fosse sa narodil v nórskej obci Haugesund a vyrastal na vidieku na farme starých rodičov neďaleko Strandebarm v rodine obchodného manažéra a ošetrovateľky. Svoje prvé básne a neskôr poémy začal písať vo veku dvanásť rokov. Na "Universitet i Bergen" (univerzita v Bergene) získal v roku 1987 diplom Master of Arts v porovnávacej literatúre. Počas štúdia pracoval v novinách "Gula Tidend" a tiež sa oženil s matkou svojho dieťaťa v roku 1980. V nasledujúcich desaťročiach sa oženil ešte dvakrát a stal sa otcom ďalších štyroch detí. V súčasnosti je ženatý so slovenskou prekladateľkou nórskeho jazyka Annou Fosseovou, s ktorou má šiesteho potomka - dcéru. Okrem Nobelovej ceny je nositeľom mnohých nórskych literárnych ocenení.
Dielo.
Mladý spisovateľ Jon Fosse začal písať postmodernú prózu. Postupne si vypracoval vlastný štýl zachádzajúci do minimalizmu, podobne písal aj poéziu. Literárnu obec zaujal ..."pre sugestívne, rytmizované vnútorné monológy na hranici uchopiteľnosti, ako aj pre výrazový a formálny minimalizmus, repetitívnosť".
Tvorba pred rokom 2000.
V 80. rokoch 20. storočia, Jon Fosse publikoval svoje prvé romány, ktoré mu vyniesli popularitu. Jeho debut "Raudt, svart" (1983, slov. "Červený, čierny") pojednával o téme samovraždy a román "Stengd gitar" (slov. "Uzamknutá gitara "1985) bol príbeh o matke, ktorá sa vymkla z domu, v ktorom zostalo jej dieťa. Spomenutými dielami sa neskôr stal Fosse slávnym. V roku 1986 tiež zverejnil svoju zbierku poézie "Engel med vatn i augene" (slov. "Anjel s vodou v očiach"). Svoju poéziu definuje ako nositeľku rytmu, ktorý je určovacím prvkom poetickosti v diele. Fosseho poetické dielo z obdobia 1986 - 2013 pozostáva zo zbierok básní "Anjel s vodou v očiach" (1986),"Pohyby psa" (1990), "Pes a anjel" (1992), "Nové básne" (1997) , "Oko vo vetre" (2003), "Z kameňa na kameň" (2013).
V roku 1989 vydal prvú zbierku esejí "Frå telling via showing til writing" (slov. Najprv telling, potom showing a napokon writing). Vyniesla mu miesto inštruktora písania na akadémii písania v Hordalande. Zároveň sa Fosse stal známym vo svojej domovine románom "Naustet" (1989, slov. "Lodenica").
Dráma.
V roku 1992 sa rozhodol pre písanie scenárov hier z ekonomických dôvodov, ktorá činnosť sa mu tak zapáčila, že ju považoval za najväčší objav svojej kariéry. Začal písať dialógy a následne celé hry. Prvou z týchto prác bola "Nokon kjem til å komme" (1996, slov. "Niekto príde"). Prvá jeho dráma inscenovaná na javisku v National Theater in Bergen v roku 1994 bola "Og aldri skal vi skiljast" (slov." A nikdy sa nerozlúčime)". Nasledovali "Namnet" (slov. Meno 1995), "Natta syng sine songar" (slov. "Noc spieva svoje piesne "1998). V roku 1999 adaptoval francúzsky režisér Claude Régy jeho hru "Nokon kjem til å komme" v Paríži, čo napomohlo prielomu Fosseho prác do európskeho a svetového divadla. 
Po divadelných úspechoch sa Fosse sústredil na písanie dramatických diel. Počas milénia sa inscenovali jeho hry "Ein sommars dag" (1999; slov. "Letný deň"), "Dødsvariasjonar" (slov. "Variácie smrti" 2002), "Eg er vinden" (slov. "Som vietor" 2008). Väčšina hier, ktoré napísal Fosse, sa tematicky sústreďuje na individuálne príbehy typických nórskych postáv, ich súkromné problémy, medziľudské vzťahy, rodinné a partnerské konfliktné situácie, v ktorých je dôležitou zložkou psychológia postavy.
Próza po roku 2000.
V 90. rokoch 20.storočia a v miléniu sa príležitostne publikovala jeho próza. Patrí k nej "Melankolia I" (1995) a "Melankolia II" (1996), ktorá je fiktívnym príbehom nórskeho maliara Larsa Herterviga z 19. storočia a jeho pádu do šialenstva. 
V roku 2000 napísal novely "Morgon og kveld" (slov. "Ráno a večer)", o mužovi, ktorý spomína na svojich rodičov a novelu "Det er Ales" (slov. "To je Ales") s podobným rozprávaním ako v "Ráno a večer", v ktorej žena prežíva deň pred dvadsiatimi rokmi, keď jej manžel sadol na svoju loď a viac sa nevrátil.
Jon Fosse vytvoril rozsiahlejšiu trilógiu "Trilogien", ktorú dopísal v roku 2014, pozostávajúcu z dielov "Andvake" ("Bdenie", 2008), "Olavs Draumar" (slov. "Sny Olavove", 2012) a "Kveldsvævd" (slov. Na sklonku dňa, 2014) . Sága je príbehom dvojice Asleho a Alidy, smrti Asleho a ďalšieho Alidinho života. Za dielo bol ocenený v roku 2015 "Nordic Council Literature Prize for the work".
Najrozsiahlejším dielom Fosseho tvorby je "Septology". Začal ho písať v roku 2012 a skončil siedmou časťou v roku 2021. Romány pojednávajú o živote maliara Asleho, ktorý práve konvertuje na katolicizmus a stretáva zrkadlový obraz svojho priateľa tiež maliara Asleho, ktorý zomiera na alkoholizmus.
Nedávne diela z 20. rokov 20. storočia "Slik var det", "Sterk vind", "I svarte skogen inne" sú dramatické opusy adaptované na scéne "Nórskeho divadla" v Oslo. V roku 2023 mu vyšiel príbeh o šoférovi blúdiacom v hlbokom lese, ktorý tam stretol neznámeho tvora. 
Fosse tiež preložil z nemčiny do nynorsk diela rakúskeho básnika Georga Trakla a "Desať elégií" tiež od Rakúšana Rainera Maria Rilkeho. 
Vytvoril aj literatúru pre deti, napríklad "Hardanger Zoo", 1993, Spelejenta (2009).

</doc>
<doc id="709821" url="https://sk.wikipedia.org/wiki?curid=709821" title="Albín Medúz">
Albín Medúz

Albín Medúz (* 15. jún 1952, Želiezovce) je slovenský herec, choduliar a člen Spišského divadla.
Životopis.
Albín sa narodil v Želiezovciach a od strednej školy sa začal venovať účinkovaniu v divadelnom spolku Tvar pri Nitre. Po skončení dvojročnej povinnej vojenskej služby sa presťahoval do Levíc. Zamestnal sa v mestskom kultúrnom centre na pozícii vedúceho výtvarného ateliéru a neskôr pracoval ako metodik v Okresnom osvetovom stredisku. Popri tom založil v roku 1974 ochotnícke divadlo "Animato". V nasledujúcich piatich rokoch vytvoril päť autorských inscenácií. V roku 1978 získal ocenenie Slovesnej jari za text "Život je hra".
Prechod z amatérskeho do profesionálneho divadelníctva sa uskutočnil v novembri 1980, keď sa Albín stal členom súboru pre deti a mládež Divadla Jonáša Záborského v Prešove, ktoré malo pobočnú scénu v Spišskej Novej Vsi. Tento súbor zaznamenal spoločenský vzostup pod vedením Miroslava Košického a v roku 1992 sa osamostatnilo pod názvom Spišské divadlo. Medúz sa v 80. rokoch herecky doškoľoval a vzdelával, aby bol jeho prechod do profesionálneho herectva čo najplynulejší. Za svoj umelecký vzor považuje francúzskeho míma Marcela Marceaua. V Spišskom divadle účinkoval 30 rokov a k novembru 2013 účinkoval spolu vo viac ako 100 premiérach a viac ako 3 400 predstaveniach.
V televíznej a filmovej produkcii stvárňoval prevažne epizódne postavy. V súčasnosti (2024) patrí k jeho posledným výrazným postavám rola Zubatej v Jakubiskovej "Perinbabe a dvoch svetoch". Na dôchodku sa venuje aj projektu živých sôch "Big names" a mestské podujatia obohacuje ako choduliar, klaun a zabávač. Preto ho miestni prezývajú "múdrym klaunom".
V januári 2024 Albín Medúz vystúpil ako rečník na protivládnych protestoch v Spišskej Novej Vsi.

</doc>
<doc id="709823" url="https://sk.wikipedia.org/wiki?curid=709823" title="Reinhard Marx">
Reinhard Marx

Reinhard Marx (* 21. september 1953, Geseke) je nemecký kardinál, mníchovský arcibiskup, kardinál a bývalý predseda nemeckej biskupskej konferencie do 3. marca 2020.
Životopis.
Narodil sa v Geseke v Severnom Porýní-Vestfálsku, 2. júna 1979 bol arcibiskupom Johanom Joachimom Degenhardtom vysvätený za kňaza, v roku 1989 získal doktorát teológie. 23. júla 1996 ho pápež Ján Pavol II. menoval pomocného biskupa v Paderborne a titulárneho biskupa v Petine. 21. septembra toho istého roku, v deň svojich štyridsiatych tretích narodenín, podstúpil biskupské svätenie z rúk arcibiskupa Degenhardta. 20. decembra 2001 nahradil Hermanna Jozefa Spitala vo funkcii biskupa v Trieri, najstaršej nemeckej diecéze. 17. júla 2003 suspendoval z kňazského úradu Gottholda Hasenhüttla za to, že počas Ekumenického cirkevného zjazdu pozval na sväté prijímanie aj evanjelikov.
30. novembra 2007 ho pápež Benedikt XVI. menoval do funkcie arcibiskupa mníchovsko-freisingskej arcidiecézy. Okolnosti tohto pápežovho rozhodnutia sprevádzali početné dohady verejnosti i médií, tie však odbil Marx výrokom: „Arcibiskupa menuje pápež, nie novinári.“ Obrad uvedenia do funkcie prebehol 2. februára 2008 v mníchovskom chráme Frauenkirche. Okrem výkonu funkcie arcibiskupa v Mníchove a Freisingu v súčasnosti arcibiskup Marx predsedá Výboru pre sociálne otázky Nemeckej biskupskej konferencie. Pri konzistori 20. novembra 2010 bol menovaný kardinálom.
22. marca 2012 bol zvolený na čelo Komisie biskupských konferencií Európskej únie (COMECE). Až do roku 2015 tak bude na čele organizácie zastrešujúcej jednotlivé národné biskupské konferencie štátov patriacich do EÚ.
Dňa 13. apríla 2013 bolo vo Vatikáne oznámené, že pápež František ustanovil nový poradný zbor ôsmich kardinálov, ktorý mu má pomôcť pri vypracovaní reformy vatikánskej kúrie. Jedným z členov tejto pracovnej skupiny sa stal aj kardinál Marx.
Dňa 21. mája 2020 ponúkol pápežovi Františkovi svoju rezignáciu. Ako dôvod uviedol najmä spoločnú zodpovednosť za nedostatky pri rozkrývaní prípadov sexuálneho zneužívania v nemeckej cirkvi. Vo svojom liste pápežovi uviedol, že jeho odstúpenie môže byť pre nemeckú cirkev novým začiatkom. Pápež František jeho rezignáciu neprijal s oddôvodnením, že je potrebné prijať zodpovednosť za dejiny a vyvaroval pred politikou pštrosa, ktorý strká hlavu do piesku.

</doc>
<doc id="709824" url="https://sk.wikipedia.org/wiki?curid=709824" title="Smršť (film)">
Smršť (film)

Smršť je mysteriózny thriller na motívy bestselleru "Smršť" jedného z najpredávanejších slovenských spisovateľov Jozefa Kariku. "Smršť" je už jeho druhou spoluprácou s režisérom Petrom Bebjakom. Film vznikol v produkcii DNA Production, producentom bol Rasťo Šesták.
Producentom za Bontonfilm Studios bol Martin Palán a distribúciu na Slovensku a v Česku má na starosť spoločnosť Bontonfilm.
Film vznikol s podporou Audiovizuálneho fondu.
Dej.
Forenzný psychológ Martin Lang (Tomáš Maštalír) prichádza spolu s manželkou Pawlou (Anna Geislerová) do kúpeľov v horách. Ďaleko od civilizácie si chcú oddýchnuť a skúsiť zachrániť vzťah. Prechádzajú vážnou partnerskou krízou, ktorá pramení z hlboko ukrytej traumy, a tento pobyt je pre nich ultimátom – buď svoje problémy prekonajú, alebo sa každý vyberie vlastnou cestou. Kolobeh rutinných dní však naruší príchod tajomnej zásielky – balíka s dôkazovým materiálom z vyšetrovania tragického prípadu.
Odosielateľom je jeho kolega, psychológ (Marek Geišberg). Ten od neho potrebuje pomoc v prípade známom ako „jazda smrti“, na konci ktorého boli štyria mŕtvi. Lang sa spočiatku zdráha, ale postupne podľahne neznámej sile, ktorá ho k prípadu priťahuje. 
Filip Veselovský (Michal Režný), jeho kamarátka Nina a jej partner, policajt Gabo, v jeden večer nastúpili do auta. Po zbesilej jazde auto zastalo na pumpe. Nina natankovala a jeden z mužov ju zastrelil. Šofér okamžite vyrazil smerom do lesov a po chvíli v plnej rýchlosti prešiel do protismeru a zrazil sa s protiidúcim autom. Ľudia v ňom boli na mieste mŕtvi, rovnako ako Gabo. Ten však zomrel ešte predtým, guľkou do hlavy.
Veselovský vyviazol s ťažkými zraneniami a teraz čelí obvineniu z viacerých trestných činov vrátane vraždy. Hrozí mu dvadsaťpäť rokov vo väzení, ale on tvrdí, že je nevinný. Snaží sa vyšetrovateľov presvedčiť, že bol k tomu prinútený a vinu a na tomto zločine nesie halný vietor.
„Halný vietor duje, kto má rozum, ten sa skryje. Má starý čierny kábatec, kto ju zazrie, s tým je koniec. Šepká sladko fujavica, kto pozná jej meno? Veternica.“
Kniha verzus film.
Film bol knihou "Smršť" len inšpirovaný, nejde teda o jeho priame prenesenie do podoby scenára. Motív a tajomno legendy, ktorá ovplyvňuje hrdinov príbehu a odráža ich bolestivé tajomstvá však ostali zachované. Príbeh bol modifikovaný so súhlasom autora knižnej predlohy a keďže jeho atmosféra sa nezmenili, dokážu zaujať a ponúknuť prekvapivé rozuzlenie ako novým divákom, tak aj verným fanúšikom kníh Jozefa Kariku.

</doc>
<doc id="709828" url="https://sk.wikipedia.org/wiki?curid=709828" title="Federálny pohár v basketbale mužov">
Federálny pohár v basketbale mužov

Federálny pohár v basketbale mužov, v minulosti "Česko-Slovenský pohár", je spoločná basketbalová pohárová súťaž mužov v Česku a na Slovensku, ktorú organizuje Česká basketbalová federácia (ČBF) a Slovenská basketbalová asociácia (SBA). Pôvodne vznikla v roku 2002, no konali sa iba dva ročníky. Následne po obnove vznikla v roku 2021, v súčasnej podobe funguje od roku 2024 a zúčastňujú sa jej po štyri kluby z najvyšších ligových súťaží ČR a SR. Kým v prvých ročníkoch súťaže uspeli slovenské kluby BK Slovakofarma Pezinok a E.S.O. Lučenec, v doposiaľ konaných ročníkoch po obnovení súťaže zvíťazili české kluby, BK Opava a ERA Basketball Nymburk.
Štruktúra súťaže.
Prvé dva ročníky Federálneho pohára sa pod názvom "Česko-Slovenský pohár" odohrali v sezónach 2001/02 a 2002/03. Pri premiére súťaže na finálovom turnaji v Ostrave v januári 2002 uspel tím BK Slovakofarma Pezinok. O rok na to na finálovom turnaji v Lučenci v januári 2003 vyhral domáci tím E.S.O. Lučenec. Následne sa súťaž nekonala 18 rokov.
Ročníky 2021 a 2022 sa hrali za účasti 12, resp. 16 tímov skupinovým spôsobom. V rokoch 2021 aj 2022 sa Federálny pohár uskutočnil až ako de facto príprava na sezónu 2022/23, od 3. do 12. septembra 2021, resp. od 9. do 17. septembra 2022. Skupinová fáza skupín A, B, C a D sa hrala systémom každý s každým. Na základe výsledkov sa tímy zoradili do štyroch výkonnostných skupín pre konečné umiestnenie 1.-4., 5.-8., 9.-12. a 13.-16. miesto. Táto záverečná fáza sa už hrala iba vo forme dvoch zápasov každého tímu v skupine. Ročník 2023 sa odohral iba ako finálový turnaj Final Four v Leviciach 8.9. septembra 2023 za účasti po dvoch tímoch z Česka a Slovenska.
Od roku 2024 sa pohár hrá turnajovým spôsobom, turnaj (Final Eight) prebieha vyraďovacím systémom, keď v každom kole proti sebe dva tímy odohrajú zápas o postup do ďalšieho kola alebo zápasov o konečné umiestnenie. Prvý takýto formát hostila v januári Praha v Hale Královka.

</doc>
<doc id="709829" url="https://sk.wikipedia.org/wiki?curid=709829" title="Kľučkov">
Kľučkov

Kľučkov () je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Palota, približne východne od Medzilaboriec. 
Poloha.
Nachádza sa v hraničnom hrebeni vrchoviny. Juhozápadná časť hrebeňa zasahuje na územie Prešovského kraja, okresu Medzilaborce a na katastrálne územie obce Palota, severovýchodná patrí poľskému Podkarpatskému vojvodstvu, powiatu Sanok a gmine Komańcza. Najbližšími sídlami sú južne situovaná Palota, západne ležiaca Vydraň, Medzilaborce a Kalinov, severne sa na poľskom území nachádza Dolźyca a Radoszyce, patriace do gminy Komańcza. Oblasť je súčasťou Chránenej krajinnej oblasti Východné Karpaty v slovenskej a Jaśliského parku v poľskej časti.
Opis.
Kľučkov leží na severnom okraji Laboreckej vrchoviny, v hraničnom hrebeni severozápadne od Laboreckého priesmyku. Západne sa nachádza Stredný hrb (), Hudákov (), Brúsy (), Ráztoky (), Strop () a Kýčera (), južne Pahorky (), Brincová (), Megelov grúň (), Terpiak () a Stávok (), východne Wierch (), Jasieniowa (), Kiczera () a Sokoliska () a severne Popowa (), Bania (), Paseky () a Daňová (). Západné svahy odvodňuje Jurčov potok do rieky Laborec, voda z juhovýchodných odteká Radoszankou a zo severných Dolźyczkou do rieky Oslawy v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele tiež Ondavskú vrchovinu, Busov, Čergov, Slanské a Bukovské vrchy, vzácne i Tatry.

</doc>
<doc id="709830" url="https://sk.wikipedia.org/wiki?curid=709830" title="Bocianik rozpukovitý">
Bocianik rozpukovitý

Bocianik rozpukovitý () je jednoročná až dvojročná bylina z čeľade pakostovité ("Geraniaceae"). Jeho prirodzený areál zahŕňa mierne oblasti Eurázie a severnej Afriky.
Opis.
Bocianik rozpukovitý je jednoročná až dvojročná, nepríjemne zapáchajúca bylina, s rozkonáreným kolovitým koreňom. Byle sú poliehavé alebo vzpriamené, roztrúsene až husto chlpaté a nepravidelne žliazkaté, vysoké 5 až 50 cm.
Prízemné listy sú v ružici, byľové protistojné a krátkostopkaté, horné sediace a zmenšujúce sa. Listové stopky sú chlpaté. Čepele sú v obryse elipsovité, perovito zložené, na oboch stranách štetinaté a žliazkaté, lístky sú sediace, v obryse vajcovité, jeden až dvakrát perovito zárezové. 
Súkvetie tvorí dlhostopkatý, 3 až 12 kvetý okolík, so stopkou dvakrát až trikrát dlhšou ako podporné listy. 
Kvety sú päťpočetné, pravidelné a obojpohlavné. Fialové až fialovoružové (zriedka biele) kvetné lupienky sú voľné, obrátene vajcovité, tmavo žilkované, s čiernou škvrnou na báze a nad bázou chlpaté. Sú dvakrát dlhšie ako kalich. Tyčiniek je desať, usporiadané sú v dvoch kruhoch po päť, plodné sú iba päť vnútorné. Semenník je päťpuzdrový, s jednou čnelkou rozdelenou na päť blizien. Päťpočetný kalich má lístky voľné, podlhovasto elipsovité, trojžilové až päťžilové, žliazkato chlpaté, krátko ostité, dlhé 5 až 7 mm. Kvetné stopky sú počas kvitnutia i pri dozretí vzpriamené.
Zobákovité plody sú úzko obrátene vajcovité, dlhé 30 až 40 mm, na vrchole s hlbokou brázdou. Po dozretí pukajú od stredového stĺpika zdola nahor a tak sa oddeľujú jednosemenné plôdiky, so skrutkovito stočenými príveskami.
Rozšírenie.
Areál prirodzeného rozšírenia bocianika rozpukovitého zahŕňa mierne oblasti Eurázie a severnej Afriky. 
Zavlečený je na západnej pologuli od Aljašky, cez Kaliforniu, Mexiko, Panamu až po Ohňovú zem v Čile. Nepôvodný je tiež v Grónsku, Juhoafrickej republike, na Novom Zélande, v Japonsku, Kórei a na Ruskom Ďalekom východe.
Na Slovensku je na celom území hojný a všeobecne rozšírený najmä v nižších polohách.
Ekológia.
Bocianik rozpukovitý obsadzuje vhodné stanovištia od nížin do podhorského stupňa. Rastie ako burina na poliach, úhoroch, pasienkoch, v záhradách, viniciach a na rumoviskách. Vyhovujú mu výhrevné, vysychavé, zásadité, voľné, výživné, kamenisté i hlinité pôdy. Kvitne od apríla do augusta. 
Význam a využitie.
Bocianik rozpukovitý obsahuje elagitaniny (geranín, izogeranín) a flavonoidy. Pre niektoré liečivé vlastnosti sa využíva ako adstringens, hemostatikum, homeopatikum, diuretikum a čajovina. 
V niektorých krajinách sa používa aj ako zložka ľudskej potravy a krmivo pre zvieratá.

</doc>
<doc id="709831" url="https://sk.wikipedia.org/wiki?curid=709831" title="Turistická značkovaná trasa číslo 5119">
Turistická značkovaná trasa číslo 5119

 Turistická značkovaná trasa číslo 5119 je zelená trasa v Malých Karpatoch a Myjavskej pahorkatine, ktorá vedie z Čachtíc do Lubiny. Dĺžka trasy je 12,3 km. Turistická trasa je v správe Klubu slovenských turistov. 

</doc>
<doc id="709832" url="https://sk.wikipedia.org/wiki?curid=709832" title="Juraj Purkircher">
Juraj Purkircher

Juraj Purkircher (* okolo 1535, Bratislava† 24. október 1577, Bratislava) bol uhorský humanistický básnik, lekár a botanik.
Životopis.
Narodil sa v starej Bratislave, vtedy Prešporku, ktorý bol národnostne zmiešaným mestom, okolo roku 1535 (staršie štúdie udávajú okolo roku 1530). Purkircher pochádzal z mnohočlennej nemeckej meštianskej rodiny, ktorá žila na dnešnom Hlavnom námestí.
Navštevoval školu v Prešporku, latinskú školu v Bardejove a 30. septembra 1556 sa pod latinským menom "Georgius Burkircher Posoniensis" zapísal na univerzitu vo Wittenbergu, kde študoval spolu s Péterom Méliuszom Juhászom. V štúdiách pokračoval v rokoch 1561 až 1563 v Padove, kde študoval medicínu a botaniku. Tej sa učil aj neskôr v Paríži. Od roku 1566 žil opäť v rodnom Prešporku a pôsobil tu ako lekár.
Purkircher liečil chudobné vrstvy obyvateľov Prešporku, často bez nároku na odmenu, alebo len za nízky honorár. Staral sa však aj o zdravie mešťanov a šľachty.
V roku 1566 sa oženil so Žofiou Lerchenfelderovou z významnej meštianskej rodiny a spoločne mali viac detí, z ktorých väčšina zomrela na mor. Ten sa stal osudným aj samotnému Purkircherovi, ktorý nákaze podľahol dňa 24. októbra 1577, po tom, ako mu na chorobu zomreli traja synovia.
Práca a dielo.
Purkircher sa popri medicíne venoval botanike. V Prešporku založil jednu z prvých botanických záhrad v meste, v ktorej pestoval vzácne druhy rastlín a liečivé byliny, ktoré využíval vo svojej lekárskej praxi. Poloha záhrady nie je známa. Priatelil sa s flámskym botanikom Carlom Clusiom, ktorý pôsobil vo Viedni, ako riaditeľ cisárskej botanickej záhrady Maximiliána II. Clusius si svojho priateľa Purkirchera uctil tak, že po ňom pomenoval druh fazule "Phaseolus purkircherianus".
Purkircher bol členom humanistickej skupiny intelektuálov, ktorá sa schádzala v prešporskej Radetiovej záhrade a do ktorej patrili Mikuláš Istvanffy, či Nicasius Eľlebodius.
Juraj Purkircher písal básne, z ktorých sa žiaľ viaceré dodnes nezachovali. Jeho najrozsiahlejšou básňou je trojdielne "Anniversarium", z ktorého získavame okrem iného aj náhľad do autorovho života.
Okrem toho je umelecky hodnotnou jeho báseň "Sacer Aristaeus Pisoniensis", v ktorej autor vyzýva Pisona, legendárneho zakladateľa Bratislavy, aby sledoval korunováciu nového kráľa. Z básne mimoriadne cítiť Purkircherov prešporský patriotizmus.
Pri príležitosti svadby svojho priateľa Jána Sambuca, Purkircher zložil báseň "Epithalamium metamorphoticum ad nuptías D. Joannis Sambuci", v ktorej napodobnil známu Ovídiovu báj o "Pyramovi a Thisbe".

</doc>
<doc id="709833" url="https://sk.wikipedia.org/wiki?curid=709833" title="Železničná zastávka Skalité-Kudlov">
Železničná zastávka Skalité-Kudlov

Železničná zastávka Skalité-Kudlov je železničná zastávka v obci Skalité. Stanica sa nachádza medzi zastávkou Skalité pod Poľanou a zastávkou Skalité-Serafínov. Prechádza ňou jednokoľajová elektrifikovaná trať č. 129 Čadca – Zwardoń. Čakáreň a budova je zatvorená, preto sa cestovné lístky kupujú vo vlaku.

</doc>
<doc id="709834" url="https://sk.wikipedia.org/wiki?curid=709834" title="Železničná zastávka Dunajov">
Železničná zastávka Dunajov

Železničná zastávka Dunajov je železničná zastávka v obci Dunajov. Nachádza sa medzi stanicou Krásno nad Kysucou a zastávkou Ochodnica. Leží na trati č. 127 Žilina – Čadca - Svrčinovec zastávka - Mosty u Jablunkova. Je elektrifikovaná.
Doprava.
Železničná zastávka leží na území IDS PLUS.
Linkové vedenie.
Podľa cestovného poriadku 2025/2026:

</doc>
<doc id="709835" url="https://sk.wikipedia.org/wiki?curid=709835" title="Železničná stanica Krásno nad Kysucou">
Železničná stanica Krásno nad Kysucou

Železničná stanica Krásno nad Kysucou je železničná stanica v meste Krásno nad Kysucou. Nachádza sa medzi zastávkou Oščadnica a stanicou Dunajov. Leží na trati č. 127 Žilina – Čadca - Svrčinovec zastávka - Mosty u Jablunkova. Je elektrifikovaná. Nachádzajú sa tu 4 koľaje slúžiace na stálu prepravu osôb a nákladu. Nachádza sa tu 1 koľaj, ktorá slúži na odstavenie nákladných vozňov pre skládku dreva. Využívajú ju aj uhoľné sklady. V meste Krásno nad Kysucou chcú zriadiť zastávku pri sidlisku Struhy, približne 2 km od stanice.
Doprava.
Železničná zastávka leží na území IDS PLUS.
Linkové vedenie.
Podľa cestovného poriadku 2025/2026:

</doc>
<doc id="709842" url="https://sk.wikipedia.org/wiki?curid=709842" title="Zoznam najväčších futbalových štadiónov na Slovensku">
Zoznam najväčších futbalových štadiónov na Slovensku

Toto je zoznam futbalových štadiónov na Slovensku z hľadiska kapacity. Z veľkej časti ide o štadióny klubov pôsobiacich v najvyššej futbalovej lige.

</doc>
<doc id="709844" url="https://sk.wikipedia.org/wiki?curid=709844" title="Šebastovík">
Šebastovík

Šebastovík je potok v geomorfologickom celku Slanské vrchy v geomorfologickom podcelku Šimonka v regióne Šariš v Prešovskom kraji v okrese Prešov. Je ľavostranným prítokom vodného toku Šebastovka. Má dĺžku .
Prameň.
Pramení v v južnej časti územia obce Podhradík v lesnom extraviláne severozápadne od vrchu a lesa Krivý javor s v okrese Prešov v Prešovskom kraji. 
Opis toku.
Od prameňa tečie juhovýchodojužným smerom cez zmiešaný lesný extravilán a poľnohospodársky extravilán, v priteká na obecnú hranicu medzi obcou Podhradík a obcou Ruská Nová Ves a zároveň prudko mení smer na severozápad. Tečie po obecnej hranici až po kde vteká na územie Podhradíka, pravým brehom postupne obmýva les Gibov, les Hájová hora a les Grúne, v vteká do intravilánu Podhradíka, ľavým brehom obmýva pole Krížové. Mení smer na sever, v hornej časti intravilánu obce Podhradík ústi do vodného toku Šebastovka ako jej ľavostranný prítok v zmiešanom poľnohospodárskom extraviláne a lesnom extraviláne. Vodný tok Šebastovka ďalej ústi do Sekčova. Pramení, preteká a ústi na území obce Podhradík v okrese Prešov v Prešovskom kraji a iba časťou stredného toku preteká po obecnej hranici medzi Podhradíkom a obcou Ruská Nová Ves. Nemá prítok.
Pôvod názvu.
Názov vodného toku má pravdepodobne pôvod v názve vodného toku Šebastovka, do ktorého potok Šebastovík ústi ako jeho menší a kratší prítok. Zo slovného základu názvu potoka Šebastovka rozšírením o formant zdrobneniny "-ík" bolo utvorené jednoslovné hydronymum Šebastovík ako súčasť početnej skupiny názvov v slovenskej toponymii, najmä hydronymii. Nemožno celkom vylúčiť ani prevzatie jednoslovného názvu lesa Šebastovík a jeho prenos bez zmeny na pomenovanie potoka. Les s rovnakým názvom Šebastovík leží od vrchu Krivý javor opačným smerom ako prameň potoka Šebastovík tesne za obecnou hranicou už na území susednej obce Ruská Nová Ves. Je potrebný ďalší výskum. Hydronymum Šebastovík bolo štandardizované v roku 1975. V súčasnej slovenskej štandardizovanej hydronymii hydronymum Šebastovík je jedinečným názvom (február 2024). 

</doc>
<doc id="709846" url="https://sk.wikipedia.org/wiki?curid=709846" title="Vladimir Vladimirovič Kara-Murza">
Vladimir Vladimirovič Kara-Murza

Vladimir Vladimirovič Kara-Murza (; * 7. september 1981, Moskva, RSFSR, ZSSR) je ruský politik a novinár. Je viceprezidentom neziskovej organizácie Otvorené Rusko, založené Michailom Chodorkovským, predsedom nadácie "Boris Nemtsov Foundation for Freedom" (zal. 2015), hlavným politickým poradcom think-tanku "Institute of Modern Russia" v New Yorku a opozičným demokratickým aktivistom. Bol poradcom a blízkym priateľom vicepremiéra v Jeľcinovej vláde a neskoršieho opozičného lídra Borisa Nemcova.
Vladimira Kara-Murzu v Rusku dvakrát otrávili (2015, 2017) a od 13. marca 2021 je vo väzbe. V apríli 2023 ho za vlastizradu a ďalšie trestné činy odsúdili na 25 rokov väzenia. Dňa 1. augusta 2024 bol prepustený v rámci výmeny väznov medzi Ruskom a západnými štátmi v Ankare.
Životopis.
Vladimír Kara-Murza pochádza zo starobylej tatárskej aristokratickej rodiny, ktorá sa v 15. storočí usadila v Moskve a prijala kresťanstvo. Je synom ruského novinára Vladimíra Alexejeviča Kara-Murzu, stúpenca reforiem Borisa Jeľcina. Medzi jeho príbuznými sú aj lotyšský revolucionár Voldemārs Bissenieks (18841938) a prvý lotyšský veľvyslanec v Británii Georgs Bissenieks (18851941), ktorých oboch zavraždila NKVD. Je príbuzný historika, chemika a filozofa Sergeja Kara-Murzu (* 1939).
Vladimir Kara-Murza sa narodil v Moskve, ale jeho matka sa neskôr vydala za Brita z Yorkshire. Vladimir sa s ňou ako teenager presťahoval do Veľkej Británie. Absolvoval Harrow School v Londýne a potom vyštudoval históriu a obhájil BA a MA na Cambridge University.
Už v 16 rokoch pracoval ako londýnsky dopisovateľ pre denník "Novyje Izvestija" (19972000), neskôr pre "Kommersant" (20002003) alebo rádio Echo Moskvy (20012003). Roku 2002 bol šéfredaktorom londýnskeho periodika "Russian Investment Review". Potom bol rok washingtonským dopisovateľom BBC (2004 až 2005). Od roku 2004 bol po deväť rokov riaditeľom washingtonskej pobočky televízie RTVi. Po zmene vedenia RTV v Moskve ho v septembri 2012 z tejto pozície prepustili. Pokyn vydal prvý zástupca vedúceho administratívy prezidentskej správy Alexej Gromov a vtedajší ruský veľvyslanec vo Washingtone Sergej Kisljak mu odobral novinársku akreditáciu.
Od roku 2010 Kara-Murza písal pravidelné týždenné blogy v rubrike „Spotlight on Russia“ pre "World Affairs Journal". Pravidelne zverejňoval články o dianí v Rusku v denníku The Washington Post a písal týždenné stĺpiky pre DemocracyPost. Komentármi prispieval aj do The Wall Street Journal.
V USA od roku 2010 spolupracoval so senátorom Johnom McCainom ako expert na Rusko. Keď bol Johnovi McCainovi diagnostikovaný mozgový nádor, požiadal Vladimira, aby bol jedným z členov čestnej stráže, ktorí ponesú jeho rakvu.
Politické pôsobenie.
V rokoch 19992001 bol členom strany Демократический выбор России a potom do roku 2008 členom Zväzu pravicových síl (Сою́з Пра́вых Сил).
V ruských prezidentských voľbách v roku 2000 podporoval Grigorija Javlinského. V rokoch 20002003 bol poradcom a priateľom opozičného politika a člena Dumy Borisa Nemcova. Kara-Murzovu vlastnú kandidatúru do parlamentu za Čertanovský dištrikt v Moskve v roku 2003 podporili Zväz pravicových síl a Jabloko. Po neúspešnom pokuse strany Jednotné Rusko odstrániť ho z volebnej listiny boli spálené jeho volebné bilboardy, počas jeho televíznej debaty bol vypnutý zvuk a nakoniec boli voľby sfalšované v prospech bývalého rozvedčíka Vladimira Gruzdeva reťazovým hlasovaním voličov, dopravených autobusmi do volebnej miestnosti.
Roku 2004 bol jedným zo spoluzakladateľov "Comittee 2008" – združenie demokratických politikov pod predsedníctvom Garri Kasparova, ktoré si kládlo za cieľ zabezpečiť slobodné a spravodlivé prezidentské voľby v roku 2008. Do ruskej prezidentskej voľby v roku 2008 navrhol ako kandidáta spisovateľa Vladimira Bukovského. "„Rusko potrebuje svojho vlastného Václava Havla, nie nového nástupcu z Lubjanky (veliteľstvo KGB ),“" stálo vtedy v Kara-Murzou podpísanom spoločnom vyhlásení Bukovského navrhovateľov. Centrálna komisia ale 22. 12. odmietla Bukovského registrovať ako kandidáta a znemožnila jeho účasť vo voľbách.
Na ustanovujúcom zasadnutí ruského liberálnodemokratického politického hnutia Solidarita, založeného v decembri 2008 podľa vzoru poľskej Solidarity, bol Kara-Murza zvolený do jeho centrálnej rady ako druhý v poradí za Nemcovom zo 77 kandidátov. Znovu ho zvolili aj v roku 2010 a 2013. Roku 2012 sa zúčastnil masívnych pouličných demonštrácií proti Putinovi.
V júni 2012 ho zvolili do federálnej rady Republikánskej strany Ruska – Strany ľudovej slobody (RPR-PARNAS), riadené Borisom Nemcovom, Michailom Kasjanovom a Vladimirom Ryžkovom. V októbri toho istého roku ho zvolili vysokým počtom hlasov do Koordinačnej rady ruskej opozície. V novembri 2012 ho menovali hlavným politickým poradcom think-tanku "Institute of Modern Russia" v New Yorku.
V roku 2014 sa stal viceprezidentom hnutia Otvorené Rusko, ktorého zakladateľom je Michail Chodorkovskij. Je koordinátorom projektu Slobodné voľby v Rusku.
Z jeho iniciatívy po Borisovi Nemcovovi pomenovali námestie pred ruskou ambasádou vo Washingtone ("Boris Nemtsov Plaza").
Dňa 13. marca 2021 zatkla Vladimíra Kara-Murzu moskovská polícia spolu s ďalšími asi 200 opozičnými politikmi počas schôdze, kde prejednávali prípravu na parlamentné a municipálne voľby v Rusku.
Otravy.
Prudké zdravotné problémy sprevádzané zvracaním a celkovým kolapsom postihli Kara-Murzu prvýkrát 26. mája 2015. V nemocnici mu počas 72 hodín zlyhali vnútorné orgány, mal opuch mozgu a museli ho uviesť do umelého spánku a pripojiť na hemodialýzu. Lekári dospeli k zisteniu, že išlo o otravu, ale pôvodcu otravy nebolo možné spoľahlivo identifikovať. V každom prípade išlo o profesionálne pripravený útok, ktorého cieľom bolo politika zabiť. Kara-Murza potom odišiel do USA, kde sa počas pol roka čiastočne zotavil. Cez varovanie priateľov sa vrátil do Ruska, ale ešte rok po otrave mal problémy s chôdzou a pohyboval sa o palici.
V januári 2017 Kara-Murza predložil zahraničnému výboru amerického Senátu list, v ktorom kritizoval ruskú vládu a prezidenta Vladimíra Putina. Upozorňoval, že ruským opozičným lídrom hrozia nielen súdy a väzenia, ale že sú ohrození na živote. Čoskoro potom sa zrejme sám stal cieľom nájomných vrahov alebo tajných služieb. Dňa 2. februára 2017 ho opäť hospitalizovali s rovnakými príznakmi ako prvýkrát. Zlyhali mu orgány a uviedli ho do umelého spánku a pripojili na pľúcnu ventiláciu. Po týždni sa čiastočne zotavil a ešte vo februári odišiel kvôli ďalšej liečbe z Ruska.
Ako vo februári 2021 vyplynulo z investigatívnej práce Bellingcatu, ruského nezávialého servera The Insider a týždenníka Der Spiegel, Kara-Murzu sledovalo po dobu niekoľkých mesiacov komando agentov ruskej tajnej služby FSB z rovnakej jednotky, ktorá sa pokúsila zavraždiť Alexeja Navalného. Roku 2015 agenti FSB sprevádzali Kara-Murzu počas siedmich ciest mimo Moskvu. Sledovanie začalo tri dni pred zavraždením Borisa Nemcova a posledné sledovanie prebehlo dva dni pred 26. májom 2015, kedy bol Kara-Murza otrávený prvýkrát.
Zatknutie roku 2022 a väznenie.
Kara-Murzu spolu s ďalšími opozičnými politikmi zatkli v apríli 2022, keď sa zúčastnil porady o volebnej stratégii pre regionálne voľby. Odvtedy ho držali vo väzení a čelil neustálemu rozširovaniu obvinení, ktoré sú proti nemu vznášané. Spočiatku bol obvinený zo šírenia nepravdivých informácií o ruskej armáde, ktoré sa začalo po jeho prejave v Snemovni reprezentantov štátu Arizona v Spojených štátoch, kde sa zmienil o bombardovaní obytných oblastí a zariadení sociálnej infraštruktúry na Ukrajine. Neskôr bol obvinený za účasť na činnosti „nežiaducej“ organizácie a následne obvinený z vlastizrady za tri verejné vystúpenia v Lisabone, Helsinkách a Washingtone, kde kritizoval ruské úrady. Amnesty International uznala Kara-Murzu za väzňa svedomia v máji 2022.
V decembri 2022 zakázal prokurátor Kara-Murzovi telefonovať s jeho deťmi, pretože podľa neho by takéto rozhovory „mohli reálne ohroziť riadny priebeh trestného konania a narušiť vyšetrovanie“. V marci 2023 Kara-Murzu umiestili do väzenia. Jeho zdravotný stav sa zhoršil a začal strácať citlivosť nôh. Jeho advokát Vadim Prochorov uviedol, že sa u jeho klienta vyvinula periférna polyneuropatia v dôsledku predchádzajúcich dvoch ťažkých otráv chemickou látkou vojenského pôvodu.
Úrad pre kontrolu zahraničných aktív (OFAC) ministerstva financií Spojených štátov uvalil 3. marca 2023 sankcie na niekoľko ruských úradníkov zodpovedných za uväznenie a stíhanie Vladimira Kara-Murzy.
Odsúdenie a väznenie.
Dňa 17. apríla 2023 odsúdil moskovský súd Vladimíra Kara-Murzu na 25 rokov väzenia v tábore so sprísneným režimom za velezradu. Okrem toho ho obvinili zo „šírenia nepravdivých informácií“ o ruskej armáde počas prejavu pred americkými zákonodarcami a tiež zo spolupráce s takzvane „nežiaducimi“ organizáciami. Kara-Murza vo svojej záverečnej reči prirovnal svoj prípad k stalinským vykonštruovaným procesom a odmietol požiadať súd o zbavenie viny s tým, že si stojí za všetkým, čo povedal. Po vynesení rozsudku vyhlásil, že „Rusko bude slobodné“.
Dvadsaťpäťročný trest bol maximálny trest požadovaný prokuratúrou a je najdlhším trestom, ktorý opozičný predstaviteľ dostal od začiatku vojny na Ukrajine. Kara-Murza vyhlásil: "„Viem, že príde deň, keď sa temnota pohlcujúca našu krajinu rozptýli... Naša spoločnosť otvorí oči a zachveje sa, až si uvedomí, aké zločiny boli spáchané v jej mene.“"
Britská vláda rozsudok označila za „politicky motivovaný“. Väznený predstaviteľ ruskej opozície Alexej Navalnyj rozsudok označil za „nezákonný, nehanebný a jednoducho fašistický“.
Kara-Murza vyhlásil: "„Moja sebaúcta sa zvýšila. Uvedomil som si, že som urobil všetko správne. Dvadsaťpäť rokov je najvyššie ohodnotenie, ktoré som mohol dostať za to, čo som robil a v čo som veril ako občan, vlastenec a politik.“"
V septembri 2023 Kara-Murzu previezli do prísne stráženej trestaneckej kolónie v sibírskom Omsku. Dňa 1. augusta 2024 bol oslobodený v rámci výmeny väzňov medzi Ruskom a západnými štátmi spolu s ďalšími kritikmi Putinovej politiky Andrejom Pivovarovom, Iliou Jašinom a ďalšími 13 ľuďmi.
Osobný život.
Kara-Murza je ženatý a má tri deti. Jeho žena Jevgenia žije s deťmi na washingtonskom predmestí Centreville.
Filmové dokumenty.
V roku 2005 bol Kara-Murza producentom štvordielneho televízneho dokumentu They Chose Freedom ("Vybrali si slobodu"), ktorý mapoval históriu sovietskeho disentu. V dokumente hovorili oi. Vladimír Bukovský, Jelena Bonnerová alebo Sergej Kovaľov.
Roku 2017 predstavil v Prahe svoj dokumentárny film Nemtsov, o živote zavraždeného ruského politika Borisa Nemcova.
V roku 2019 režíroval a napísal scenár k dokumentárnemu filmu "Mojou povinnosťou je nemlčať" o živote kňaza a disidenta Georga Edelsteina.

</doc>
<doc id="709847" url="https://sk.wikipedia.org/wiki?curid=709847" title="Vladimir Kara-Murza">
Vladimir Kara-Murza



</doc>
<doc id="709851" url="https://sk.wikipedia.org/wiki?curid=709851" title="Erodium cicutarium">
Erodium cicutarium



</doc>
<doc id="709854" url="https://sk.wikipedia.org/wiki?curid=709854" title="2S7 Pion">
2S7 Pion

2S7 Pion je sovietska/ruská samohybná húfnica na pásovom podvozku kalibru . Je určená na ničenie živej sily, delostreleckých a veliteľských stanovíšť, ale aj opevnení protivníka. Vylepšená verzia tejto húfnice nesie označenie 2S7M Malka.
Vznik a vývoj.
Od 50. rokov 20. storočia Sovietsky zväz vážne zaostával za Spojenými štátmi v ťažkých samohybných delostreleckých systémoch. Od čias ISU-152 nebolo do služby zavedené ani jedno ťažké samohybné delo. Preto vydalo ministerstvo obrany 16. decembra 1967 rozkaz na spustenie vývojových prác na vytvorenie samohybnej húfnice Pion. Pôvodne nebol špecifikovaný ani typ kanónu, ani jeho kaliber. Bol stanovený iba požadovaný dostrel, ktorý mal byť 25 km. Konštruktéri ponúkli niekoľko možností inštalácie kanónu na pásový podvozok:
Po dlhých debatách sa začiatkom roku 1969 rozhodlo o prijatí kalibru 203 mm. V marci 1970 boli vyvinuté taktické a technické požiadavky na vývoj tohto kanónu a v druhej polovici 70. rokov 20. storočia začali prvé sériové samohybné húfnice 2S7 Pion vstupovať do služby u delostreleckých brigád špeciálnych síl Sovietskej armády.
V roku 1983 bola vyvinutá modernizovaná verzia tejto zbrane nazvaná Pion-M (2S7M Malka), ktorá sa vyznačuje o niečo vyššou rýchlosťou paľby a väčšou zásobou prepravovanej munície.
Konštrukcia.
2S7 Pion je samohybná húfnica na pásovom podvozku, ktorý vychádza z tanku T-80. Podvozok sa skladá zo siedmich párov zdvojených pojazdových kolies s gumovými obručami, šiestich párov vodiacich kladiek, jedného páru hnacích kolies v prove a jedného páru napínacích kolies v zadnej časti vozidla. Dĺžka vozidla je 13,10 m, šírka 3,38 ma výška 3 m. Húfnicu s hmotnosťou 46,5 t poháňa vznetový preplňovaný vidlicový dvanásťvalec V-46-I s výkonom 547 kW. Vďaka nemu dokáže 2S7 Pion vyvinúť na ceste maximálnu rýchlosť 58 km/h a jej dojazd je 675 km. 
Húfnica je vybavená kanónom 2A44 kalibru 203 mm a automatickým nabíjacím zariadením. Rýchlosť streľby je asi 1,5 rany za minútu. K dispozícii sú nasledujúce režimy paľby: 8 výstrelov za 5 minút, 15 výstrelov za 10 minút, 24 výstrelov počas 20 minút, 30 výstrelov za 30 minút a 40 výstrelov za hodinu. Slabinou Pionu je pomerne nízka životnosť kanónu, keďže po 160 výstreloch je nutná jeho výmena. 
Pohyb kanónu v námere je zaistený hydraulicky, v odmere potom elektricky. V núdzovej situácii je možné použiť manuálne ovládanie. Kanón má odmer 30​​° a námer sa pohybuje v rozsahu od 0° po +60°. Ovládacie prvky kanónu spolu s nekrytým sedadlom strelca sa nachádzajú na ľavej strane záveru zbrane. Na pravej strane je zase mohutné rameno, ktoré slúži na nabíjanie kanónu. So štandardným trieštivo-trhavým granátom s hmotnosťou 110 kg (ZOF 43) dokáže 2S7 zasiahnuť cieľ vzdialený 37,5 km. Za použitia diaľkového granátu s hmotnosťou 103 kg vzrastie dostrel až na 47 km. Zásoba munície (celkovo štyri delostrelecké granáty) je uložená v schránkach na bokoch vozidla. Ďalšie strelivo prepravuje muničný automobil.
Tento delostrelecký systém obsluhuje 14-členná posádka, pričom 7 vojakov tvorí posádku samohybnej húfnice a zvyšok je v sprievodnom muničnom automobile.
Nasadenie.
Ruská invázia na Ukrajinu.
Pri okupácii Ukrajiny nasadilo Rusko do bojov húfnice 2S7M Malka. Za prvé dva roky vojny stratilo Rusko minimálne 21 týchto húfnic.
Húfnicami 2S7 Pion disponujú aj Ukrajinské ozbrojené sily.

</doc>
<doc id="709855" url="https://sk.wikipedia.org/wiki?curid=709855" title="S-75 Dvina">
S-75 Dvina



</doc>
<doc id="709858" url="https://sk.wikipedia.org/wiki?curid=709858" title="Podcast roka">
Podcast roka

Podcast roka je slovenská súťaž a udalosť, ktorá každoročne oslavuje a oceňuje vynikajúcu prácu v oblasti podcastingu na Slovensku. Toto podujatie je určené nielen na vyzdvihnutie talentov v rámci podcastovej komunity, ale aj na podporu rastu a rozvoja podcastovej scény v krajine a zvýšenie povedomia o podcastoch medzi širokou verejnosťou. Súťaž slúži ako most medzi podcastovými tvorcami a širším publikom.
História.
Podcast roka bol založený v roku 2023 s cieľom vytvoriť platformu, kde môžu byť slovenskí podcastoví tvorcovia a ich práca uznávaná a oslavovaná. Ide o jediné podujatie tohto druhu na Slovensku a tak sa stalo významnou udalosťou slovenskej podcastovej scény.
Formát súťaže.
Súťažné podcasty identifikované podľa RSS informácií sú rozdelené do kategórií, ktoré odrážajú rôznorodosť podcastovej produkcie na Slovensku. V súťaži tvorcovia súťažia o ceny v súťažných kategóriách, vrátane ocenenia Ucho – podcastový objav roka a Miláčik - najobľúbenejší podcast roka. Víťazi sú vyberaní na základe hodnotenia odbornej poroty a hlasovania verejnosti.
Ročníky.
Do prvého ročníka súťaže sa zapojilo viac ako 1 300 slovenských podcastov, ktoré splnili pravidlá súťaže. Vyhlásenie víťazov a odovzdávanie ocenení sa konalo 28. júna 2023 na lodi Sundeck v Bratislave. Podujatie obsahovalo diskusnú časť a časť venovanú odovzdávaniu ocenení.
Druhý ročník súťaže priniesol niekoľko zmien, vrátane až piatich nových súťažných kategórií a zareagoval aj na podcastové trendy zaradením ocenenia Klapka pre najlepší videopodcast. V tomto ročníku súťažilo o priazeň 1300 podcastov, do hlasovania sa zapojilo 33 129 hlasujúcich, ktorí odovzdali za 3 týždne až 223 000 hlasov. Vyhlásenie víťazov a odovzdávanie ocenení sa konalo 19. júna 2024 na Pontone v Bratislave.
Do tretieho ročníka súťaže bolo zaradených viac ako 1 200 podcastových tvorcov. Verejné hlasovanie prebiehalo celý mesiac máj a zapojilo sa doň 49 205 podcastových fanúšikov. Vyhlásenie víťazov sa konalo 4. júna 2025 na Pontone v Bratislave. 
Vplyv a prínos.
Podcast roka má významný vplyv na slovenskú podcastovú komunitu tým, že poskytuje platformu pre objavovanie nových talentov, podporuje vzdelávanie a rozvoj tvorcov a zvyšuje povedomie o podcastoch medzi širšou verejnosťou. Udalosť tiež prispieva k posilneniu kontaktov a vzťahov medzi podcastermi a umožňuje výmenu skúseností a najlepších praxí. Podcast roka pokračuje vo svojej misii oslavovať a podporovať podcastovú kultúru na Slovensku. S každým ročníkom prináša nové príležitosti pre tvorcov, posilňuje komunitu a zvyšuje povedomie o podcastoch medzi širokou verejnosťou.

</doc>
<doc id="709862" url="https://sk.wikipedia.org/wiki?curid=709862" title="Ľubica Karvašová">
Ľubica Karvašová

Ľubica Karvašová (* 20. august 1987, ČSSR) je slovenská diplomatka, špecializujúca sa na problematiku európskej politiky, od 16. júla 2024 poslankyňa Európskeho parlamentu za Slovensko. Pôsobila v slovenskej zahraničnej službe, bola členkou Stáleho zastúpenia SR pri Európskej únii a diplomatickou poradkyňou predsedu vlády SR pre záležitosti Európskej únie. Vo februári 2024 avizovala kandidatúru v júnových voľbách do Európskeho parlamentu za stranu Progresívne Slovensko.
Životopis.
V rokoch 20052010 absolvovala inžinierske štúdium medzinárodných ekonomických vzťahov a hospodárskej diplomacie na Fakulte medzinárodných vzťahov Ekonomickej univerzity v Bratislave so študijnými pobytmi na Helsinskej univerzite (2009) a na Sorbonne (20092010), odkiaľ má magisterský titul v odbore európskych záležitostí.
V roku 2011, pred nástupom do slovenskej zahraničnej služby, pracovala niekoľko mesiacov ako špecialistka – koordinátorka ECB v kancelárii guvernéra Národnej banky Slovenska, následne od mája 2011 až do augusta 2015 pôsobila na Ministerstve zahraničných vecí SR, kde zastávala viacero funkcií, vrátane zástupkyne riaditeľa kancelárie štátneho tajomníka.
Od septembra 2015 do januára 2020 bola členkou Stáleho zastúpenia Slovenska pri Európskej únii, kde počas slovenského predsedníctva v Rade EÚ (júldecember 2016) pôsobila v tíme stáleho predstaviteľa SR v Bruseli Petra Javorčíka.
Od októbra 2020 do novembra 2023, počas pôsobenia premiérov Igora Matoviča, Eduarda Hegera a Ľudovíta Ódora, bola diplomatickou poradkyňou predsedu vlády SR pre záležitosti Európskej únie.
Politické pôsobenie.
Vo februári 2024 avizovala kandidatúru v júnových voľbách do Európskeho parlamentu za stranu Progresívne Slovensko na kandidátke vedenej expremiérom Ľudovítom Ódorom. Vo voľbách získala 65 835 prednostných hlasov a bola zvolená za europoslankyňu.
V europarlamente pôsobí vo frakcii Obnovme Európu a v júli 2024 bola zvolená za podpredsedníčku výboru pre regionálny rozvoj.
Osobný život.
Je vnučkou slovenského národohospodára, právnika a vysokoškolského pedagóga Imricha Karvaša (* 1903 – † 1981), ktorý počas druhej svetovej vojny ako prvý guvernér Slovenskej národnej banky podporil protinacistický odboj a Slovenské národné povstanie. Je vydatá.

</doc>
<doc id="709863" url="https://sk.wikipedia.org/wiki?curid=709863" title="Julija Borisovna Navaľná">
Julija Borisovna Navaľná

Julija Borisovna Navaľná (; * 24. júl 1976, Moskva, Sovietsky zväz) je ruská ekonómka a aktivistka.
Jej manželom bol ruský opozičný politik Alexej Navaľnyj, ktorý vo februári 2024 zomrel v trestaneckej kolónii na Sibíri.
Životopis.
Navaľná vyštudovala zahraničný obchod v Moskve. V roku 1998 sa zoznámila so svojím budúcim manželom Alexejom, svadbu mali o dva roky neskôr. Mali spolu dve deti.
Svojho manžela vždy podporovala. V roku 2014, keď bol Navaľnyj prvýkrát uväznený, odmietla proti nemu svedčiť napriek policajným vyhrážkam.
V auguste 2020 potom, čo Navaľného otrávili a hospitalizovali na klinike v Omsku, požiadala jeho žena priamo ruského prezidenta Vladimíra Putina o povolenie k odchodu manžela do Nemecka. Stalo sa tak za situácie, keď bol život Navaľného v ohrození a ruskí lekári ho odmietali na liečenie do zahraničia prepustiť.
S rastúcou popularitou Navaľnej sa v médiách objavovali úvahy, či by sa mohla stať „ruskou Cichanovskou“, teda líderkou celonárodnej opozície. Svojho manžela mohla zastúpiť napr. podľa politológa Konstantina Kalačeva, podľa ktorého má šarm, charizmu aj odvahu. "Z manželky politika sa sama stala političkou," uviedol. V polovici januára 2021 mediálna skupina Cargrad, ktorú vlastní miliardár blízky Kremľu Konštantín Malofejev, pohrozila zverejnením súkromných správ medzi Navaľným a inými ženami, pokiaľ Navaľná nesľúbi, že sa nestane „ruskou Cichanovskou“.
Dňa 23. januára 2021 Navaľnú zadržali na demonštrácii, ktorá sa na podporu jej muža konala v Moskve. Neskôr toho istého dňa ju úrady prepustili.
Po smrti Alexeja Navaľného.
Po smrti svojho manžela Alexeja Navaľného označila za jeho vraha ruského prezidenta Vladimira Putina. Vyzvala Rusov, aby pokračovali v boji za slobodné a pokojné Rusko. Sama sa rozhodla pokračovať v práci svojho manžela. Obeť, ktorú priniesol, podľa nej nesmie vyjsť nazmar. "„Nevzdávajme sa. Ja sa nebojím a vyzývam vás, aby ste sa nebáli ani vy,“" povedala Navaľná.
Ruské úrady telo jej manžela rodine zatiaľ nevydali. Navaľná je presvedčená, že ho otrávili novičokom, a že úrady čakajú, kým z tela zmiznú stopy tejto nervovoparalytickej látky. Tisíce ľudí v Rusku už podpísali petíciu za vydanie tela rodine.

</doc>
<doc id="709864" url="https://sk.wikipedia.org/wiki?curid=709864" title="TOS-2 Tosočka">
TOS-2 Tosočka

TOS-2 Tosočka (rus.: ТОС-2 Тосочка) je ruský termobarický raketomet na podvozku kolesového vozidla Ural-63706.
Plameňomet je určený na palebnú podporu pechoty a obrnených jednotiek, ako aj na ničenie živej sily nepriateľa, ľahko obrnených a transportných vozidiel.
Prvýkrát bol modernizovaný TOS-2 Tosočka predstavený širokej verejnosti v rámci osláv Dňa víťazstva v roku 2020. Vo februári 2021 boli spustené štátne skúšky nového raketometu a v roku 2023 bol TOS-2 zaradený do služby.
Popis.
Raketomet TOS-2 Tosočka je postavený na trojnápravovom podvozku terénneho obrneného vozidla Ural-63706 s pohonom všetkých kolies. Táto zmena oproti TOS-1A Solncepjok, ktorý bol postavený na pásovom podvozku, zabezpečuje novému raketometu zvýšenú mobilitu. TOS-2 Tosočka sa tak dokáže rýchlo prepravovať po ceste, zatiaľ čo pásový raketomet býva dopravovaný vlakom a následne na ťahanom návese. TOS-2 dosahuje na ceste rýchlosť až /h a na plnú nádrž zvládne prejsť až .
Raketomet TOS-2 Tosočka využíva podobne ako TOS-1A rakety kalibru . Oproti svojmu predchodcovi sa však vyznačuje lepším systémom riadenia paľby a vyššou presnosťou. To je pri TOS-2 veľmi dôležitý parameter, pretože má k dispozícii iba 18 rakiet oproti 24 odpaľovaným z TOS-1A. Zmeny sa dotkli aj pancierovej kabíny, ktorá poskytuje posádke lepšiu ochranu nielen pred ručnými zbraňami, ale pred úlomkami delostreleckej munície. Čas, ktorý uplynie od zastavenia vozidla až po bojovú pripravenosť k paľbe, je 90 sekúnd. 
TOS-2 je vybavený novými termobarickými raketami TBS-M3, ktoré majú dosah (niektoré zdroje uvádzajú až ). Samotnú muníciu tvoria dve nálože. Prvá nálož, ktorá exploduje vo vopred určenej výške, rozptýli explozívnu hmotu do okolia, kde spoločne so vzduchom vytvorí vysoko explozívny aerosólový mrak. S odstupom niekoľkých sekúnd potom ďalšia nálož vzniknutú zmes zapáli, čím dôjde k explózii, ktorá má niekoľkonásobne väčšiu silu, než majú klasické trhaviny. Vzniká tak mohutná tlaková vlna s obrovskou ničivou silou. Celý ničivý efekt je umocnený podtlakom vzduchu, ktorý sa tvorí za tlakovou vlnou. Raketomet dokáže spôsobiť devastujúce škody na ploche 6 kilometrov štvorcových. Okrem samotného ničivého účinku dochádza pri použití tejto zbrane aj k silnému psychologickému efektu na napadnuté jednotky. 
Nasadenie.
Ruská invázia na Ukrajinu.
V októbri 2023 ruské ministerstvo obrany informovalo, že ruské jednotky použili raketomet TOS-2 proti zoskupeniu ukrajinských ozbrojených síl v opevnenej oblasti.

</doc>
<doc id="709865" url="https://sk.wikipedia.org/wiki?curid=709865" title="Julija Borisovna Navalná">
Julija Borisovna Navalná



</doc>
<doc id="709866" url="https://sk.wikipedia.org/wiki?curid=709866" title="Ščob (Laborecká vrchovina)">
Ščob (Laborecká vrchovina)

Ščob (; ) je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Výrava, približne juhovýchodne od Medzilaboriec. 
Poloha.
Nachádza sa v hraničnom hrebeni vrchoviny. Južná a západná časť hrebeňa zasahuje na územie Prešovského kraja, okresu Medzilaborce a na katastrálne územie obce Výrava, severovýchodná patrí poľskému Podkarpatskému vojvodstvu, powiatu Sanok a gmine Komańcza. Najbližšími sídlami sú južne situovaný Oľšinkov a Výrava, západne sa nachádzajú Čabalovce, severozápadne Palota a východne na poľskom území Lupków, patriaci do gminy Komańcza. Oblasť je súčasťou Chránenej krajinnej oblasti Východné Karpaty v slovenskej a Cisniansko-wetlinského parku v poľskej časti.
Opis.
Ščob leží na severnom okraji Laboreckej vrchoviny, v hraničnom hrebeni južne od Lupkovského priesmyku. Južne sa nachádza Parilov (), Černiny () a Lesík (), západne Kobyla (), Javorská (), sedlom oddelený Megelov grúň (), Jaseňovec () a Brincová (), severne Stredný hrb (), Kľučkov () a Jasieniowa () a východne Chryszczata (), Jaworne (), Košiarka (), Hlboký vrch () a Vysoký grúň (). Vodu zo severných svahov do rieky Laborec odvádza Výrava, z južných jej prítok Malá Výrava a z východných častí odteká potokom Smolniczek do rieky Oslawy v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele tiež Ondavskú vrchovinu, Busov, Čergov, Slanské, Vihorlatské a Bukovské vrchy, vzácne i Tatry.

</doc>
<doc id="709867" url="https://sk.wikipedia.org/wiki?curid=709867" title="Julija Navaľná">
Julija Navaľná



</doc>
<doc id="709868" url="https://sk.wikipedia.org/wiki?curid=709868" title="Bocianik pižmový">
Bocianik pižmový

Bocianik pižmový () je jednoročná až dvojročná bylina z čeľade pakostovité ("Geraniaceae"). Jeho prirodzený areál sa rozprestiera od Makronézie, cez západnú Európu a Stredomorie po Irán.
Opis.
Bocianik pižmový je jednoročná až dvojročná, pižmom zapáchajúca bylina. Byle sú žliazkaté, vysoké 10 až 50 cm. 
Zložené listy sú krátkostopkaté, v obryse vajcovité, nepárno perovito zložené, dlhé do 20 cm. Lístky sú stopkaté, vajcovité, zúbkaté až perovito zárezové, dolný pár je oddialený.
Súkvetie tvorí päťkvetý až desaťkvetý okolík, so stopkou dlhšou ako podporné listy. Listene sú široko vajcovité, končisté, takmer holé, bledohnedé. Kvety sú päťpočetné, pravidelné a obojpohlavné. Fialové až purpurové kvetné lupienky sú voľné, elipsovité, dvakrát až trikrát dlhšie ako kalich. Z tyčiniek sú zvyčajne plodné iba päť vnútorné. Semenník je päťpuzdrový, s jednou čnelkou rozdelenou na päť blizien. Päťpočetný kalich má lístky voľné, žliazkaté, dlhé 6 až 9 mm. 
Zobákovité plody sú dlhé 20 až 45 mm. Po dozretí pukajú od stredového stĺpika zdola nahor a tak sa oddeľujú jednosemenné plôdiky. Plôdiky sú odstávajúco hnedo alebo belavo chlpaté, na vrchole žliazkaté, s hlbokou brázdou a so skrutkovito stočenými príveskami.
Rozšírenie.
Prirodzený areál bocianika pižmového sa rozprestiera od Makronézie, cez západnú Európu a Stredomorie po Irán a Etiópiu.
Zavlečený je v Kanade a Spojených Štátoch, v Južnej Amerike od Kolumbie po Ohňovú zem, v Juhoafrickej republike, Austrálii, Tasmánii, na Taiwane, Novom Zélande, v Japonsku a Kórei. V Európe sa vyskytuje ako nepôvodný na Britských ostrovoch, v Belgicku, Rakúsku, Nemecku, Švajčiarsku, Česku, Maďarsku a na Slovensku.
Na našom území je zriedkavý. Pestuje sa v záhradách, odkiaľ ojedinele uniká do prírody a splanieva. Kvitne od apríla do septembra.
Význam a využitie.
Bocianik pižmový sa v Európe už oddávna využíva ako okrasná a liečivá rastlina, prípadne ako prísada do potravy.

</doc>
<doc id="709869" url="https://sk.wikipedia.org/wiki?curid=709869" title="Prezidentské voľby v Rusku v roku 2024">
Prezidentské voľby v Rusku v roku 2024

Prezidentské voľby v Rusku v roku 2024, v poradí ôsme voľby prezidenta Ruskej federácie, sa uskutočnili v dňoch 15. až 17. marca 2024. Vo voľbách kandidovali štyria kandidáti. S 88,48 % hlasov vyhral voľby súčasný prezident Vladimír Putin, najvyšším percentuálnym podielom hlasov v prezidentských voľbách v postsovietskom Rusku. Inaugurácia Putina do jeho piateho mandátu je naplánovaná na 7. mája 2024.
Putin sa vďaka zmene ruskej ústavy, potvrdenej referendom v roku 2020, mohol uchádzať o znovuzvolenie napriek tomu, že post prezidenta zastával už štyrikrát. V auguste 2023 hovorca prezidenta Putina, Dmitrij Peskov uviedol, že tieto voľby sa teoreticky ani nemusia organizovať, pretože je jasné, že ich opäť vyhrá Putin. Denníku The New York Times povedal, že ruské prezidentské voľby „"nie sú skutočná demokracia, je to nákladná byrokracia"“, a predpovedal, že Putin bude zvolený viac ako 90 percentami hlasov.
Na posledný deň volieb plánuje opozícia podujatie s názvom Poludnie proti Putinovi.

</doc>
<doc id="709870" url="https://sk.wikipedia.org/wiki?curid=709870" title="Ščob">
Ščob

Ščob môže byť:

</doc>
<doc id="709880" url="https://sk.wikipedia.org/wiki?curid=709880" title="François-Xavier Bustillo">
François-Xavier Bustillo

François-Xavier Bustillo (* 23. november 1968, Pamplona, Španielsko) je francúzsky konventuálny františkán a od mája 2021 biskup v Ajacciu. Pápež František ho v septembri 2023 vymenoval za kardinála.
Životopis.
François Bustillo sa narodil v roku 1968 v Pamplone. Je synom vojaka a matky v domácnosti. Vyrastal medzi štyrmi deťmi. Jeho rodina má baskicko-navarský pôvod.
Vo veku desiatich rokov vstúpil François do menšieho seminára v údolí Baztan neďaleko francúzskej obce Espelette pri španielsko-francúzskej hranici. V sedemnástich rokoch, keď získal maturitu, vstúpil k františkánom v Padove v Taliansku. O dva roky neskôr, 12. septembra 1987, zložil dočasné sľuby. Člen rehole menších bratov konventuálov zložil slávnostné sľuby 20. septembra 1992. Za kňaza bol vysvätený 10. septembra 1994 a potom prišiel do Francúzska. Licenciát teológie získal na Katolíckom inštitúte v Toulouse v roku 1997. Bustillo spoluzakladal kláštor sv. Bonaventúru v Narbonne.
Po tom, čo bol Bustillo provinciálnym predstaveným kláštorných františkánov, bol až do svojho vymenovania za biskupa nadriadeným kláštora sv. Maximiliána Kolbeho v Lurdoch, biskupským delegátom ochrany maloletých a zraniteľných ľudí pre diecézu Tarbes a Lurdy, diecéznym ceremoniárom a členom biskupskej rady diecézy Tarbes a Lurdy.
Korzický biskup a kardinál.
Pápež František vymenoval 11. mája 2021 Bustilla za biskupa Ajaccia na Korzike.
Jeho biskupská konsekrácia a prevzatie úradu sa uskutočnilo v nedeľu 13. júna 2021 v katedrále Panny Márie Nanebovzatej v Ajacciu za prítomnosti apoštolského nuncia Celestina Miglioreho. Bohoslužbe a obradu svätenia predsedal Jean-Marc Aveline, arcibiskup Marseille, a spolusvätiteľmi bol Olivier de Germay, arcibiskup Lyonu, a Nicolas Brouwet, biskup Tarbes a Lúrd.
Pápež František oznámil 9. júla 2023 počas modlitby Anjel Pána, že sa 30. septembra 2023 uskutoční konzistórium, na ktorom bude vymenovaný za nového kardinála aj François Bustillo. Pri tejto príležitosti François získal titul kardinála-kňaza s titulárnym kostolom "Santa Maria Immacolata di Lourdes" v Boccea. Pred konzistórium ho 28. septembra 2023 navštívil Emmanuel Macron počas svojej prezidentskej cesty na Korzike. François Bustillo bol vymenovaný za kardinála v Ríme 30. septembra 2023 počas ceremónie, na ktorej sa zúčastnilo takmer 800 Korzičanov. Ide o prvého biskupa Ajaccia, ktorý sa stal kardinálom.
Osobný život.
Bustillo je vášnivým tenistom a pláva takmer každý deň.
Kontroverzie.
V septembri 2023 katolícky časopis "Golias" zverejnil investigatívny článok s názvom "Podivní priatelia neokardinála Bustilla". Článok poukazuje na charizmatické a mysticko-duchovné excesy pripisované bratovi Daniel-Marie Thévenetovi. Kardinál Bustillo je do tejto záležitosti obzvlášť zapletený, pretože spolu s ním bol jedným z troch znovuzakladateľov kláštora v Narbonne. Časopis preto naznačuje, že kardinál musel vedome prehliadať tieto excesy, keďže s ním mal úzky vzťah.
Golias tiež informoval aj o tom, že počas Bustillovej správy komunity podnikla skupina mladých ľudí pridružených k tejto komunite, ako aj niekoľko veriacich ľudí, výlet do Sýrie počas občianskej vojny v regiónoch kontrolovaných režimom Baššára al-Assada. Tento výlet zorganizovalo a propagovalo združenie "SOS Chrétiens d'Orient". Toto združenie už cirkev spochybňovala ešte predtým, ako sa cesta uskutočnila. Odvtedy bolo združenie predmetom predbežného vyšetrovania pre spoluúčasť na zločinoch proti ľudskosti a vojnových zločinoch, ktoré začala národná protiteroristická prokuratúra v roku 2021.

</doc>
<doc id="709881" url="https://sk.wikipedia.org/wiki?curid=709881" title="Kvalifikácia na Majstrovstvá sveta vo futbale 2022 – Interkontinentálna baráž">
Kvalifikácia na Majstrovstvá sveta vo futbale 2022 – Interkontinentálna baráž

Interkontinentálna baráž určila posledné dva postupujúce tímy na Majstrovstvá sveta vo futbale 2022. Boli naplánované dva zápasy na neutrálnej pôde v Katare, ktoré sa hrali 13. a 14. júna 2022.
Formát.
Štyri tímy zo štyroch konfederácii (AFC, CONMEBOL, CONCACAF a OFC) boli žrebom rozdelení do dvoch zápasov. Pôvodne sa mali hrať dvojzápasy (doma a vonku) no rozhodlo sa že baráž sa bude hrať na jeden zápas na neutrálnej pôde v Katare.
Zápasy.
FIFA po prvýkrát rozhodla usporiadať interkontinentálnu baráž na jeden zápas na neutrálnej pôde v hostiteľskej krajine finálového turnaja.

</doc>
<doc id="709884" url="https://sk.wikipedia.org/wiki?curid=709884" title="Štefan Svitek (basketbalista)">
Štefan Svitek (basketbalista)

Ing. Štefan Svitek ml. (* 20. november 1966, Gelnica) je slovenský bývalý basketbalista a reprezentant Československa v basketbale, v súčasnosti basketbalový tréner. V roku 2023 pôsobil ako tréner v tíme maďarskej ženskej extraligy, DVTK Miskolc. Je dvojnásobný účastník ME v basketbale mužov ako hráč a ME v basketbale žien ako tréner.
Ako hráč zažil Svitek dlhoročnú legionársku kariéru v Nemecku, Rakúsku či Maďarsku. Je majstrom Slovenska zo sezóny 2006/07 so Sláviou TU Košice, vicemajster Nemecka aj Slovenska a víťaz poháru Nemecka aj Rakúska. Ako tréner je dvojnásobný majster Poľska s Krakovom (2014 a 2015) a štvornásobný majster Slovenska s klubom Good Angels Košice (20082011). V roku 2003 bol vyhlásený za slovenského basketbalistu roka, v rokoch 2012 a 2013 za slovenského trénera roka.
Životopis.
Mladosť a basketbalové začiatky.
Štefan Svitek sa narodil v roku 1966 v Gelnici, celé následné detstvo však prežil v Košiciach. Jeho otec Štefan Svitek st. bol tiež bývalý basketbalista, hrávajúci za VSS Košice, neskôr tréner a pedagóg na Vysokej škole technickej. Z otcovej strany má Svitek predkov z Maďarska z okolia Szekszárdu, priezvisko si kedysi písali "Szvitek", doma sa zhovárali bežne aj po maďarsky a vďaka mame aj po nemecky. Svitek ml. začal ako dieťa chodiť na basketbal v hale Boženka, neskôr navštevoval basketbalovú triedu na Základnej škole Tomášikova. V basketbale začínal na pozícii rozohrávača, neskôr väčšinu kariéry hral krídlo, na sklonku kariéry tiež pivota. Jeho materským klubom bol tím Slávia VŠT Košice, kde aktívnu kariéru začal aj skončil. V roku 1988 získal Svitek titul banského inžiniera na Fakulte baníctva Vysokej školy technickej v Košiciach.
V československej basketbalovej lige hral od roku 1986. V sezóne 1986/87 pôsobil na hosťovaní v Chemosvite Svit, s ktorým skončil na 4. mieste v 1. lige. Následne prestúpil do Slávie VŠT Košice, kde odohral sezónu 1987/88 v 2. lige. Napriek tomu, že bol hráčom 2. ligy, bol v sezóne 1987/88 kuriózne zaradený do All Stars najlepšej päťky československej ligy s ďalšími Slovákmi Otom Matickým, Richardom Petruškom a Jozefom Michalkom a Čechom Josefom Jelínkom. Sezónu 1988/89 hral s VŠT Košice opätovne v 1. lige, Slávia v nej dosiahla 10. miesto. Poslednú federálnu sezónu strávil Svitek na vojenčine v českom celku Rudá hvězda Pardubice, s ktorým sa v ročníku 1989/90 umiestnil na 8. mieste v 1. lige. Celkovo je skrze svoje pôsobenie v 1. čs. lige na 146. mieste tabuľky strelcov československej ligy s celkovým počtom 2 053 bodov.
Legionárske pôsobenie (19912001).
V roku 1990 získal ponuku na legionárske pôsobenie v nemeckom bundesligovom celku BC Stuttgart/Ludwigsburg, nakoniec však zakotvil v druholigovom tíme SG FT/MTV Braunschweig v Braunschweigu. Hneď v sezóne 1990/91 Svitek s Braunschweigom postúpil do Bundesligy a zároveň sa tím prebojoval až do finále Nemeckého pohára ako jediný druholigový klub v histórii, kde prehral s favorizovaným Leverkusenom. Od roku 1991 hral Svitek basketbalovú Bundesligu desať rokov. V nemeckej Bundeslige bol vicemajstrom Nemecka v sezóne 1993/94, má dve tretie miesta (1997, 1998) a je víťazom Nemeckého poháru v roku 1994. Postupne Štefan Svitek hral za kluby SG Braunschweig (1990-1993), SSV Brandt Hagen (1993-1996), TTL uniVersa Bamberg (1996-1998) a SSV Ratiopharm Ulm (1998-2000). V poslednej svojej nemeckej sezóne 2000/01 prestúpil do druholigového klubu DJK Falke Nürnberg. Klub mal bundesligové ambície, no nenapĺňal ich. Keďže sa na Sviteka znášala nespokojnosť so slabou výkonnosťou Norimbergu, v decembri 2000 z klubu odišiel. Následne prestúpil do rakúskeho Arkadia Traiskirchen Lions, kde jeho spoluhráčom bol tiež Oto Matický a dohral tu sezónu 2000/01. S Traiskirchenom skončil v rakúskej bundeslige až na šiestom mieste, vyhral však Rakúsky pohár v roku 2001.
Záver hráčskej kariéry (20012008).
Po návrate na Slovensko v roku 2001 prestúpil do klubu BK E.S.O. Lučenec, za ktorý hral v slovenskej basketbalovej extralige. S Lučencom získal titul vicemajstrov Slovenska v sezóne 2001/02. V ďalšej sezóne za Lučenec, 2002/03, skončil klub na treťžom mieste extraligy. V roku 2003 sa vrátil do svojho materského klubu Slávia TU Košice, kde odohral štyri sezóny. So Sláviou skončil v sezóne 2003/04 na 7. mieste, v sezóne 2004/05 na 5. mieste, v sezóne 2005/06 na 3. mieste a najväčší úspech dosiahol v poslednej sezóne v klube, kedy v ročníku 2006/07 ako kapitán Technikov vyhral extraligu a stal sa majstrom Slovenska. Posledné hráčske pôsobenie Sviteka bolo v sezóne 2007/08, kedy hral maďarskú extraligu za tím Salgótarjáni KSE.
Reprezentačná kariéra (19841992).
Ako junior hral Svitek za ČSSR na ME juniorov vo Švédsku v roku 1984, kde Čechoslováci obsadili 6. miesto. Svitek v 7 zápasoch zaznamenal 31 bodov. Za reprezentačné družstvo Československa mužov odohral v rokoch 19861992 spolu 187 zápasov, z toho na svetových a európskych súťažiach (v kvalifikácii na Olympijské hry a Mistrovství Evropy) celkom 20 zápasov, v ktorých zaznamenal 150 bodov. Ako hráč Československa bol účastníkom na ME v roku 1987 (Atény, Grécko, 8. miesto), kde v 8 zápasoch zaznamenal 28 bodov. Rovnako tak aj v roku 1991 (Rím, Taliansko, 6. miesto), kde v troch zápasoch skóroval 27 bodov. Hral tiež v kvalifikácii na Olympijské hry 1992 v Španielsku, kde ČSFR skončilo šieste spomedzi 25 tímov a nekvalifikovalo sa na OH. Po vzniku Slovenska napriek stabilnej dlhoročnej forme v nemeckej Bundeslige Svitek nebol do slovenskej reprezentácie nikdy povolaný.
Trénerské pôsobenie (2006súčasnosť).
V roku 2006 sa ešte ako aktívny hráč za Sláviu TU stal asistentom trénera Vladimíra Karnaya pri ženskom extraligovom klube K Cero V.O.D.S. Košice, hrajúcom tiež Euroligu. 
Od roku 2007, resp. od januára 2008, pôsobil v Košiciach ako hlavný tréner štyri a pol sezóny. S Košicami vyhral majstrovský titul aj Slovenský pohár ako double v štyroch sezónach po sebe – v sezónach 2007/08, 2008/09, 2009/10 a 2010/11. Košice pravidelne hrávali tiež Euroligu. Za najväčší úspech trénerskej éry s Good Angels Košice Svitek pokladá postup do štvrťfinále Euroligy v roku 2010, kde Anjelky prehrali s favorizovaným UMMC Jekaterinburg. S Košicami Svitek ešte vyhral aj piaty Slovenský pohár v sezóne 2011/12, pri klube však extraligovú sezónu nedokončil a v januári 2012 ukončil zmluvu.
Svitek pôsobil v roku 2012 ako tréner ženskej reprezentácie Maďarska. V tejto funkcii skončil v októbri 2012. 
V sezóne 2012/13 viedol Svitek ďalší slovenský basketbalový klub – MBK Ružomberok, s ktorým skončil v extralige na druhom mieste. V Eurocupe sa dostal v roku 2013 s Ružomberkom do semifinále. V rokoch 2012 a 2013 bol vyhlásený za najlepšieho slovenského trénera roku.
Od roku 2013 sa Svitek ako tréner presunul do Poľska. Od leta 2013 trénoval poľský extraligový ženský tím, TS Wisła Can-Pack Kraków. S Wislou Kraków získal v sezóne 2013/14 double – zvíťazil v extralige a vyhral aj Poľský pohár. Tento úspech zopakoval aj o rok na to v sezóne 2014/15.
V roku 2015 sa dohodol na návrate k maďarskej ženskej reprezentácii. S maďarskou reprezentáciou sa prebojoval na ME 2017, kde tím skončil na 12. mieste. Napriek spokojnosti sa rozhodol v roku 2017 nepredĺžiť kontrakt z osobných dôvodov a pre ponuku z českej reprezentácie. V sezóne 2015/16 bol súbežne hlavným trénerom mužského klubu KB Košice, kontrakt s ním ale klub rozviazal v januári 2016. 2. novembra 2016 sa stal po neúspechoch Vadima Czeczura hlavným trénerom poľského extraligového klubu CCC Polkowice. V Polkowiciach však nevydržal ani mesiac a 22. novembra 2016 po deviatom kole sa po neuspokojivých výsledkoch tímu rozhodol Svitek sám odstúpiť. V sezóne 2016/17 potom pôsobil ako inštruktor pri klube DVTK Miskolc.
V septembri 2017 sa stal hlavným trénerom českej ženskej reprezentácie. Zároveň v sezóne 2017/18 trénoval maďarský klub Aluinvent DVTK Miskolc, hrajúci v maďarskej extralige a v Eurocupe. Po sezóne Svitek skončil v Miškovci a vrátil sa do Poľska, kde v ženskej extralige trénoval od leta 2018 klub Energa Toruń. S Toruńou skončil po základnej časti sezóny 2018/19 na druhom mieste, no následne Energa vo štvrťfinále play-off podľahla Gorzówu Wielkopolskemu a umiestnila sa na 5. mieste.
Na ME v basketbale žien 2019 pôsobil pri českom tíme ako asistent Ivana Beneša. Svitek ostal v Poľsku aj v sezóne 2019/20, keď sa vrátil do Wisly Kraków. V sezóne ovplyvnenej pandémiou koronavírusu skončil tím z Krakova po predčasnom ukončení súťaže na 7. mieste.
V júni 2021 sa stal Svitek trénerom slovenského mužského extraligového tímu Spišskí Rytieri, keď nahradil Tea Hojča. So Spišskou Novou Vsou získal druhé miesto na Federálnom pohári v septembri 2021. Rytieri v play-off extraligy prehrali v semifinále s Levicami a skončili na 4. mieste.
V sezóne 2022/23 pôsobil Svitek v tíme Aluinvent DVTK Miskolc ako hlavný tréner kádra mladých žien do 23 rokov, pôsobiaceho v maďarskej druhej lige.
Osobný život.
Svitek je ženatý, s manželkou Gabrielou, rod. Longauerovou, majú syna Marca (* 1997), ktorý sa tiež venoval basketbalu, a dcéru Sophie (* 2001). Má tiež nemecké občianstvo. Hovorí okrem slovenčiny po maďarsky, nemecky, anglicky a rusky.

</doc>
<doc id="709885" url="https://sk.wikipedia.org/wiki?curid=709885" title="Maliniak">
Maliniak

Maliniak je potok v geomorfologickom celku Spišsko-šarišské medzihorie v geomorfologickom podcelku Stráže v regióne Šariš v Prešovskom kraji v okrese Prešov. Je pravostranným prítokom vodného toku Ternianka. Má dĺžku .
Prameň.
Pramení v v juhozápadnej časti územia obce Záhradné v lesnom extraviláne severovýchodne od vrchu a lesa Maliniak s v okrese Prešov v Prešovskom kraji. 
Opis toku.
Od prameňa tečie severovýchodným smerom cez lesný extravilán obce Záhradné, v podmýva cestu zo Záhradného do obce Fintice, v vteká do poľnohospodárskeho extravilánu. Pravým brehom obmýva pole Za potôčikom, ľavým brehom obmýva pole Briežky a ďalej pole Vyšné močiare, v ústi v poľnohospodárskom extraviláne do vodného toku Ternianka ako jej pravostranný prítok. Vodný tok Ternianka ďalej ústi do Sekčova. Pramení, preteká a ústi na území obce Záhradné v okrese Prešov v Prešovskom kraji. Nemá prítok.
Pôvod názvu.
Názov vodného toku má pôvod v názve vrchu a lesa Maliniak, v blízkosti ktorého pramení. Názov vrchu bol bez zmeny prenesený na vodný tok a tým bolo utvorené jednoslovné hydronymum Maliniak ako súčasť početnej skupiny názvov v slovenskej toponymii, najmä hydronymii. Motiváciou pomenovania vrchu Maliniak bol charakteristický výskyt maliny, botanicky ostružiny malinovej Rubus idaeus; je to ker so sladkými a voňavými plodmi rastúci na rúbaniskách. Hydronymum Maliniak bolo štandardizované v roku 2007. V súčasnej slovenskej štandardizovanej hydronymii hydronymum Maliniak je jedinečným názvom (február 2024). 

</doc>
<doc id="709886" url="https://sk.wikipedia.org/wiki?curid=709886" title="Boris Borisovič Nadeždin">
Boris Borisovič Nadeždin

Boris Borisovič Nadeždin (* 26. apríl 1963, Taškent, Uzbecká SSR) je ruský politik, v rokoch 2000 až 2003 poslanec ruskej Štátnej dumy.
Bol členom strany Zväz pravicových síl, vedenej neskôr zavraždeným politikom Borisom Nemcovom a rozpustenej v roku 2008.
V septembri 2022, keď boli ruské vojská nútené ustúpiť z ukrajinskej Charkovskej oblasti, kritizoval ruskú vojnovú stratégiu a činnosť spravodajských služieb. Prezidenta Vladimíra Putina podľa neho uviedli v omyl, keď mu tvrdili, že odpor proti ruskej invázii na Ukrajinu bude krátky a neúčinný. Poraziť Ukrajinu so žoldniermi bez mobilizácie metódami koloniálnej vojny je podľa neho „absolútne nemožné“. Rusko podľa neho má dve možnosti: buď mobilizovať a viesť skutočnú vojnu, alebo – čo navrhuje on – začať rokovania o ukončení vojny a pokračovať ďalej v politickej rovine.
Kandidatúra v prezidentských voľbách 2024.
Na jeseň 2023 sa Nadeždin rozhodol kandidovať v prezidentských voľbách v marci 2024. Podarilo sa mu zozbierať 150 000 podpisov občanov. Kandiduje za Občiansku iniciatívu.
Nadeždin sa ako jediný z uchádzačov o túto funkciu vyslovil proti pokračovaniu vojny na Ukrajine a kritizoval aj Putina. Rozhodnutie rozpútať vojnu označil za „fatálnu chybu“, Putin podľa neho vedie krajinu „ku katastrofe“.
Ruská ústredná volebná komisia Nadeždina vo februári 2024 odmietla zaregistrovať. Uznala mu len zhruba 96 tisíc podpisov, potreboval ich však 100 tisíc. Nadeždin podal proti rozhodnutiu dve sťažnosti, súd ich však zamietol. Nadeždin sa ešte chystá odvolať, ale uznal, že jeho šance súperiť s Putinom vo voľbách klesli „na nulu“.

</doc>
<doc id="709889" url="https://sk.wikipedia.org/wiki?curid=709889" title="Erodium moschatum">
Erodium moschatum



</doc>
<doc id="709899" url="https://sk.wikipedia.org/wiki?curid=709899" title="Žltá 2G">
Žltá 2G

Žltá 2G je potravinárske farbivo označené číslom E E107 a s indexom farby CI18965. Má vzhľad žltého prášku a je rozpustný vo vode. Žltá 2G je syntetické žlté azofarbivo, patriace medzi benzénsulfonáty, chlórarény a pyrazoly.
Agentúra pre potravinové normy Spojeného kráľovstva, nezaradila žltú 2G, medzi potravinárske prídavné látky, schválené v Európskej únii. Jeho používanie je zakázané aj v Rakúsku, Japonsku, Nórsku, Švédsku, Švajčiarsku a Spojených štátoch amerických.

</doc>
<doc id="709903" url="https://sk.wikipedia.org/wiki?curid=709903" title="Divergentný okraj platne">
Divergentný okraj platne



</doc>
<doc id="709904" url="https://sk.wikipedia.org/wiki?curid=709904" title="Extenzný okraj platne">
Extenzný okraj platne



</doc>
<doc id="709906" url="https://sk.wikipedia.org/wiki?curid=709906" title="Ilia Valerievič Jašin">
Ilia Valerievič Jašin

Ilia Valerievič Jašin (; * 29. jún 1983, Moskva) je ruský opozičný politik, aktivista a bloger, jeden z lídrov politickej strany Republikánska strana Ruska – Strana národnej slobody (RPR-PARNAS) a bývalý ruský politický väzeň. Je otvoreným kritikom prezidenta Vladimíra Putina. V decembri 2022 ho potrestali osem a pol rokmi väzenia za jeho údajné zločiny (šírenie tzv. nepravdivých informácií o ruskej armáde, ktoré spočívalo v tom, že upozorňoval na jej vojnové zločiny, ako napr. masaker v Buči). 1. augusta 2024 bol prepustený v rámci výmeny väznov medzi Ruskom a západnými štátmi v Ankare.
Životopis.
Narodil sa v Moskve. Po skončení strednej školy študoval od roku 2000 politológiu na moskovskej univerzite MNEPU. Obhájil v roku 2005 s diplomovou prácou na tému organizácie pouličných protestov. Od roku 2007 študoval politológiu na moskovskej Vyššej odbornej škole ekonomickej (VŠE). V rokoch 2002 až 2006 bol asistentom poslanca moskovského zastupiteľstva.
Od roku 2005 písal stĺpiky do liberálnych novín Novaja gazeta, ako aj do ďalších ruských novín a časopisov.
Je slobodný, v rokoch 2011 a 2012 bola jeho priateľkou moderátorka a politická aktivistka Xenia Sobčaková.
Politické pôsobenie.
Už od mladosti bol prodemokratickým aktivistom a zúčastňoval sa na protestných zhromaždeniach v Rusku i Bielorusku. V oboch krajinách sa dostal na krátke obdobia aj do väzenia. V rokoch 20002008 bol lídrom mládežníckeho krídla liberálnej strany "Jabloko", potom sa angažoval v hnutí "Solidarita".
V roku 2009 sa chytil do pasce, ktorú naňho v podobe mladej zvodkyne nalíčila tajná služba. Jašina aj ďalších opozičníkov žena vodila do svojho bytu, v ktorom boli nainštalované skryté kamery a mikrofóny.
Dňa 31. decembra 2010 ho zatkli pri demonštrácii hnutia Stratégia-31 a zadržovali 15 dní. Organizácia Amnesty International ho označila za väzňa svedomia. V rovnaký rok vyzval Vladimíra Putina na odchod v rámci kampane „Putin musí odísť“.
Neskôr Jašina spolu s ďalším opozičným politikom Alexejom Navaľným zatkli za neuposlúchnutie polície pri povolebnej demonštrácii 5. decembra 2011 a zadržiavali ich opäť 15 dní. Rovnako ho za účasť na demonštráciách alebo ich prípravi zadržali aj v januári, marci či októbri roku 2012.
V decembri 2014 vyhral s Alexejom Navaľným na Európskom súde pre ľudské práva v Štrasburgu spor proti Rusku. Podľa súdu ich protiprávne zadržali pri povolenom protestnom pochode po parlamentných voľbách v decembri 2011 a porušili tak ich právo na zhromažďovanie a slobodu prejavu. Rusku súd nariadil vyplatiť obom politikom po 26-tisíc eur.
Koncom februára 2015 zavraždili jeho kolegu a predáka ruskej opozície Borisa Nemcova, ktorý podľa svojich slov nazbieral materiály o rozpútaní vojny na Ukrajine Putinom. Pod Nemcovovým názvom "Putin. Vojna" () vyšla 64-stranová správa, ktorú podľa týchto materiálov vypracovala skupina expertov práve pod vedením Jašina. Toho krátko pred svojou smrťou požiadal sám Nemcov o pomoc s jej dokončením.
Vo februári 2016 vydal správu kritizujúcu vplyv a činnosť čečenského prezidenta Ramzana Kadyrova, ktorý je podľa Jašina zodpovedný za smrť Nemcova. Kadyrov podľa neho tiež zneužíva federálne dotácie a buduje si osobnú armádu o sile asi 30-tisíc mužov, čím sa jeho režim stáva časovanou bombou a ohrozením ruskej národnej bezpečnosti. „"Čečensko sa stalo islamským štátom vo vnútri Ruska"“, uviedol Jašin.
V marci 2022 odsúdil ruskú inváziu na Ukrajinu a vyhlásil, že zostane v Rusku a bude ďalej verejne prejavovať svoje protivojnové postoje a upozorňovať na kroky ruskej vlády, hoci mu hrozilo väznenie.
V júni 2022 Jašina zatkli. Úrady ho vinili z toho, že v čase ruskej invázie na Ukrajinu na internete upozorňoval na zabíjanie civilistov v ukrajinskom meste Buča. O činnosti ruskej armády podľa obvinenia vedome šíril lživé informácie, hoci vedel, že „Rusko podniká opatrenia na podporu mieru a bezpečnosti“. Prokuratúra pre neho požadovala deväť rokov väzenia. Dňa 9. decembra 2022 ho odsúdili na osem a pol rokov väzenia. 
Dňa 19. apríla 2023 súd v Moskve zamietol Jašinovo odvolanie. Vo svojom prejave pred súdom Jašin s odkazom na zatykač, ktorý na Putina vydal Medzinárodný trestný súd v Haagu, označil Putina za hľadaného vojnového zločinca. Ďalej uviedol, že Putinove zákony o trestnej zodpovednosti za šírenie „nepravdivých informácií“ o ruských ozbrojených silách porušujú platnú ruskú ústavu z roku 1993, ktorá zakotvuje právo na slobodu prejavu a výslovne zakazuje cenzúru.
Po necelých dvoch rokoch väzenia bol 1. augusta 2024 oslobodený v rámci výmeny väzňov medzi Ruskom a západnými štátmi spolu s ďalšími kritikmi Putinovej politiky Andrejom Pivovarovom, Vladimírom Kara-Murzom a ďalšími 13 ľuďmi.

</doc>
<doc id="709907" url="https://sk.wikipedia.org/wiki?curid=709907" title="Iľja Jašin">
Iľja Jašin



</doc>
<doc id="709908" url="https://sk.wikipedia.org/wiki?curid=709908" title="Bocianik slezolistý">
Bocianik slezolistý

Bocianik slezolistý () je jednoročná až dvojročná bylina z čeľade pakostovité ("Geraniaceae"). Jeho prirodzený areál sa rozprestiera od Makronézie cez južnú Európu po Pakistan.
Opis.
Bocianik slezolistý je jednoročná až dvojročná bylina. Byle sú jednotlivé, priame, rozkonárené, mäkko chlpaté, chlpy naspäť odstávajúce, často žliazkaté, dlhé 10 až 40 (60) cm.
Listy sú dlhostopkaté, podlhovasto vajcovité, na báze srdcovité, perovito laločnaté alebo trojlaločné, vrúbkovane zubaté, dlhé do 10 cm a široké do 5 cm. Listene sú okrúhlo vajcovité, často chlpaté, belavé.
Súkvetie tvorí trojkvetý až sedemkvetý okolík. Kvety sú päťpočetné, pravidelné a obojpohlavné. Fialové kvetné lupienky sú voľné, obrátene vajcovité, dlhé 5 až 9 mm. Plodné bývajú iba päť vnútorné tyčinky. Semenník je päťpuzdrový, s jednou čnelkou rozdelenou na päť blizien. Päťpočetný kalich má lístky voľné, žliazkaté, dlhé 5 až 7 mm. Kvetné stopky sú dvakrát dlhšie ako kalich.
Zobákovité plody sú belavo chlpaté, dlhé 20 až 25 mm. Po dozretí pukajú na päť, na vrchole spojené jednosemenné plôdiky, veľké do 5 mm. Plôdiky sú chlpaté, na vrchole žliazkaté, s hlbokou jamkou a širokou brázdou.
Rozšírenie.
Areál prirodzeného rozšírenia bocianika slezolistého sa rozprestiera od Makronézie cez Portugalsko, Španielsko, Taliansko, Grécko a Turecko až po Irán a Pakistan.
Zavlečený je vo Veľkej Británii a Belgicku, v Severnej Amerike (Kalifornia, Massachusetts, New York), v Južnej Amerike (Peru, Uruguaj, Brazília, Čile), v Juhoafrickej republike a na Novom Zélande.
Na Slovensku sa považuje za nepôvodný druh. Ojedinele sa vyskytoval v Bratislave, v okolí prístavu. 
Poddruhy.
V rámci druhu sú akceptované tieto poddruhy:

</doc>
<doc id="709909" url="https://sk.wikipedia.org/wiki?curid=709909" title="Košiarka (vrch v Laboreckej vrchovine)">
Košiarka (vrch v Laboreckej vrchovine)

Košiarka (; ) je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Oľšinkov, približne juhovýchodne od Medzilaboriec. 
Poloha.
Nachádza sa v hraničnom hrebeni vrchoviny. Juhozápadná časť masívu a hrebeňa zasahuje na územie Prešovského kraja, okresu Medzilaborce a katastrálne územie obce Oľšinkov, severovýchodná patrí poľskému Podkarpatskému vojvodstvu, powiatu Sanok a gmine Komańcza. Najbližšími sídlami sú juhozápadne situovaný Oľšinkov a Výrava, západne sa nachádzajú Čabalovce, severozápadne Palota a východne na poľskom území Lupków a Smolník, patriace do gminy Komańcza. Oblasť je súčasťou Chránenej krajinnej oblasti Východné Karpaty v slovenskej a Cisniansko-wetlinského parku v poľskej časti.
Opis.
Košiarka leží na severnom okraji Laboreckej vrchoviny, v hraničnom hrebeni juhovýchodne od Lupkovského priesmyku. Južne sa nachádza Parilov (), Ostrý grúň (), Gušina (), Černiny () a Lesík (), západne Kobyla (), Javorská (), Megelov grúň (), Jaseňovec (), Brincová () a Ščob (), severne Stredný hrb (), Kľučkov (), Terpiak (), Jasieniowa () a Chryszczata () a východne Jaworne (), Patryja (), Hojdov (), Hlboký vrch () a Vysoký grúň (). Vodu z juhozápadnej časti hrebeňa odvádzajú do rieky Laborec prítoky Výravy, zo severovýchodnej odteká potokom Smolniczek do rieky Oslawa v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele tiež Ondavskú vrchovinu, Čergov, Slanské, Vihorlatské a Bukovské vrchy, okolité vrchy v Poľsku a vzácne i Tatry.

</doc>
<doc id="709910" url="https://sk.wikipedia.org/wiki?curid=709910" title="Košiarka">
Košiarka

Košiarka môže byť:

</doc>
<doc id="709912" url="https://sk.wikipedia.org/wiki?curid=709912" title="Ranger 7">
Ranger 7

Ranger 7 bola mesačná sonda z programu Ranger, prvá úspešná sonda tohto programu. Išlo celkove len o druhú (po Pioneer 4) úspešnú americkú sondu na výskum Mesiaca a prvú kozmickú sondu vôbec, ktorá preniesla na Zem blízke zábery mesačného povrchu. Išlo o dopadovú sondu (impaktor), ktorá pri postupnom približovaní sa k Mesiacu zhotovovala jeho snímky postupne prenášané na Zem. Sonda zanikla cieleným nárazom na privrátenú stranu Mesiaca.
Opis.
Sonda Ranger 7 patrila do tzv. tretieho bloku programu Ranger. Vážila takmer 369 kg. Na rozdiel od sond druhého bloku neobsahovala puzdro so seizmometrom. Jej hlavným cieľom bolo podrobne snímkovať Mesiac pred dopadom naň. Na tento účel mala kužeľový stožiar s televíznou aparatúrou, ktorý vystupoval zo šesťuholníkového tela sondy. Bola vybavená celkove šiestimi kamerami, z ktorých dve boli plne skenujúce. 
Prípravy na štart.
Po neúspechu predchádzajúcej misie Ranger 6 sa konala zásadná revízia rakety, kozmickej sondy Ranger 7 a obzvlášť jej televízneho aparátu, ktorý pri predchádzajúcej misii zlyhal. Na tento účel vznikla špeciálna komisia. 27. marca 1964 urobila komisia nečakaný objav. Vnútri elektronického modulu pripravovaného Rangera, ktorý mal byť už uzavretý, našla malý sáčok so skrutkami a podložkami. Jeho prítomnosť na tomto mieste nebola uspokojivo vysvetlená. Na základe tohto padlo rozhodnutie pridať ďalšie kontroly všetkých systémov. Štart sondy sa tak musel o mesiac odložiť.
5. júla 1964 sa sonda presunula na štartovací komplex a bola nainštalovaná na vrchol nosnej rakety. Let sa mal po prvý raz riadiť z nového riadiaceho strediska Space Flight Operations Facility. Štart mal prebehnúť v prvý deň päťdňového štartovacieho okna, no odpočítavanie sa dvakrát prerušilo a štart sa presunul na nasledujúci deň. Vtedy, 28. júla 1964, už prebehlo bez prerušenia až do konca. 
Priebeh letu.
Vzlet rakety Atlas prebiehal hladko. Po kritickom rozpojení raketových stupňov telemetria ukazovala, že televízny systém pracuje normálne. Dobre dopadli aj ďalšie kroky: navedenie na preletovú dráhu k Mesiacu, oddelenie stupňov, rozloženie solárnych panelov a antény, zorientovanie sa sondy. Nasledujúceho dňa sonda perfektne zvládla aj korekčný manéver, ktorý ju namiesto doterajšieho miesta dopadu na odvrátenú stranu Mesiaca (podobne ako Ranger 4) nasmerovala do jej cieľového miesta na okraji Mora mrakov, 11° pod mesačným rovníkom. Bolo to jedno z miest vyhliadnutých ako možné miesto pristátia amerických posádok. Povrch v tejto lokalite bol vhodný pre kontrastné snímky, navyše cezeň prechádzali lúče vyvrhnutého materiálu z obrieho krátera Kopernik. (Naviesť sondu tam, kde dopadol neúspešný Ranger 6, nebolo vhodné pre vtedy nevyhovujúce svetelné podmienky.) V tejto fáze letu sa úspech odhadoval už na 80 %. 
31. júla nadišiel očakávaný deň dopadu a snímkovania. Po skúsenostiach s predošlou misiou vyslalo riadiace stredisko signál na rozohriatie kamier už skôr. Kamery zahájili čistý, silný videokontakt. Prvá snímka prišla v čase 13:08:45 z výšky 2210 km. Posielané snímky zatiaľ nemali vyššie rozlíšenie než tie z pozemských ďalekohľadov. Situácia sa ale rýchlo zlepšovala. Všetky kamery nabehli správne, začali svoju intenzívnu činnosť a všetky záznamové zariadenia v Goldstone pracovali. Poslednú snímku vyslala sonda z výšky asi 300 metrov nad mesačným povrchom a boli na nej viditeľné štruktúry s rozmerom zhruba pol metra. Potom rýchlosťou 2,62 km/s narazila do Mesiaca. V riadiacom stredisku prepukli nadšené ovácie. Ranger 7 preniesol na Zem 4308 obrázkov Mesiaca, na tú dobu výbornej kvality. Oblasť dopadu, niekoľko kilometrov vzdialená od plánovaného miesta, dostala na základe toho dodatočný názov "Mare Cognitum" (Poznané more). 

</doc>
<doc id="709915" url="https://sk.wikipedia.org/wiki?curid=709915" title="Kvalifikácia na Majstrovstvá sveta vo futbale 2018 – Južná Amerika">
Kvalifikácia na Majstrovstvá sveta vo futbale 2018 – Južná Amerika

Juhoamerická časť kvalifikácie na Majstrovstvá sveta vo futbale 2018 bola jednou zo šiestich kontinentálnych častí kvalifikácie o postup na Majstrovstvá sveta vo futbale 2018. O 4 miesta na svetovom šampionáte a o jedno miesto v medzikontinentálnej baráži sa uchádzali reprezentačné mužstvá 10 členských krajín Juhoamerickej futbalovej konfederácie (CONMEBOL). 
Interkontinentálna baráž.
Žreb interkontinentálnej baráže bol 25. júla 2015. Piaty tím juhoamerickej kvalifikácie sa stretne v baráži s prvým tímom oceánskej kvalifikácie. 
Peru sa kvalifikovalo na Majstrovstvá sveta 2018

</doc>
<doc id="709921" url="https://sk.wikipedia.org/wiki?curid=709921" title="Kvalifikácia na Majstrovstvá sveta vo futbale 2018 – Ázia">
Kvalifikácia na Majstrovstvá sveta vo futbale 2018 – Ázia

Ázijská časť kvalifikácie na Majstrovstvá sveta vo futbale 2018 bola jednou zo šiestich kontinentálnych častí kvalifikácie na Majstrovstvá sveta vo futbale 2018. Bola určená pre národné tímy, ktoré sú členmi Ázijskej futbalovej konfederácie (AFC). Organizácii AFC boli k dispozícii štyri priame miesta na finálovom turnaji a jedno miesto v interkontinentálnej baráži.
Prvé kolo.
Prvé kolo sa začalo 12. marca 2015
Poznámky
Druhé kolo.
Druhé kolo sa začalo 24. mája 2015
Interkontinentálna baráž.
Žreb interkontinentálnej baráže bol 25. júla 2015. Víťaz štvrtého kola ázijskej kvalifikácie sa v baráži stretne so štvrtým tímom tretieho kola severoamerickej kvalifikácie.

</doc>
<doc id="709922" url="https://sk.wikipedia.org/wiki?curid=709922" title="Boris Nadeždin">
Boris Nadeždin



</doc>
<doc id="709923" url="https://sk.wikipedia.org/wiki?curid=709923" title="Formula 1 v roku 2024">
Formula 1 v roku 2024

Sezóna 2024 bol 75. ročníkom majstrovstiev sveta Formuly 1. Kalendár pretekov obsahoval rekordný počet 24 Veľkých cien. Sezóna sa začala Veľkou cenou Bahrajnu 2. marca 2024 a skončila Veľkou cenou Abú Zabí 8. decembra 2024.
Majstrovský titul z predchádzajúcej sezóny obhájil Max Verstappen. Majstrom sveta konštruktérov sa stal McLaren a získal tak prvý pohár konštruktérov od roku 1998.
Zloženie tímov.
Prvýkrát v histórii formuly 1 nedošlo v porovnaní s poslednými pretekmi predchádzajúcej sezóny k žiadnej zmene jazdca. To znamená, že všetci jazdci budú jazdiť za rovnaký tím ako v predchádzajúcom roku.
Výsledky a umiestnenie.
Bodovací systém.
Body sa udeľujú desiatke najlepších klasifikovaných jazdcov, jazdcovi, ktorý zajazdí najrýchlejšie kolo počas Veľkej ceny (iba ak bol jeden z desiatich najlepších) a ôsmim najlepším v šprinte. V prípade rovnosti bodov sa používa systém spätného odpočítania, kde je jazdec s najväčším počtom výhier Grand Prix umiestnený vyššie. Ak je počet výhier rovnaký, berie sa do úvahy počet druhých miest atď. Body sa udeľujú za každé preteky podľa nasledujúceho systému:

</doc>
<doc id="709924" url="https://sk.wikipedia.org/wiki?curid=709924" title="Kvalifikácia na Majstrovstvá sveta vo futbale 2018 – Severná Amerika">
Kvalifikácia na Majstrovstvá sveta vo futbale 2018 – Severná Amerika

Severoamerická, stredoamerická a karibská časť kvalifikácie na Majstrovstvá sveta vo futbale 2018 bola jednou zo šiestich kontinentálnych častí kvalifikácie na Majstrovstvá sveta vo futbale 2018. Bola určená pre národné tímy, ktoré sú členmi Konfederácie severoamerického, stredoamerického a karibského zväzového futbalu (CONCACAF). Organizácii CONCACAF boli k dispozícii tri priame miesta na finálovom turnaji a jedno miesto v interkontinentálnej baráži.
Prvé kolo.
Prvé kolo sa začalo 22. marca 2015
Druhé kolo.
Druhé kolo sa začalo 7. júna 2015
Poznámka
Tretie kolo.
Tretie kolo sa začalo 4. septembra 2015.
Štvrté kolo.
Štvrté kolo sa začalo 13. novembra 2015
Piate kolo.
Piate kolo sa začalo 11. novembra 2016.
Interkontinentálna baráž.
Žreb interkontinentálnej baráže bol 25. júla 2015. Štvrtý tím tretieho kola severoamerickej kvalifikácie sa stretne v baráži s víťazom štvrtého kola ázijskej kvalifikácie.

</doc>
<doc id="709925" url="https://sk.wikipedia.org/wiki?curid=709925" title="Jevgenij Viktorovič Prigožin">
Jevgenij Viktorovič Prigožin

Jevgenij Viktorovič Prigožin (; * 1. jún 1961, Leningrad† 23. august 2023, Tverská oblasť) bol ruský oligarcha z okruhu Vladimira Putina, prezývaný "Putinov šéfkuchár". Vlastnil sieť reštaurácií, cateringovú firmu "Concord Catering" a firmu "Concord Management Consulting". Jej prostredníctvom riadil Agentúru pre výskum internetu, ktorá vedie informačnú vojnu proti Západu. Velil súkromnej vojenskej Wagnerovej skupine.
V marci 2021 ho FBI zariadila na zoznam najhľadanejších zločincov a vypísala odmenu 250 000 dolárov na jeho dolapenie a zatknutie. Európska únia ho v roku 2020 potrestala zmrazením majetku za porušovanie zbraňového embarga v Líbyi a Všeobecný súd Európskej únie potvrdil, že sú dostatočné dôkazy o Prigožinovom prepojení so žoldnierskou Wagnerovou skupinou. V rokoch 2022 a 2023 sa aktívne zapojil do vojny na Ukrajine ako veliteľ „Wagnerovcov“, pričom opakovane kritizoval ruské vojenské velenie za zatajovanie informácií, zámerne zlé zásobovanie jeho vojakov a celkovú neschopnosť.
Po predčasne ukončenej vojenskej vzbure v Rusku 24. júna 2023 sa uchýlil do Bieloruska. Podľa zoznamu pasažierov sa spolu s Dmitrijom Utkinom nachádzal v lietadle, ktoré havarovalo v Tverskej oblasti 23. augusta 2023. Podľa správy vydanej ruským vyšetrovacím úradom bolo jeho telo identifikované testom DNA.
Životopis.
Mladosť a raná kariéra.
Narodil sa 1. júna 1961 v Leningrade (dnes Petrohrad) v Sovietskom zväze, kde aj vyrastal. Jeho otec zomrel skoro, a tak jeho matka Violetta Prigožinová podporovala jeho a jeho chorú babičku prácou v miestnej nemocnici. Prigožinov otec aj jeho nevlastný otec boli židovského pôvodu. Prigožin mal dve dcéry a syna. Až do ruskej invázie na Ukrajinu sa jeho rodina voľne pohybovala po Európskej únii a viedla luxusný život.
V roku 1977 absolvoval športovú internátnu školu č. 62 (v súčasnosti Vysoká škola olympijskej zálohy č. 1). Venoval sa bežeckému lyžovaniu, ktorému ho učil aj jeho nevlastný otec, lyžiarsky tréner Samuil Fridmanovič Žarkoj. V 18 rokoch bol prvýkrát podmienečne odsúdený za krádež a roku 1981 dostal trest 12 rokov väzenia za lúpež v organizovanej skupine, podvod a zapojenie neplnoletých do prostitúcie. Vo väzení strávil 9 rokov.
Po prepustení roku 1990 začal podnikať so svojím nevlastným otcom, najprv v stánkoch s rýchlym občerstvením. So svojim spolužiakom z učilišťa Borisom Spektorom založil sieť supermarketov "Kontrast", v ktorej držal 15 % podiel. Keď výnosy z tohto podnikania začali klesať, založil spolu s riaditeľom reťazca "Kontrast" Cyrilom Ziminovom roku 1995 jednu z prvých luxusných reštaurácií v Petrohrade, "Staraja tamožnja".
Roku 1997 kúpil a rekonštruoval starú loď a vytvoril z nej reštauráciu "Nový ostrov", ktorá sa stala jedným z najmódnejších miest v Petrohrade. V lete 2001 tu večeral Vladimir Putin s francúzskym prezidentom Jacquesom Chiracom a Prigožin ich osobne obsluhoval. Roku 2002 sa tu Putin stretol s americkým prezidentom Georgom Bushom a o rok neskôr na lodi Putin oslavoval svoje narodeniny. Prigožin od tej doby podnikal samostatne v odbore VIP služieb a zaisťoval napr. hostinu pri prezidentskej inaugurácii Dmitrija Medvedeva roku 2008. Od roku 2009 Prigožin vlastnil jedinú súkromnú reštauráciu v budove ruského parlamentu.
Roku 2010 sa Putin osobne zúčastnil otvorenia Prigožinovej továrne na predmestí Petrohradu "Konkord – kulinarnaja linija" na hotové jedlá pre školy. Na jej výstavbu poskytla pôžičku vo výške 43 mil. dolárov štátna Vnešekonombank (ktorá oi. slúži na krytie finančných operácií ruských výzvedných služieb v zahraničí), keď celkové náklady predstavovali 53 mil. dolárov. Proti kvalite školských jedál dodávaných z tejto výrobne opakovane protestovali rodičia detí a od roku 2013 je továreň údajne prázdna.
Prigožin presunul svoje podnikanie do Moskvy, kde jeho firma tiež získavala verejné zákazky na dodávanie jedál do škôl. V roku 2015 dodával jedlo do 90 % moskovských škôl a škôlok. V roku 2012 tiež začal dodávať jedlo pre ruskú armádu, postupne aj tu jeho firmy dosiahli 90 % podiel na dodávkach.
Wagnerova skupina.
Podľa Všeobecného súdu Európskej únie sú dostatočné dôkazy o Prigožinovom spojení so žoldnierskou Wagnerovou skupinou. V Prigožinovej firme "LLC Concord Management and Consulting" sa podľa agentúry SPARK-Interfax v roku 2017 stal generálnym riaditeľom Dmitrij Utkin, do tej doby známy ako veliteľ Wagnerovej skupiny. To je súkromná bezpečnostná a polovojenská organizácia, ktorá sa účastnila bojov v Sýrii a v separatistických regiónoch na východnej Ukrajine. Utkin, ktorého bojové meno „Vagner“ je odvodené od mena nemeckého skladateľa Richarda Wagnera, bol do roku 2013 veliteľom brigády špeciálnych síl ruskej tajnej služby GRU a potom vedúcim Prigožinovej ochranky v Petrohrade.
Dňa 26. septembra 2022 sa Prigožin vo vyhlásení vydanom jeho cateringovou spoločnosťou Concord k založeniu Wagnerovej skupiny verejne priznal.
Wagnerova skupina zohrala významnú úlohu počas ruskej invázie na Ukrajinu. S časom stúpalo napätie medzi Prigožinom a vedením ruskej armády, ktoré Prigožin za spôsob vedenia vojny opakovane ostro kritizoval. Ministra obrany Sergeja Šojgua a náčelníka generálneho štábu Valerija Gerasimova obviňoval z toho, že Wagnerovcom dodávajú podstatne menej munície, než jednotka potrebuje. Bol presvedčený, že ide z ich strany o snahu skupinu zničiť, čo prirovnal k zrade vlasti. Počas bitky o Bachmut, kedy Wagnerovci kvôli nedostatku munície utrpeli vysoké straty, Prigožin na adresu Šojgua a Gerasimova prešiel k sprostým nadávkam.
Kritizoval tiež skutočnosť, že zatiaľ čo ruskí vojaci vo vojne umierajú, vysoko postavení politici a ich deti žijú luxusný život. „"Raňajkujete, obedujete a večeriate zo zlatých tanierov a posielate svoje dcéry, vnučky a ich šteňatá na dovolenku do Dubaja, bez akejkoľvek hanby, zatiaľ čo ruskí vojaci umierajú na fronte"“, povedal Prigožin. Jeho vyjadrenie prišlo po tom, čo prázdniny v Dubaji strávila dcéra Sergeja Šojgua a deti niektorých politikov išli na dovolenku na Západ.
Dňa 23. júna 2023 Prigožin vyhlásil, že zdôvodnenie ruskej invázie na Ukrajinu bolo založené na klamstvách. Obvinil ruské ministerstvo obrany pod vedením Šojgua z oklamania ruskej verejnosti a prezidenta Putina tvrdením, že došlo k „"šialenej agresii z Ukrajiny a že na nás plánovali zaútočiť s celým NATO"“. Prigožin ďalej vyhlásil, že ruské vojenské velenie zámerne zatajuje počty vojakov zabitých na Ukrajine a uviedol, že ruské straty, vrátane zabitých, nezvestných a zranených, dosahujú niekedy až tisíc mužov denne. Obvinil ministra obrany Šojgua, že „"zabil tisíce najschopnejších ruských vojakov v prvých dňoch vojny"“ a tisíce ďalších použil ako „potravu pre delá“.
Ruské ministerstvo obrany v reakcii na Prigožinove výroky už skôr varovalo pred vytváraním rozkolov, ktoré slúžia nepriateľovi.
Vojenská vzbura.
Pod Prigožinovým vedením začala Wagnerova skupina v noci z 23. na 24. júna 2023 obsadzovať veliteľské stanovištia vo Voroneži a Rostove na Done a vyhlásila boj proti ministerstvu obrany. Ruský prezident Putin to označil za vzburu. V popoludňajších hodinách 24. júna došlo za sprostredkovanie bieloruského prezidenta Alexandra Lukašenka k podpísaniu dohody o zmiernom urovnaní konfliktu. Wagnerova skupina sa zastavila 200 kilometrov pred Moskvou a zaviazala sa stiahnuť späť na základne.
Smrť.
Okolo 20. augusta 2023 sa Prigožin zdržiaval v Afrike. Následne sa cez Moskvu vracal do Petrohradu, na let využil služby súkromného dopravcu. V lietadle Embraer Legacy 600 cestoval spoločne s Dmitrijom Utkinom, ďalšími piatimi cestujúcimi a trojčlennou posádkou. Lietadlo explodovalo a zrútilo sa približne 100 km od Moskvy v Tverskej oblasti.
Po tomto incidente sa objavili rôzne špekulácie o skutočnej podstate havárie lietadla (výbušnina na palube, zostrelenie raketou protivzdušnej obrany, totožnosť obetí – či bol Prigožin na palube vôbec prítomný) aj o motívoch (pomsta ruského velenia za ozbrojený júnový puč). Prigožinova totožnosť bola podľa ruských zdrojov overená testom DNA. Dňa 24. augusta vyjadril prezident Putin sústrasť rodine.
Prigožina pochovali 29. augusta na Porochovskom cintoríne v Petrohrade do hrobu, kde sú pochovaní aj jeho otec a otčim. Obrad prebehol bez účasti verejnosti a akejkoľvek politickej či vojenskej reprezentácie.

</doc>
<doc id="709926" url="https://sk.wikipedia.org/wiki?curid=709926" title="Efeméra (zberateľstvo)">
Efeméra (zberateľstvo)

Efeméra je v zberateľstve kolekcia tlačených alebo písaných papierových náležitostí.
Slovník definuje efeméru ako „prchavú vec, dielo prchavej hodnoty, krátkodobú horúčku, hmyz podenku či rastlinu, ktorá žije len niekoľko dní až týždňov“. My sa však pozrieme na efeméru z pohľadu zberateľstva.
V slovníku zberateľov je efeméra kolekcia starých tlačených alebo písaných papierových náležitostí, ktoré pôvodne slúžili nejakému špecifickému účelu a neočakávalo sa, že si ich niekto odloží. Časom sa z nich však stal kus histórie. 
Efeméra je zbierka, ktorá je takmer vždy z papiera, aj keď v súčasnosti sa okruh zberateľského záujmu rozšíril o také predmety, akými sú plechovky od tabaku, textilné vzorkovníky, vinylové platne či drobnosti z dreva.
Efemérou jednoducho môže byť všetko, čo na prvý pohľad nemá hodnotu, vy však viete, že vám to bude pripomínať istý okamih alebo jednoducho skrášli vašu zbierku maličkostí.
Efemérou však môžu byť aj písomnosti, ktoré nám skutočne pripomínajú konkrétne udalosti. Sú nimi svadobné pozvánky, sobášne listy, pasy, rodné listy, závety, listiny, rozvodové listy, zmenky a mnoho iných historických dokumentov.
Ako o písomnostiach každodenného života hovorieval Maurice Rickards (11. augusta 1919 – 11. februára 1998), zakladateľ "The Ephemera Society" v Anglicku a autor encyklopédie "The encyclopedia of Ephemera": „Tieto položky odrážajú nálady a zvyky minulých čias tak, ako to formálnejšie záznamy nedokážu“.
Okrem toho, že hľadať, zbierať a tvoriť retro efeméry je príjemným koníčkom, môžeme tento druh zberateľstva považovať aj za cenný primárny zdroj informácií, ktorý otvára jedinečné okná do minulosti.
Čo môže byť efeméra?
Neexistujú presné pravidlá či kategorizácia toho, čo môže alebo nemôže byť efemérou. Záleží len na vašej fantázii, vkuse a okolnostiach, ktoré vo vás vyvolávajú nostalgiu a pocit krásna. Týmto zoznamom sa však môžete inšpirovať: 
Efeméra sa stala aj záľubou dizajnérov a grafikov, ktorí tvoria a ponúkajú hotové výrobky napodobňujúce efeméru. 

</doc>
<doc id="709928" url="https://sk.wikipedia.org/wiki?curid=709928" title="Euthymides (maliar)">
Euthymides (maliar)

Euthymides () bol grécky hrnčiar a maliar červenofigúrových váz, činný približne v rokoch 515 až 500 pred Kr.
Euthymides, aténsky hrnčiar a maliar váz z konca 6. stor. pred Kr., patrí najmä s Eufroniom a Fintiom k slávnej generácii maliarov váz známych ako „priekopníkov“, t. j. umelcov maľujúcich vázy novou červenofigúrovou technikou (experimentujúcich s touto novou technikou vázovej maľby). Aj keď nie všetky svoje diela signovali, možno ich rozoznať podľa maliarskej techniky. Je zrejmé, že sa navzájom stimulovali a prekonávali, pretože pracovali v úzkom kontakte v aténskej hrnčiarskej štvrti). Spolu ale urobili v maliarskom umení taký veľký krok vpred, aký maliarstvo nezažilo až do talianskej renesancie.
Euthymides podpísal osem aténskych váz, šesť ako maliar, ďalšie dve ako hrnčiar (úhľadné písmo prezrádza, že bol gramotný). Vo svojich signatúrach používal aj patronymikon "„syn Pollia“". Použitie patronymikonu na atických vázach nie je bežné, používali ho niekoľkí hrnčiari v podpisoch na čiernofigúrových vázach, ale medzi maliarmi váz to bolo ojedinelé, aby Euthymides zdôrazňoval občianstvo v odvetví, ktoré zahŕňalo mnoho neaténskych obyvateľov (metoikov). Pravdepodobne to tiež poukazuje na jeho členstvo v remeselníckej rodine. Jeho otca Pollia niektorí učenci identifikovali so sochárom, ktorého diela sa našli na Akropole, hoci to mohol byť inak neznámy hrnčiar alebo maliar váz.
Euthymides vo vázovej maľbe dosiahol podobne ako Eufronios veľké majstrovstvo vo figurálnej kresbe. Na červenofigúrovej amfore, umiestnenej v mníchovskom Múzeu antického umenia (Staatliche Antikensammlungen, inv. č. 2307), datovanej do okolo roku 510 pred Kr., sa na jednej strane nachádza jeho signatúra "EGRAFSEN EYTYMIDES HO POLIO" („Euthymides syn Pollia namaľoval“) a na druhej strane nápis "HOS OUDEPOTE EUFRONIOS" („ako nikdy Eufronios“). Tento nápis sa často interpretuje ako „Eufronios nikdy neurobil nič také dobré“. Amfora na strane tohto nápisu zobrazuje troch nahých tancujúcich "kómastai" (kómos – bujarý sprievod na Dionýziach), prvé trojrozmerné zobrazenie mužského tela v pohybe v gréckej vázovej maľbe (Euthymides tu zdanlivo zobrazil štúdiu ľudskej postavy v rôznych pózach).
Táto amfora na opačnej strane ponúka pozoruhodný výjav z trójskej vojny. Zobrazuje Hektora vyzbrojujúceho sa v prítomnosti svojich rodičov, Priama a Hekaby. Každá z postáv je označená, čo zaisťuje, že sa (gramotný) divák nepomýli, pokiaľ ide o ich identitu. Pátos scény spočíva v divákovom poznaní tragického osudu, ktorý čoskoro postihne jej postavy – Hektorova smrť rukou Achilla (Homérova Iliada 22. 247–366), vražda Priama (ktorú sám Priamos predpovedal v Il. 22. 66–8) a zotročenie Hekaby a ostatných žien Tróje (opäť predpovedané Priamom v Il. 22. 59–65).
Ďalším príkladom Euthymidovho maliarskeho umenia je červenofigúrová amfora (Múzeum antického umenia v Mníchove, inv. č. 2308) nájdená vo Vulci v južnom Taliansku, datovaná do rokov 505 až 500 pred Kr., ktorá na prednej strane zobrazuje dvoch skýtskych lukostrelcov, ktorí pomáhajú gréckemu bojovníkovi vyzbrojiť sa. Na druhej strane amfory sú zobrazení atléti, z ktorých jeden menom "Faylos" dvíha oboma rukami disk. Tréner sa volá Orsimenes, slovo "Pentathlos" za Fayllom zrejme odkazuje na disciplínu, v ktorej vynikal. Euthymidov psyktér z Turína (Museo di Antichità di Torino, 4123), podpísaný umelcom dvakrát, s maľbami atlétov na oboch stranách, zobrazuje "apoxyomenoi" (apoxyomenos, doslova „škrabací“, t. j. atlétov, ktorí si so strigilami zoškrabujú prach a pot z tiel) "Faylla" a "Orthagora" na jednej strane a zápasníkov "Thésea" a "Klyta" na druhej strane. Meno Faylla je známe z ďalších dvoch váz: z londýnskej amfory "E256" od tzv. „"Maliara Bowdoinových očí"“ a z bostonského psyktéra "8019" od Fintia. Fayllos bol identifikovaný ako slávny päťbojár z Krotónu, ktorý vyhral trikrát na Pýtických hrách, a to dvakrát v päťboji a raz v zápase (Failos bol v roku 480 pred Kr. veliteľom krotónskej lode v bitke pri Salamíne).

</doc>
<doc id="709936" url="https://sk.wikipedia.org/wiki?curid=709936" title="Erodium malacoides">
Erodium malacoides



</doc>
<doc id="709938" url="https://sk.wikipedia.org/wiki?curid=709938" title="Jessica Cauffielová">
Jessica Cauffielová

Jessica Cauffielová (* 30. marec 1976, Detroit, Michigan, USA) je americká herečka a speváčka. Je známa z filmov ako "Temná legenda 2" (2000), "Valentín" (2001), "Pravá blondínka" (2001), "Pravá blondínka 2" (2003), "Niekto to rád blond" (2004), "V zajatí rýchlosti" (2005) a "Ice Dreams" (2009).
Detstvo a mladosť.
Cauffielová sa narodila v Detroite, v štáte Michigan. Jej matka pracuje ako sociálna pracovníčka a otec je spisovateľ, scenárista, filmový a televízny producent. Cauffielová študovala na University of Michigan odbor hudobné divadlo a vokálny jazz, ktoré ukončila bakalárskym titulom. Pred ukončením vysokej školy spievala na výletnej lodi a v jazzových a bluesových kluboch.
Kariéra.
Herectvo.
Cauffielová začala svoju hereckú kariéru v divadlách Off-Broadway v New Yorku.
V roku 1999 debutovala po boku Stevea Martina a Goldie Hawn vo filme "New York, New York alebo Sedliaci v meste". V rovnakom roku hosťovala v dvoch epizódach televízneho seriálu "Frasier", kde stvárnila priateľku Davida Hydea Pierceho.
V roku 2000 si zahrala v komédii "Road Trip" a v horore Urban "Temná legenda 2", kde si zahrala po boku hercov ako Jennifer Morrison, Matthew Davis, Anson Mount a Eva Mendes.
V roku 2001 stvárnila postavu Margot v komédii "Pravá blondínka" a svoju rolu si zopakovala aj v druhej časti, natočenej v roku 2003. O rok neskôr si zahrala v komédii "Niekto to rád blond".
V roku 2005 si zahrala vedľajšiu úlohu v komédii "Hádaj kto?" a v rokoch 2006 až 2007 hosťovala v televíznom seriáli "Volajú ma Earl".
V roku 2009 natočila krátky komediálny film "Bed Ridden" pri ktorom sa podieľala aj na produkcii. Zahrala si v ňom po boku Joela Davida Moora, Alana Tudyka a Garretta Morrisa.
V roku 2025 by mal mať premiéru film "Pravá blondínka 3", v ktorom by mala účinkovať aj Cauffielová.
Hudba.
Cauffielová má vyštudovaný divadelný spev a klasickú západnú hudbu. Viac ako 20 rokov študovala a vystupovala v západných klasických, hudobných, divadelných, jazzových, popových, bluesových a východných vokálnych médiách. Vie hrať na klavír, gitaru a perkusie.
10. marca 2004, v deň výročia Dňa tibetského povstania spolu so známym bollywoodskym perkusionistom a skladateľom Sivamanim vystupovala v indickej Dharmšále pre 14. dalajlámu a približne 20 000 ďalších mníchov a návštevníkov z celého sveta. Nahrala a vydala album v Indii.
Súkromný život.
Cauffielová je certifikovaná inštruktorka meditácie a jogy. Často navštevuje Indiu a Peru, hovorí niekoľkými jazykmi a praktizuje tradičnú šamanskú medicínu. Cauffielová nie je vydatá a má dcéru.

</doc>
<doc id="709942" url="https://sk.wikipedia.org/wiki?curid=709942" title="Jessica Cauffiel">
Jessica Cauffiel



</doc>
<doc id="709948" url="https://sk.wikipedia.org/wiki?curid=709948" title="Vahl.">
Vahl.



</doc>
<doc id="709951" url="https://sk.wikipedia.org/wiki?curid=709951" title="Jevgenij Prigožin">
Jevgenij Prigožin



</doc>
<doc id="709953" url="https://sk.wikipedia.org/wiki?curid=709953" title="Noviny TV JOJ">
Noviny TV JOJ

Noviny TV JOJ (od septembra 2013 do decembra 2014 Veľké noviny TV JOJ) sú hlavná spravodajská relácia TV JOJ, vysielaná od pondelka do nedele o 19:30 (v roku 2002 a od 1. septembra 2013 do 30. júna 2014 o 19:00). Moderátori účinkujú v nestabilných dvojiciach. Tvárami Novín sú: Ľuboš Sarnovský, Ján Mečiar, Lucia Barmošová, Aneta Parišková, Andrea Pálffy Belányiová. Tí účinkujú v nestabilných dvojiciach. Vysielajú sa od roku 2002, no od vtedy prešli výraznými zmenami štúdia aj grafiky. Roky bola charakteristickou farbou relácie modrá, no od poslednej zmeny grafiky je dominatnou farbou červená. 
TV JOJ do roku 2007 disponovala štúdiom a grafikou spravodajstva, ktoré silno nadväzovalo na českú TV Nova. Od 22. apríla 2007 sa však uskutočnila kompletná zmena oboch týchto prvkov, aby sa zladili všetky spravodajské a publicistické relácie. 
TV JOJ ako prvá v Európe na spravodajské účely začala používať "3D Musion" systém holografického zobrazenia. Táto technológia umožňuje realisticky umiestniť do štúdia spravodajstva človeka, ktorý v ňom aktuálne nesedí. V súčasnosti disponuje veľkým moderným štúdiom, v ktorom sa nachádzajú rôzne svetelné prvky, viacero veľkých LED obrazoviek a robotické kamery, ktoré sa ovládajú z réžie.
Úspechy.
Medzi prvé veľké úspechy patrí vybudovanie silného hlavného spravodajstva pod vedením šéfredaktora a terajšieho riaditeľa spravodajstva TV JOJ Rolanda Kubinu, ktoré sa po presune na 19:30 hod. postupne stalo jednou z najsledovanejších relácií na Slovensku. Od roku 2008 začala TV JOJ vysielať o 19:00 hod. spravodajstvo Krimi Noviny, v roku 2011 premenované na Krimi, ktoré sa v najťažšej možnej konkurencii vyprofilovali na rovnocennú a konkurencieschopnú spravodajskú reláciu. Hlavné spravodajstvo Noviny TV JOJ bolo v januári a februári 2012, v decembri 2024 a v januári 2025 najsledovanejšou spravodajskou reláciou na Slovensku v cieľovej skupine 12-54. Úspešné sú aj ďalšie spravodajské a publicistické relácie ako Noviny o 12:00, Noviny o 17:00 (v roku 2022 zrušené), Noviny Špeciál, či magazín Top Star. 1. septembra 2013 spustila svoju vynovenú spravodajskú reláciu so začiatkom o 19:00, čím skopírovala nastavenie konkurenčnej Markízy aj verejnoprávneho RTVS. Takmer hodinové správy dostalo nový názov Veľké noviny. Zo štruktúry hlavného kanála JOJ sa vytratila relácia Krimi. 1. júla 2014 sa Veľké noviny TV JOJ vrátili na 19:30, keď v situácii udržiavala takisto relatívne stabilné čísla, ktoré boli spravidla nad hranicou 20-percentného trhové podielu, teda nad úrovňou celkového priemeru stanice. Televízia JOJ začala hneď od roku 2015 vysielať spravodajské relácie vo vysokom rozlíšení. Stanica upravovala v posledných mesiacoch pracoviská a spravodajstvo dostalo aj nový grafický vizuál.

</doc>
<doc id="709961" url="https://sk.wikipedia.org/wiki?curid=709961" title="Hojdov">
Hojdov

Hojdov () je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Svetlice, približne juhovýchodne od Medzilaboriec. 
Poloha.
Nachádza sa v hraničnom hrebeni vrchoviny. Južná časť hrebeňa zasahuje na územie Prešovského kraja, okresu Medzilaborce a katastrálne územie obce Svetlice, severné svahy patria poľskému Podkarpatskému vojvodstvu, powiatu Sanok a gmine Komańcza. Najbližšími sídlami sú západne situovaný Oľšinkov a Výrava, juhozápadne sa nachádzajú Svetlice, južne Vyšná Jablonka, juhovýchodne Osadné a severne na poľskom území Lupków a Smolník, patriace do gminy Komańcza. Oblasť je súčasťou Chránenej krajinnej oblasti Východné Karpaty v slovenskej a Cisniansko-wetlinského parku v poľskej časti.
Opis.
Hojdov leží na severnom okraji Laboreckej vrchoviny, v hraničnom hrebeni juhovýchodne od Lupkovského priesmyku. Južne sa nachádza Parilov (), Ostrý grúň (), Černiny () a Gušina (), západne Lesík (), Kobyla (), Košiarka (), Megelov grúň (), Ščob () a Brincová (), severne Stredný hrb (), Kľučkov (), Terpiak (), Jasieniowa () a Chryszczata () a východne Jaworne (), Kraglica (), Patryja (), Hlboký vrch (), Vysoký grúň () a Ščoby (). Vodu z južnej časti hrebeňa odvádza potok Svetlica do Výravy v povodí rieky Laborec, zo severnej odteká potokom Smolniczek do rieky Oslawa v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele tiež Čergov, Slanské, Vihorlatské a Bukovské vrchy, ako aj okolité vrchy v Poľsku.

</doc>
<doc id="709965" url="https://sk.wikipedia.org/wiki?curid=709965" title="Hlboký vrch">
Hlboký vrch

Hlboký vrch môže byť:

</doc>
<doc id="709966" url="https://sk.wikipedia.org/wiki?curid=709966" title="Bocianik žeriaví">
Bocianik žeriaví

Bocianik žeriaví () je jednoročná až dvojročná bylina z čeľade pakostovité ("Geraniaceae"). Jeho prirodzený areál sa rozprestiera od východného Stredomoria až po Irán.
Opis.
Bocianik žeriaví je jednoročná až dvojročná bylina. Byle sú vystúpavé alebo priame, odstávajúco chlpaté, vysoké 15 až 50 cm. 
Prízemné listy sú dlhostopkaté, srdcovito vajcovité a laločnaté. Byľové sú krátkostopkaté, kopijovito vajcovité, dlhé 12 cm, široké do 7 cm. Sú trojúkrojkové, končisto zúbkaté, chlpaté, koncový úkrojok je perovito laločnatý a väčší ako ostatné. 
Súkvetie tvorí dvojkvetý až šesťkvetý okolík, chlpatý a bez žliazok. Kvety sú päťpočetné, pravidelné a obojpohlavné, jeden a pol krát dlhšie ako kalich. Listene sú kopijovité, končisté, holé a belavé. Modrofialové kvetné lupienky sú voľné, tmavo žilkované, dlhé 20 až 25 mm. Z Tyčiniek bývajú plodné iba päť vnútorné. Semenník je päťpuzdrový, s jednou čnelkou rozdelenou na päť blizien. Päťpočetný kalich má lístky voľné, päťžilové, roztrúsene chlpaté, dlhé 15 až 20 mm, s koncovou osťou do 7 mm. Kvetné stopky sú hákovito zohnuté, dlhé 25 až 50 mm.
Zobákovité plody sú dlhé 70 až 110 mm. Po dozretí pukajú od stredového stĺpika zdola nahor a tak sa oddeľujú jednosemenné plôdiky, veľké do 11 mm. Sú priamo odstávajúco chlpaté, na vrchole s hlbokou jamkou a širokou ryhou a so skrutkovito stočenými príveskami. 
Rozšírenie.
Prirodzený areál pakosta žeriavého sa rozprestiera od Sicílie cez Grécko, Cyprus a Turecko až po Irán. Pôvodný je aj v severnej Afrike v Líbyi a Egypte.
Na Slovensku a taktiež v Česku je považovaný za nepôvodný druh. Kvitne od apríla do mája.

</doc>
<doc id="709968" url="https://sk.wikipedia.org/wiki?curid=709968" title="Erodium gruinum">
Erodium gruinum



</doc>
<doc id="709971" url="https://sk.wikipedia.org/wiki?curid=709971" title="Korunáč vejárový">
Korunáč vejárový

Korunáč vejárový () je veľký modrosivý druh vtáka z čeľade holubovité s elegantnými modrými čipkovanými chocholmi, gaštanovou hruďou a červenými dúhovkami. Možno ho ľahko rozoznať podľa jedinečných bielých ukončeniach na chochole a podľa jeho hlbokých „pískavých“ zvukov. Dorastá do veľkosti . Nachádza sa aj v ZOO Bojnice.
Rozšírenie a spôsob života.
Korunáč vejárový sa vyskytuje na severu Novej Guiney, od rieky Siriwo až po zátoku Astrolabe ako aj na ostrovoch Yapen a Biak, kam bol pravdepodobne donesený. Jeho prirodzeným biotopom sú dažďové lesy a bahnité údolia nížin.
 Väčšina korunáčov sa vyznačuje prodovšetkým robustou postavou a sú podobnej veľkosti ako Morka. Ich ďaľším charakteristickým znakom znakom je chocholka z peria, zo strán sploštená. Ich peria sú dlhé, na konci majú chumáčik a skutočne pripomínajú vejár. Obe pohlavia sa od seba nelíšia, len mláďatá sú menej vyfarbené ako dospelí jedinci. O správaní korunáčov v ich prirodzenom prostredí toho nie je príliš známe, ale možno sa domnievať, že sa správajú ako iné príbuzné druhy v podobnom areáli rozšírenia.
Ako ostatné druhy z čeľade holubovitých je to spoločenský druh, obyčajne cestujú v pároch alebo malých kŕdľoch, v ktorých hľadajú potravu. Živý sa spadnutým ovocím a bobuľami o občas možna aj drobnými bezstavovcami, ktoré hľadajú na zemi. V zajatí je možné korunáče úspešne chovať, ak ako potravu dostávajú šalátom siatym, ryžou, mrkvou a arašidmy, obľubuje ale divoké figy. Korunáči žijú na stromoch, kam sa tiež schovávajú, keď im hrozí nebezpečenstvo.
Samce sa pravidelne zúčastňujú agresívnych bojov. V týchto bojoch nafúknu hrudník a opakovane dvíhajú svoje krídla ako by sa chystali udrieť protivníka. Občas sa naozaj uderia, ale väčšinou sa seba ani nedotknú a len sa snažia navzájom zastrašiť. Väčšinou sú voči ostatným mierumilovní, boje sa stupňujú k začiatku obdobia párenia. Pri tokaní samec predvádza pred samicou tanec a klaňanie. Samica vyjadruje svoju ochotu k partnerstvu tak, že roztiahne krídla do šírky a zdvihne ich, behá tiež s mierne pokrčenými nohami okolo samca a vydáva krátke sykavé zvuky. Hniezdo je v porovnaní s inými hniezdami holubov pomerne silné a korunáč ho stavia z vetiev na strome, niekedy vo výške . Z chovu v zajatí je známe, že samica znáša jediné vajce, na ktorom sedia obaja rodičia a pravidelne sa striedajú. Hniezdenie trvá 30 dní, asi po mesiaci mláďa opustí hniezdo, ale rodičia ich kŕmia až do veku 13 mesiacov.
Korunáč vejárový sa môže dožiť aj 50 rokov.

</doc>
<doc id="709972" url="https://sk.wikipedia.org/wiki?curid=709972" title="Lophyrus Victoria">
Lophyrus Victoria



</doc>
<doc id="709973" url="https://sk.wikipedia.org/wiki?curid=709973" title="Goura victoria">
Goura victoria



</doc>
<doc id="709974" url="https://sk.wikipedia.org/wiki?curid=709974" title="Jakob Friedrich Ehrhart">
Jakob Friedrich Ehrhart

Jakob Friedrich Ehrhart (* 4. november, 1742, Holderbank, Švajčiarsko† 26. jún, 1795, Hannover, Nemecko) bol nemecký lekárnik a botanik švajčiarskeho pôvodu.
Život a kariéra.
Ehrhart medzi rokmi 1773 a 1776 študoval v Uppsale. Bol študentom Linného. Stal sa kurfirstským botanikom a riaditeľom záhrady v Herrenhausene pri Hannoveri.
Je po ňom pomenovaný rastlinný rod "Ehrharta" Thunb. z čeľade Poaceae.
Dielo.
Jakob Friedrich Ehrhart má v Medzinárodnom registri mien rastlín skratku Ehrh.

</doc>
<doc id="709975" url="https://sk.wikipedia.org/wiki?curid=709975" title="Ehrh.">
Ehrh.



</doc>
<doc id="709977" url="https://sk.wikipedia.org/wiki?curid=709977" title="Jacob Friedrich Ehrhart">
Jacob Friedrich Ehrhart



</doc>
<doc id="709980" url="https://sk.wikipedia.org/wiki?curid=709980" title="Kvalifikácia na Majstrovstvá sveta vo futbale 2018 – Afrika">
Kvalifikácia na Majstrovstvá sveta vo futbale 2018 – Afrika

Africká časť kvalifikácie na Majstrovstvá sveta vo futbale 2018 bola jednou zo šiestich kontinentálnych častí kvalifikácie o postup na Majstrovstvá sveta vo futbale 2018. O 5 miest na svetovom šampionáte sa uchádzali reprezentačné mužstvá 54 členských krajín Konfederácie afrického futbalu (CAF). 
Prvé kolo.
Prvé kolo sa začalo 7. októbra 2015.
Druhé kolo.
Druhé kolo sa začalo 11. novembra 2017

</doc>
<doc id="709981" url="https://sk.wikipedia.org/wiki?curid=709981" title="Kvalifikácia na Majstrovstvá sveta vo futbale 2018 – Oceánia">
Kvalifikácia na Majstrovstvá sveta vo futbale 2018 – Oceánia

Oceánska časť kvalifikácie na Majstrovstvá sveta vo futbale 2018 bola jednou zo šiestich kontinentálnych častí kvalifikácie na Majstrovstvá sveta vo futbale 2018. Bola určená pre národné tímy, ktoré sú členmi Futbalovej konfederácie Oceánie (OFC). Prvé dve kola kvalifikácie boli súčasťou Oceánskeho poháru národov 2016.
Formát.
Prvé a druhé kolo je súčasťou Oceánskeho poháru národov 2016.
Prvé kolo.
Prvé kolo sa začalo 31. augusta 2015. O postup do druhého kola sa hralo v Tonge. 
Druhé kolo.
Pozri aj: Oceánsky pohár národov 2016
Turnaj sa hostila Papua-Nová Guinea od 29. mája do 5. júna 2016.
Tretie kolo.
Tretie kolo sa začalo 7. novembra 2016.
Interkontinentálna baráž.
Žreb interkontinentálnej baráže bol 25. júla 2015. Prvý tím oceánskej kvalifikácie sa v baráži stretne s piatym tímom juhoamerickej kvalifikácie.
Peru sa kvalifikovalo na Majstrovstvá sveta 2018 

</doc>
<doc id="709982" url="https://sk.wikipedia.org/wiki?curid=709982" title="Struveho oblúk">
Struveho oblúk



</doc>
<doc id="709984" url="https://sk.wikipedia.org/wiki?curid=709984" title="Jean-Baptiste Lamarck">
Jean-Baptiste Lamarck



</doc>
<doc id="709988" url="https://sk.wikipedia.org/wiki?curid=709988" title="Arnold Deutsch">
Arnold Deutsch

Arnold Deutsch (; * 21. máj 1904, Viedeň, Rakúsko-Uhorsko† cca 7. november 1942, Nórske more) bol sovietsky špión slovenského pôvodu, jeden z najvýznamnejších agentov v dejinách NKVD. Niekoľko rokov pôsobil nelegálne v Londýne, kde sa postaral o založenie a riadenie špiónskeho kruhu tzv. Cambridgeská päťka, do ktorého patril aj Kim Philby, a ktorý sa stal najdôležitejším spravodajským zdrojom za čias Sovietskeho zväzu. Deutsch s najväčšou pravdepodobnosťou zahynul počas druhej svetovej vojny na palube lode Donbas, ktorú potopila nemecká vojnová loď.
Životopis.
Arnold Deutsch sa narodil vo Viedni rodičom židovského pôvodu, ktorí pochádzali z územia dnešného Slovenska. Vychodil gymnázium a v roku 1924 nastúpil na Viedenskú univerzitu, kde sa simultánne venoval štúdiu filozofie, fyzike a chémii, z ktorej získal doktorát ako 24-ročný. Deutschov vysoký intelekt sa neprejavoval iba úspechmi na akademickej pôde, zároveň bol aj polyglot, ktorý vedel po nemecky, anglicky, francúzsky, taliansky, rusky, holandsky, a pravdepodobne aj slovensky a česky.
Počas štúdii na vysokej škole priľnul k ideológii komunizmu a začiatkom dvadsiatych rokov pracoval pre niekoľko komunistických organizácii. Krátko po promóciách sa zoznámil so svojou budúcou manželkou, s ktorou sa nechali naverbovať do Kominterny. V roku 1928 prvýkrát odcestoval do Moskvy a o tri roky neskôr vstúpil do KSSZ.
Na základe vysokého vzdelania a jazykových schopností ho odporučila Kominterna do spravodajskej služby OGPU, ktorá ho neskôr zamestnala. V roku 1933 sa stal sovietskym špiónom, pôsobil na územiach Belgicka, Holandska, Rakúska a Nemecka. Počas prvých mesiacov jeho podvratných aktivít ho zatklo Gestapo, ale z väzenia sa dostal za pomoci Williho Lehmanna, vysokopostaveného dôstojníka Gestapa, ktorý bol ale v skutočnosti dvojitým agentom Sovietskeho zväzu.
Od roku 1934 žil v Londýne, kam navonok odcestoval za úmyslom štúdia psychológie, v skutočnosti mal ale za úlohu vytvoriť sieť špiónov. Počas tohto obdobia sa Deutschovi podarilo získať vyše dvadsať špiónov pre Sovietsky zväz, predovšetkým tzv. Cambridgeskú päťku, do ktorej patrili Kim Philby, Guy Burgess, Anthony Blunt, Donald Maclean a John Cairncross. Deutschova taktika náboru potencionálnych agentov spočívala v pozorovaní študentských komunistických spolkov, v ktorých si vyhliadal vhodných kandidátov. Pretože Deutsch sám bol večný študent, s členmi Cambridgeskej päťky si rozumel aj po osobnej stránke a mladí muži ho veľmi rešpektovali a mali radi.
Napriek tomu, že Deutsch dosahoval v Londýne úspechy, sa ho sovietska rozviedka rozhodla stiahnuť do Moskvy v auguste 1935. Naspäť do Anglicka sa vrátil až o rok neskôr, už ale nie v pozícii vedúceho špiónskeho kruhu, ale pomocníka jeho nástupcu Theodora Malyho. Jeho druhý pobyt v Anglicku sa však skončil už po pár mesiacoch, Deutschovi hrozilo prevalenie, pretože niekoľko sovietskych agentov oboznámených s jeho aktivitami, prebehlo na Západ, a preto dostal príkaz k návratu do Moskvy. V Sovietskom zväze práve zúrili stalinské čistky a Deutsch iba zázrakom unikol poprave, avšak podozrenia pre svoj zahraničný pôvod sa nezbavil, a na nasledujúcich niekoľko rokov nemal dovolené opustiť krajinu.
Po vypuknutí sovietsko-nemeckej vojny sa vedenie NKVD rozhodlo prijať Deutscha späť do svojich radov. Deutsch dostal za úlohu založiť špionážnu sieť v Argentíne, ale počas plavby z Archangeľsku do New Yorku potopil nemecký krížnik loď, na ktorej sa plavil.

</doc>
<doc id="709996" url="https://sk.wikipedia.org/wiki?curid=709996" title="Puuluup">
Puuluup

Puuluup je estónske nu-folkové duo, ktoré v roku 2014 založili Ramo Teder (známy ako sólo umelec Pastacas) a Marko Veisson. Nástroje, ktoré používajú sú hiiu kannel/talharpa a loopery.
V novembri 2023 bolo ohlásené, že spolu s 5miinust sú jednými zo semifinalistov Eesti Laul 2024, estónskeho výberu skladieb pre Eurovision Song Contest 2024 (ESC 2024), so skladbou "(Nendest) narkootikumidest ei tea me (küll) midagi". Do finále sa kvalifikovali počas prvého kola semifinále. Nakoniec sa im vo finále podarilo vyhrať a budú reprezentovať Estónsko na ESC 2024.

</doc>
<doc id="709997" url="https://sk.wikipedia.org/wiki?curid=709997" title="2S4 Ťuľpan">
2S4 Ťuľpan

2S4 Ťuľpan je sovietsky/ruský samohybný mínomet kalibru . Je určený na ničenie opevnení, živej sily a vojenského vybavenia. Ide o najväčší v súčasnosti používaný mínomet.
Vznik a vývoj.
V prvej polovici 50. rokov 20. storočia zaradila Sovietska armáda do svojej výzbroje ťahané mínomety M-240 kalibru 240 mm lafetované na dvojkolesovom podvozku. Zbraň s hlavnou dlhšou ako päť metrov a muníciou ťažkou 130 kg samozrejme nešlo nabíjať ako klasický pechotný mínomet vhadzovaním mín do jej ústia. Tu to nabíjalo päť mužov z celkom deväťčlennej obsluhy pomocou jednoduchého nosiaceho zariadenia zozadu, pričom hlaveň bola pri tomto úkone vo vodorovnej polohe.
Ťahané delostrelecké zbrane mali množstvo nevýhod vrátane ťažkej manipulácie a dlhšej prípravy na streľbu z pochodovej polohy. Tieto nevýhody boli tým väčšie, čím mohutnejšia bola samotná zbraň. Preto sa v polovici 60. rokov 20. storočia sovietske vedenie rozhodlo vytvoriť 240 mm mínomet ako samohybný. Na rozdiel od mínometu M-240, kde sa všetky operácie vykonávali ručne, bol do Ťuľpanu integrovaný hydraulický systém na presun mínometu z jazdnej polohy do bojovej polohy a späť. Takže na obsluhu celého samohybného mínometu stačilo päť mužov namiesto deviatich pri ťahanej verzii.
V roku 1967 bol návrh platformy mínometu zverený konštrukčnej kancelárii Uralského dopravného strojárskeho závodu a vývoj samotnej zbrane realizovala konštrukčná kancelária Permského strojárskeho závodu.
V roku 1971 bol 2S4 Ťuľpan zavedený do služby v sovietskej armáde. Sériová výroba prebiehala do roku 1988 a celkovo bolo vyrobených 588 samohybných mínometov tohto typu.
Konštrukcia.
Platformu systému tvorí pásový podvozok s ľahko pancierovanou uzavretou nadstavbou. Pôvodne mal túto platformu tvoriť rovnaký typ, aký bol používaný pre samohybné húfnice 2S1 Gvozdika, zistilo sa však, že tento podvozok je príliš slabý a nezvláda silný spätný ráz, preto bol nakoniec využitý podvozok z väčších húfnic 2S3 Akacija. Sila pancierovania je do 30 mm, pričom najsilnejšie pancierovanie je na čele korby. 
2S4 Ťuľpan je vozidlo s dĺžkou a šírkou . Srdcom pohonu je dieselový dvanásťvalec s maximálnym výkonom 382 kW, ktorý dokáže vozidlo s hmotnosťou 27,5 tony rozbehnúť na cestnej komunikácii rýchlosťou až /h, v ťažkom teréne potom do /h.
Samotný mínomet je prevážaný na chrbte korby vozidla a pred streľbou sa musí usadiť na zem. Prechod z pochodovej do palebnej pozície je možný za 2,5 minúty, spätná operácia trvá 5 minút.
Pre mínomet bolo vyvinutých niekoľko druhov munície. Základný trieštivo-trhavý typ váži 130 kg a má maximálny dostrel . Existuje aj verzia s pomocným raketovým motorom, ktorá má dostrel . Bola vyvinutá aj jadrová munícia o sile do 2 kt TNT. Z hľadiska dostrelu poznáme opäť dve varianty, teda bez a s pomocným raketovým motorom, pričom dostrel je podobný ako u predchádzajúcej konvenčnej munície. Existujú potom aj ďalšie projektily s priebojnými granátmi, kazetovou muníciou alebo konvenčnou pracovnou náplňou, ktorá je však v konečnej fáze letu navádzaná laserovým lúčom. 
Mínomet Ťuľpan má rýchlosť paľby jednu ranu za minútu. Zásoba munície mínometu je 20 trieštivo-trhavých mín alebo 10 aktívne-reaktívnych mín.
Nasadenie.
Mínomety 2S4 Ťuľpan boli použité vo sovietskej intervencii v Afganistane ako aj počas dobíjania Grozného v druhej čečenskej vojne v rokoch 1999-2000.

</doc>
<doc id="709998" url="https://sk.wikipedia.org/wiki?curid=709998" title="Rekonštrukcia budov G, H, I v Grand Parc">
Rekonštrukcia budov G, H, I v Grand Parc

Rekonštrukcia budov G, H, I v Grand Parc bola rekonštrukcia troch panelových domov v lokalite Grand Parc v meste Bordeaux. Budovy vďaka rekonštrukcii získali Cenu Miesa van der Rohe za rok 2019, a zabránilo sa tak plánovanému zbúraniu budov. Tento projekt bol vybraný z 383 nominovaných prác z 38 európskych krajín.
Riešenie rekonštrukcie.
Rekonštrukcia spočívala v odstránení vonkajších obvodových plášťov budov s malými oknami a ich nahradení celosklenenými panelmi (priečkami) so zasúvacími dverami. Priečky byty oddeľujú od novopostavených zasklených lodžií, ktoré okolo budov pribudli ako prístavba spoločne s balkónmi. Budovy získali rekonštrukciou lepšie tepelnoizolačné vlastnosti.
Autori.
Na tejto rekonštrukcii sa podieľali architekti: Anne Lacaton, Jean Philippe Vassal, Frederic Druot a Christophe Hutin.

</doc>
<doc id="710000" url="https://sk.wikipedia.org/wiki?curid=710000" title="Telurocysteín">
Telurocysteín

Telurocysteín (v niektorých vedeckých článkoch označovaný ako Te-Cys) je aminokyselina, ktorá predstavuje ťažký analóg serínu, cysteínu a selenocysteínu. Telurolová funkčná skupina (RTeH) je vzácna a veľmi krehká, hlavne v prípade alkylových derivátov. Okrem toho je väzba C-Te slabá (200 kJ/mol) v porovnaní s väzbou C-Se (234 kJ/mol). Na základe týchto vlastností je telurocysteín veľmi labilný. I selenocysteín je v prírode vzácny. Namiesto telurocysteínu sa typicky izoluje jeho dimér, telurocystín. V dimére je potom prítomná väzba Te-Te.
Vlastnosti.
Huba "Aspergillus fumigatus" je schopná zabudovať telurocysteín (a telurometionín) do bielkovín, keď rastie vo vhodnom médiu.
Keď sa telurocysteín zabuduje do glutatióntransferázy, telurocysteín efektívne inhibuje aminoacyláciu a zvyšuje efektivitu glutatiónperoxidázy.
Syntéza.
-Telurocystín sa podarilo pripraviť s nízkym výťažkom z chránenej formy 3-iódoalanínu. Následne reaguje metyl-("2R")-2-[("terc"-butoxykarbonyl)amino]-3-jódopropionát s teluridom lítnym za vzniku telurocystínu.

</doc>
<doc id="710001" url="https://sk.wikipedia.org/wiki?curid=710001" title="Igric (súťaž)">
Igric (súťaž)

Igric je názov slovenskej súťaže o tzv. tvorivé ceny a prémie, ktorej cieľom je podporovať pôvodnú audiovizuálnu tvorbu – osobitne jej tvorcov. Od roku 1995 ju každoročne vyhlasujú Slovenský filmový zväz (SFZ), Únia slovenských televíznych tvorcov (ÚSTT) a Literárny fond (LF). 
Na rozdiel od filmársky akademických Slnk v sieti, Igricovia sú formálne voľnejším, širokospektrálnejším ocenením, garantovaným tiež finančnou odmenou. V susednom Česku sú tak porovnateľné s tamojšími nerentabilnými cenami zvané Trilobit(y).
Organizátori súťaže.
SloFITEZ alias SFZ.
SloFITEZ– čoby lokálne organizovaná zložka pôvodne spoločného Zväzu čs. filmových a televíznych umelcov (FITEZ)– je dnes známy pod identitou Slovenský filmový zväz (SFZ). 
FITEZ vznikol v novembri 1965 ako nástupca vtedy iba filmovej zložky včlenenej do Zväzu čs. divadelných umelcov (z r. 1959), prípadne až toho duálneho Zväzu čs. divadelných a filmových umelcov (z r. 1961), v rámci ktorého na báze samostatnej sekcie fungovali tiež zamestnanci ČST (od r. 1964). Po federalizácii spoločného štátu sa tento vo februári 1969 oficiálne rozdelil na český (ČeFITES) a slovenský (SloFITEZ). Vzhľadom však k politickému zákazu činnosti FITEZu, k januáru 1970 zanikli obidve jeho zložky.
SLF alias LF.
SloFITEZ ocenenia založil v roku 1967 spolu so Slovenským literárnym fondom (po r. 1992 LF), ktorý mal súťaž zastrešovať finančne. Po 24 rokoch jej nedobrovoľného prerušenia, obaja pôvodní organizátori tradíciu vyhlasovania spoločných cien obnovili pod svojimi aliasmi. 
ÚSTT.
Počnúc šiestym ročníkom (1995) sa ocenenia vyhlasujú v už rozšírenej spolupráci s Úniou slovenských televíznych tvorcov (ÚSTT), ktorá v období predchádzajúcich dvoch rokov organizovala ešte po boku STV svoje vlastné ceny známe ako Telemúzy.
História cien/prémií.
Koncept.
Obzvlášť prvé ročníky sa cena odovzdávala neviazane a za početné umelecké výkony – s ohľadom na špecifické príspevky, no bez zreteľa na konkrétny žáner alebo médium. Inokedy oblasti jej hodnoteného záujmu presahovali už vymedzené kategórie. 
Jej časté označenie „filmová“ preto nie je presné. Od doby svojho vzniku sa ocenenia z rôznych príčin udeľovali tiež prevažne či výlučne v zastupení televíznych diel, v dôsledku čoho ich voľný formát neraz čelil kritike. Hrozil im opätovný zánik, príležitostne musel byť ich slávnostný ceremoniál pre nedostatok financíí preložený.
Kandidátov na Igricov môžu navyše navrhovať rozličné nezávislé subjekty, a to producenti i samotní tvorcovia, profesijné aj umelecké združenia, študenti filmových škôl alebo dokonca členovia predsedajúcej poroty.
Štatút.
Ako taký sa riadi schémou – jedna dotovaná cena spolu s jej vecným symbolom i diplomom víťazovi, maximálne dve prémie a s diplomami ďalším dvom kandidátom, v dôsledku čoho sú obvykle odmeňovaní desiatky umelcov. Štatút súťaže sa však v jej novodobej histórii často obmieňal a v mnohých oblastiach sa ceny pravidelne neudeľovali, vrátane trebárs tej čestnej, ktorá bola v priebehu 35 doterajších ročníkov zastúpená iba 22-krát (dva razy ju paradoxne získala rovnaká osobnosť).
Soška.
Symbolom ceny je rovnomenná soška z bronzovej zliatiny od akademickej sochárky Erny Masarovičovej. Plastika meria 33,8 cm, váži 2,4 kg a jej výrobná cena je údajne 340 €. Po smrti jej autorky ju začal umelecky stvárňovať už Andrej Margoč.
Kategórie.
Podľa monografie mapujúcej päť prvých dekád LF, ceny Igric sa počas raných ročníkov (19671969) udeľovali za „najlepšie umelecké výkony vo filme“ či seriáli bez prípadného členenia do menovitých kategórií – doslova: za réžiu, kameru, scenár, postavu al. herecký výkon, dramaturgickú činnosť a pod. Výročné správy k cenám a – v ich novodobej ére – prémiám navyše, začali zvyšní spoluorganizátori zverejňovať až v polovici druhej dekády 21. storočia. Pre informačné účely tak slúžili len dva inštrumentálne zoznamy zverejnené na oficiálnych stránkach; jeden vecný s menami ocenených umelcov, druhý podľa príslušných titulov a s ocenenými výkonami. 
Ceny i prémie sú udeľované vždy umelcom, nie samostatným audiovizuálnym dielam alebo ich producentom.

</doc>
<doc id="710002" url="https://sk.wikipedia.org/wiki?curid=710002" title="Telurid lítny">
Telurid lítny

Telurid lítny (Li2Te) je anorganická zlúčenina lítia a telúru. Spolu s triteluridom lítnym je to jeden z intermediátov pevných fáz v systéme Li-Te. Dá sa pripraviť priamou reakciou lítia a telúru v žíhacom tégliku z oxidu berýlnatého pri teplote 950 °C.
Pomocou teluridu lítneho možno pripraviť telurocysteín.

</doc>
<doc id="710003" url="https://sk.wikipedia.org/wiki?curid=710003" title="Teluričitan lítny">
Teluričitan lítny

Teluričitan lítny je anorganická zlúčenina lítia, kyslíku a telúru. Kryštalizuje v monoklinickej sústave s priestorovou grupou "C2/c". Dá sa pripraviť reakciou oxidu lítneho, hydroxidu lítneho alebo uhličitanu lítneho s oxidom teluričitým. Reaguje s fluoridom lítnym pri vysokých teplotách v stechiometrickom pomere 3:1 za vzniku Li7(TeO3)3F.

</doc>
<doc id="710007" url="https://sk.wikipedia.org/wiki?curid=710007" title="Petra Víťazoslava Rovnianka">
Petra Víťazoslava Rovnianka

Ulica Petra Víťazoslava Rovnianka je ulica v Martine, na sídlisku Záturčie.
Popis.
Na východnom konci začína križovatkou s ulicou Aurela Stodolu a na západnom konci končí križovatkou so Záturčianskou ulicou.
Je to obojsmerná komunikácia, v každom smere je jeden jazdný pruh. Jazdné pruhy sú široké. Popri ceste po ľavej a takmer po celej pravej strane vedú chodníky a parkovacie miesta.
Ulica P. V. Rovnianka vedie pomedzi paneláky. Je druhou a najdlhšou z troch ulíc, ktoré spájajú ulice A. Stodolu a Záturčiansku. Približne uprostred ulice zľava ústi ulica D. Makovického. Približne 28 metrov od ústia ulice D. Makovického, rovnako pri ulici A. Mamateja ústia dve pomerne dlhé parkoviska (~ 59,8 a 75,7 m).
Pôvod názvu.
Ulica je pomenovaná podľa popredného predstaviteľa slovenského krajanského života v Spojených štátoch, najskôr novinára, úspešného podnikateľa, bankára, kultúrneho dejateľa, neskôr „skrachovanca” a zlatokopa, Petra Víťazoslava Rovnianeka.

</doc>
<doc id="710008" url="https://sk.wikipedia.org/wiki?curid=710008" title="P. V. Rovnianka">
P. V. Rovnianka



</doc>
<doc id="710009" url="https://sk.wikipedia.org/wiki?curid=710009" title="Telurometionín">
Telurometionín

Telurometionín (niekedy skracovaný ako TeMet) je vzácna aminokyselina. Je to ťažký analóg metionínu a selenometionínu, ktorý obsahuje telúr. Bolo navrhnuté použitie telurometionínu v štruktúrnej biochémii, keďže je možné ho zabudovať do bielkovín a použiť ako sondu pri röntgenovej kryštalografii a NMR.
Vo vodných roztokoch sa telurometionín oxiduje na teluroxid, ale je možné ho obnoviť použitím DTT. Telurometionín nie je veľmi stabilný v extrakte z pšeničných klíčkov, čo ovplyvňuje jeho mieru translácie. V extrakte sa podľa všetkého tvorí čistý telúr, čo naznačuje nejaký rozkladový pochod, ale ten nie je presne známy. U auxotrofnej "E. coli" sa však podarilo exprimovať niekoľko rekombinantných bielkovín obsahujúcich telurometionín.

</doc>
<doc id="710015" url="https://sk.wikipedia.org/wiki?curid=710015" title="Panické divadlo">
Panické divadlo

Panické divadlo (Panické hnutie) bolo avantgardné umelecké hnutie založené španielskym dramatikom Fernandom Arrabalom, čilsko-francúzskym režisérom Alejandrom Jodorowskym a francúzskym výtvarníkom Rolandom Toporom v roku 1962. Venovalo sa najmä divadlu a performance artu. Názov hnutia je odvodený od gréckeho boha Fauna (Pan). Pôsobili prednostne v Paríži. Hnutie nadviazalo na umeleckú skupinu "Burlesque", ktorá bola zložená tými istými umelcami.
Ideová definícia hnutia.
„"Pan je boh, ktorý je "v tom druhom", boh, ktorý stratil svoju individualitu, a preto sa javí ako skupina individualít. Patrí vždy mladým generáciám, je znetvorený (má rohy a kopytá) a niekedy je identifikovaný ako embryo...Panický princíp je duch, ktorý sa formuje v predchádzajúcich obdobiach, v ktorých je stará koncepcia pohlcovaná novou. Panický princíp sa preto vždy objavuje ako predzvesť sprituálneho obrodenia."“
Činnosť panického divadla spočívala v tvorbe surreálnych inscenácií a performancií, ktorých hlavným cieľom bolo redefinovať úlohu divadla v spoločnosti a jeho návrat k rituálu, ktorý bude založený viac na obraze a konaní, než na slove. Ultimátnym cieľom bolo vytvoriť takú umeleckú metódu, ktorá by dokázala byť univerzálna a zbavená štýlu, či racionálnej štruktúry, ktorú členovia hnutia spájali s modernou a vedeckou tradíciou tzv. racionálnych (empirických) vied. Jodorowsky vo svojej eseji "O panickej metóde" stotožňuje obdobie 60-tych rokov 20. storočia s vekom ukončenia aristotelovskej divadelnej tradície v západnej kultúre.
„"Sme svedkami smrti aristotelovskej kultúry a bolestivého pôrodu nového sveta, ktorý nebude ani aristotelovský, ani euklidovský, ani newtonovský...Panický princíp môže znamenať nahradenie teórie geometrických foriem za inú, ktorá je ale definovaná organickou hmotou. Preto sa môže stať, že dôjde k zámene "teórie" za "akciu" a k náhrade "metódy" za "výcvik". Zjavenie Pana znamená počiatok novej formy ľudstva."“
Panické divadlo výrazne čerpalo z divadelnej avantgardy, absurdnej drámy, ale aj mysticizmu. Silnú inšpiráciu získalo najmä z koncepcie "divadla krutosti" francúzskeho režiséra Antonina Artauda, na ktorého priamo ideovo nadväzovalo. Môžeme však u nich pozorovať aj silné podobnosti s hnutím surrealizmu (v ktorom pôsobil pôvodne aj Artaud), či filozofiou Friedricha Nietzscheho. Podobne ako Artaud, aj panické divadlo sa snažilo o ukončenie tzv. "literárneho divadla" založenom na dramatickom texte prostredníctvom využitia postupov východného, mystického divadla, či rituálneho divadla. Ideologicky boli často obviňovaní z anarchizmu či antidogmatizmu.
Tvorba.
Hnutie bolo aktívne zhruba v období rokov 1962-1973. Neskôr sa k pôvodnej trojici pripojil ďalší umelci: Christian Zeimert, Sam Szafran, Michel Parré, Abel Ogier, Diego Bardon, Roman Cieslewicz a Jerome Savary. Savary v roku 1967 založil spolu s Arrabalom The "Grand Theatre Panique", ktorý sa stal hlavnou kočovnou scénou hnutia. Neskôr bol prememenovaný na "Circus Grand Panic".
Jednou z hlavných úloh hnutia bolo diváka šokovať a tým ho očistiť. Ich performancie pozostávali z troch základných prvkov: horor, humor a simultánnosť a často boli technicky aj herecky improvizované. Cieľom bolo použiť dešturktívne, brutálne a obscénny obrazy za cieľom spirituálnej očisty diváka. Prostriedky, ktoré tvorcovia využívali boli najmä vizuálne (výtvarné) a dramatické. Často pracovali so živými zvieratami (hádzali do publika hady či korytnačky), nahotou, sugestívnymi obrazmi, či kakofonickou hudbou. Známym dielom hnutia je napríklad happening "Sacramental Melodrama", ktorý bol prevedený v máji 1965. Predstavenie je zachytené v krátkometrážnom dokumente "Teatro Sin Fin" (1965) od Alejandra Jodorowskeho, ktorý v happeningu sám aj vystupoval.
Jodorowsky a Arrabal v rámci panického hnutia natočili aj celovečerný experimentálny film "Fando a Lis" (1967). Jodorowsky film režíroval, Arrabal napísal pôvodnú divadelnú hru.
Idee tvorcov sa postupne začali vzďaľovať, a keďže Jodorowsky sa v rámci svojej tvorby priklonil skôr k filmovému surrealizmu. Avšak vďaka jeho najvýznamnejším filmom "Svätá hora" (1973) a "Krt" (1970), ktoré de facto patrili do repertoáru panického hnutia, získalo hnutie širší medzinárodný úspech. Ich výtvarné diela sa zúčastnili aj veľkej umeleckej výstavy v Ženeve v roku 1973.
Hnutie sa v 70-tych rokoch rozpadlo. Topor a Arrabal ostali však jeho myšlienkam verní po zvyšok svojej umeleckej kariéry. Jodorowsky sa časom štýlovo odklonil, ale často sa na panické princípy odvolával.

</doc>
<doc id="710017" url="https://sk.wikipedia.org/wiki?curid=710017" title="Christian Oliver">
Christian Oliver

Christian Oliver (* 3. marec 1972, Celle† 4. január 2024, Karibské more) bol nemecký herec, najznámejší bol zo seriálu "Kobra 11", kde si zahral postavu komisára Jana Richtera v hlavnej úlohe s Erdoganom Atalayom.
Život.
Christian Oliver sa narodil 3. marca 1972 v Celle v Nemecku. Vyrastal však vo Frankfurte nad Mohanom, kde vyštudoval Freiherr-vom-Stein-Schule. Po maturite odišiel študovať herectvo do Los Angeles.
Známym sa stal rolou v seriáli nemeckej televízie RTL - "Kobra 11", v úlohe komisára Jana Richtera. V tomto seriáli vystupoval v 7. a 8. sérii spolu s Erdoganom Atalayom. V roku 2008 hral vo vojnovej dráme "Valkýra". Hral aj v divadle. Na javisku stál prvýkrát v 16 rokoch, dostal rolu vo frankfurtskom komornom divadle v klasickom predstavení "Candide".
Najradšej mal adrenalínové športy ako potápanie, sky-diving, snowboarding, surfing a jazdu na skateboarde. Rád cestoval a spoznával nové miesta a ľudí. Navštívil napríklad Afriku, Tahiti alebo Indiu. Mal pestrú paletu záujmov a koníčkov - maľoval, fotografoval, varil, počúval hudbu, hral na bicie a jazdil na koni. Rád hral futbal, plachtil a trénoval box, kickbox a rôzne iné bojové umenia.
Jeho manželkou bola redaktorka vip.de Jessica Mazur. V júni 2011 sa im narodila dcéra Madita Maia.
Dňa 4. januára 2024 tragicky zahynul pri nehode jednomotorového lietadla pri južnom pobreží ostrova Bequie (necelé dva kilometre západne od ostrovčeka Petit Nevis) v štáte Svätý Vincent a Grenadíny v Malých Antilách v Karibiku. Na palube sa nachádzali aj jeho dcéry Madita Maia a Annika a vlastník lietadla pilot Robert Sachs. K nehode došlo krátko po štarte, keď sa lietadlo dostalo do problémov a zrútilo sa do oceánu. Na miesto tragédie ihneď vyrazili záchranári aj miestni rybári, avšak nedokázali už nikomu pomôcť.

</doc>
<doc id="710019" url="https://sk.wikipedia.org/wiki?curid=710019" title="Hlboký vrch (Laborecká vrchovina)">
Hlboký vrch (Laborecká vrchovina)

Hlboký vrch (; ) je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Svetlice, približne juhovýchodne od Medzilaboriec. 
Poloha.
Nachádza sa v hraničnom hrebeni vrchoviny. Južná časť hrebeňa zasahuje na územie Prešovského kraja, okresu Medzilaborce a katastrálne územie obce Svetlice, severné patria poľskému Podkarpatskému vojvodstvu, powiatu Sanok a gmine Komańcza. Najbližšími sídlami sú západne situovaný Oľšinkov a Výrava, juhozápadne sa nachádzajú Svetlice, južne Vyšná Jablonka, juhovýchodne Osadné a severným smerom poľské obce Lupków a Smolník. Oblasť je súčasťou Chránenej krajinnej oblasti Východné Karpaty v slovenskej a Cisniansko-wetlinského parku v poľskej časti.
Opis.
Hlboký vrch leží na severovýchodnom okraji Laboreckej vrchoviny, v hraničnom hrebeni medzi Lupkovským priesmykom a Vysokým grúňom. Západne sa nachádza Brincová (), Ščob (), Megelov grúň (), Košiarka (), Hojdov () a Gušina (), južne Ostrý grúň (), Černiny (), Parilov () a Ščoby (), východne Rydošová (), Kýčerský grúň (), Vysoký grúň (), Patryja () a Jaworne () a severne Kraglica (), Chryszczata (), Jasieniowa () a Terpiak (). Juhozápadné svahy sú pramennou oblasťou Svetličky, odtekajúcej do Výravy v povodí rieky Laborec, vodu z juhovýchodných odvádza Rieka do Udavy. Severné časti hrebeňa odvodňuje potok Zubenczyk do rieky Oslawa v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele tiež Slanské, Vihorlatské a Bukovské vrchy, ako aj okolité vrchy v Poľsku.

</doc>
<doc id="710020" url="https://sk.wikipedia.org/wiki?curid=710020" title="Bocianik piesočný">
Bocianik piesočný

Bocianik piesočný () je jednoročná až dvojročná bylina z čeľade pakostovité ("Geraniaceae"). Jeho prirodzený areál sa rozprestiera od strednej a juhovýchodnej Európy po strednú Áziu.
Opis.
Bocianik piesočný je jednoročná až dvojročná, žliazkato mäkko chlpatá bylina s priamymi byľami, vysoká 20 až 40 cm.
Prízemné listy sú v ružici a odumierajú pred rozkvitnutím. Čepele stonkových listov sú v obryse podlhovasto vajcovité, hlboko perovito laločnaté, najvyššie sú takmer celistvookrajové. 
Kvety sú päťpočetné, pravidelné, obojpohlavné a tvoria súkvetia vo forme až osemkvetých okolíkov. Kvetné lupienky sú voľné, najčastejšie fialové, rovnako dlhé ako kalich. Semenník je päťpuzdrový, s jednou čnelkou rozdelenou na päť blizien. Päťpočetný kalich má lístky voľné, trojžilové až päťžilové, končisto ostité. 
Zobákovité plody sú dlhé do 7 cm. Po dozretí pukajú na päť, na vrchole spojených jednosemenných plôdikov. 
Rozšírenie.
Prirodzený areál bocianika piesočného sa rozprestiera od strednej a juhovýchodnej Európy po strednú Áziu a Irán.
Ekológia.
Bocianik piesočný rastie na trávnatých a piesočnatých stanovištiach v nížinách. Obľubuje suché, výhrevné a piesočnaté pôdy. Kvitne od mája do júna.
Poddruhy.
V rámci druhu sú akceptované tieto poddruhy:

</doc>
<doc id="710021" url="https://sk.wikipedia.org/wiki?curid=710021" title="Františka Xaviera Cabriniová">
Františka Xaviera Cabriniová

Františka Xaviera Cabriniová, MSC. (, ; * 15. júl 1850, Sant'Angelo Lodigiano, Taliansko† 22. december 1917, Chicago, USA), nazývaná aj Matka Cabrini, bola taliansko-americká katolícka rehoľná sestra a svätica. Založila rehoľný inštitút Misijných sestier Najsvätejšieho Srdca Ježišovho, ktorý bol hlavnou podporou pre talianskych prisťahovalcov do Spojených štátov. Počas svojho života založila 4 nemocnice, 67 inštitútov a sirotincov. Bola prvou americkou občiankou, ktorú Katolícka cirkev 7. júla 1946 vyhlásila za svätú.
Život.
Na ceste do rehole.
Narodila sa ako Maria Francesca Cabrini 15. júla 1850 v Sant'Angelo Lodigiano v lombardskej provincii Lodi, ktorá bola vtedy súčasťou Rakúskeho cisárstva. Bola najmladšou z trinástich detí farmárov Agostina Cabriniho a Stelly Oldiniovej. Iba štyri deti z trinástich sa dožili dospelého veku.
Františka sa narodila dva mesiace predčasne, preto bola ako dieťa malá a slabá a po celý život mala krehké zdravie. Počas detstva navštívila strýka, kňaza dona Luigiho Oldiniho z Livagry, ktorý žil pri umelom kanáli. Kým tam bola, zložila malé lodičky z papiera, vložila do nich fialky, nazvala ich „misionármi“ a spustila ich na plavbu do Indie a Číny. V trinástich rokoch Františka navštevovala školu, ktorú riadili Dcéry Najsvätejšieho Srdca Ježišovho. O päť rokov neskôr promovala s vyznamenaním a získala pedagogický certifikát. Už počas svojho dospievania sa starala o deti v núdzi.
Keď v roku 1870 obaja jej rodičia zomreli, požiadala o prijatie do rehole Dcér Najsvätejšieho Srdca v Arlune. Aj keď boli tieto sestry jej bývalými učiteľkami, oznámili jej, že jej zdravie je príliš krehké na takýto spôsob života. Kňaz Antonio Serrati presvedčil Františku, aby vstúpila v roku 1874 do rádu Sestier Božej prozreteľnosti v Codogne. Cabriniová sa stala riaditeľkou sirotinca "House of Providence" v Codogno, kde vyučovala malú komunitu žien, ktorú viedla aj k náboženskému spôsobu života. Tu zložila súkromný sľub čistoty. Neskôr však túto rehoľu zrušili. 
Cabrini zložila rehoľné sľuby v roku 1877 a k svojmu menu pridala Xaviera () na počesť jezuitského svätca Františka Xaverského, patróna misionárskej služby. Plánovala, podobne ako František Xaverský, byť misionárkou na Ďalekom východe.
Misijné sestry Najsvätejšieho Srdca Ježišovho.
V novembri 1880 Cabriniová a sedem ďalších žien, ktoré s ňou zložili rehoľné sľuby, založili diecézny inštitút Misijné sestry Najsvätejšieho Srdca Ježišovho (MSC). (Rím oficiálne schválil ich činnosť 12. marca 1888.) Františka napísala regulu a stanovy tohto rehoľného inštitútu a bola jeho generálnou predstavenou až do svojej smrti. Sestry prijímali siroty a deti bez domova, otvorili dennú školu, aby pomohli zaplatiť výdavky, začali s hodinami vyšívania a predávali svoje výšivky, aby zvýšili svoj príjem. V prvých piatich rokoch ústav zriadil sedem domovov a bezplatnú školu a škôlku. Tieto dobré skutky upriamili pozornosť Giovanniho Scalabriniho, biskupa z Piacenzy, a pápeža Leva XIII. na Cabrini.
Františkiným mottom bol úryvok z listu apoštola Pavla Filipanom: „Všetko môžem v tom, ktorý ma posilňuje“ (Flp 4, 13).
Misia do Spojených štátov.
V septembri 1887 šla Cabrini požiadať pápeža o súhlas so založením misií v Číne. Pápež Lev XIII. ju však namiesto toho vyzval, aby odišla do Spojených štátov, aby pomohla mnohopočetným chudobným talianskym imigrantom, ktorým podľa pápeža hrozila strata viery. „Nie na Východ, ale na Západ,“ znela jeho rada. (V tom období žilo v Spojených štátoch zhruba 50 000 talianskych prisťahovalcov, ale na bohoslužby chodilo len zhruba 1 200.)
Cabriniová prišla do New Yorku 31. marca 1889 spolu s ďalšími šiestimi sestrami. V tomto meste sa stretla so sklamaním a ťažkosťami. Veľkým problémom jej robilo zvládnutie anglického jazyka. Arcibiskup Michael Corrigan, ktorý nebol spočiatku naklonený, im našiel bývanie v kláštore "Sestier lásky". Františka získala arcibiskupovo povolenie založiť Sirotský azyl Najsvätejšieho Srdca vo vidieckom West Parku v New Yorku, ktorý bol neskôr premenovaný na "Domov sv. Cabrini" ().
Cabriniová pracovala aj dvadsať hodín každý deň. Bola prísna, ale milujúca. Nemala veľké pochopenie a sympatie k americkým protestantom.
Cabriniová organizovala aj výučbu katechizmu a vzdelávacích kurzov pre talianskych prisťahovalcov. Starala sa tiež o potreby mnohých sirôt. Napriek obrovským prekážkam zakladala školy a sirotince. Bola rovnako vynaliezavá ako pobožná – vždy našla ľudí, ktorí darovali svoje peniaze, čas, prácu alebo podporu. V New Yorku založila nemocnicu Columbus. (V roku 1973 sa zlúčila s talianskou nemocnicou pod názvom Cabrini Medical Center. Činnosť ukončila v roku 2008.) 
Sestry otvorili nemocnicu Columbus v Lincolnovom parku v Chicagu a "Columbus Extension Hospital" (neskôr premenovanú na Nemocnicu sv. Cabrini) v srdci talianskej štvrte na "Near West Side". (Obe nemocnice boli nakoniec v rokoch 2001 – 2002 zatvorené.) Na jej počesť je pomenovaná aj jedna z ulíc v Chicagu.
Františka založila 67 misijných inštitúcií, ktoré slúžili chorým a chudobným, dávno predtým, ako vládne agentúry poskytovali rozsiahle sociálne služby – v New Yorku, Chicagu a Des Plaines, v Seattle, v New Orleans, v Denveri a Golden, v Los Angeles či vo Philadelphii. Jej centrá sa rozšírili aj do krajín celej Latinskej Ameriky a Európy. V roku 1926, deväť rokov po jej smrti, sestry misionárky dosiahli pôvodný Cabrinin cieľ stať sa misionárkami v Číne.
Cabriniová získala občianstvo Spojených štátov v roku 1909 v Seattle.
Smrť.
Cabrini zomrela na komplikácie z malárie vo veku 67 rokov v nemocnici Columbus v Chicagu 22. decembra 1917, keď pripravovala vianočné cukrovinky pre miestne deti.
Jej telo bolo pôvodne pochované v sirotinci "Saint Cabrini Home", ktorý založila vo West Parku v New Yorku.
Uctievanie.
Kardinál George Mundelein nariadil skúmanie Cabrininých zásluch 8. novembra 1928. Oficiálny proces možného blahorečenia sa začal 30. marca 1931 schválením pápeža Pia XI. Titul "ctihodná" jej bol udelený 3. októbra 1933. V tom istom roku bolo jej telo exhumované a rozdelené na viacero častí. Hlava je uchovaná v kaplnke medzinárodného materského domu kongregácie v Ríme. Jej srdce je v Codogni, kde založila svoj misionársky rád. Kosť z ruky je v jej národnej svätyni v Chicagu. Väčšina zvyšku jej tela je v jej hlavnej svätyni v New Yorku.
Cabriniová bola blahorečená 13. novembra 1938 pápežom Piom XI. a 7. júla 1946 kanonizovaná pápežom Piom XII. Jej beatifikačný zázrak spočíval v údajnom prinavrátení zraku jednodňovému bábätku, ktoré bolo oslepené 50 % roztokom dusičnanu strieborného namiesto bežného 1 % roztoku v očiach dieťaťa. Dieťa Peter Smith (1921 – 2002) malo byť neskôr prítomné pri jej blahorečení a stalo sa kňazom. Jej kanonizačný zázrak zahŕňal uzdravenie smrteľne chorého člena jej kongregácie na orodovanie ku František. Keď bola Cabriniová kanonizovaná, odhadom 120 000 ľudí zaplnilo chicagské "Soldier Field" na ďakovnú bohoslužbu.
V Rímskom martyrológiiu je jej sviatkom 22. december, výročie jej smrti, ktorý sa často vyberá pri sviatkoch svätých. Po reformách pápeža Jána XXIII. slávia Spojené štáty od roku 1961 sviatok Cabrini 13. novembra, na výročie jej blahorečenia, aby sa vyhli konfliktom s adventnými fériami.
V roku 1950 pápež Pius XII. vymenoval Františku Xavieru Cabrini za patrónku imigrantov, čím uznal jej úsilie v školách, sirotincoch, nemocniciach a väzniciach.
Cabrini je tiež neformálne uznávaná ako efektívna pomoc pri hľadaní parkovacieho miesta. Ako vysvetlil jeden kňaz: „Žila v New Yorku. Rozumie doprave“.

</doc>
<doc id="710022" url="https://sk.wikipedia.org/wiki?curid=710022" title="Anna Bergerová">
Anna Bergerová

Anna Bergerová, rod. Daňová (* 3. marec 1930, Habura – † 19. február 2024, Bratislava) bola slovenská účastníčka protifašistického odboja za 2. svetovej vojny. Pôsobila v partizánskom zväzku Čapajev.
Život.
Anna Bergerová mala dvoch bratov a sestru. Počas vojny sa jej bratia zapojili do protifašistického odboja v okupovaných Čechách a Morave. Zbytok rodiny vrátane Anny žil v rodnej obci.
Keď sa v lete 1944 v Habure objavili slovenskí vojaci poľnej, tzv. východoslovenskej armády, niektorých z nich Bergerovci ubytovali vo svojom dome a Anna rada počúvala ich príbehy. No 31. augusta 1944 sa všetko zmenilo. Slovenskí vojaci odišli k partizánom nakoľko dostali správu o blížiacich sa Nemcoch. Keď Nemci obsadili dedinu a ubytovali sa v ich dome, Anna spoločne so sestrou Máriou a mamou taktiež odišli k partizánom. Neskôr pôsobili v partizánskom zväzku Čapajev.
A zatiaľ čo matka opravovala oblečenie. Anna pôsobila ako ošetrovateľka a spoločne so sestrou Máriou pracovali ako spojky, pašovali muníciu a zbierali informácie o okupantoch. Poznala sa s náčelníkom štábu čapajevovcov Ľudovítom Kukorellim.
Po prechode zväzku cez front v poslednej dekáde novembra 1944 naďalej pôsobila ako ošetrovateľka už na oslobodenom území. Ošetrovala ranených vojakov, partizánov a bývalých väzňov, ktorí sa vracali z koncentračných táborov.
O konci vojny sa Anna dozvedela v Humennom, keď pred kaštieľ v Humennom prišiel chlapec a začal rečniť, že ide z Košíc, kde sa oslavuje. Oslavovalo sa už aj v Michalovciach a po jeho slovách sa začalo oslavovať aj v Humennom.
Po vojne.
Po skončení vojny Anna vyštudovala gymnázium v Humennom, Právnickú fakultu Univerzity Komenského v Bratislave, bola funkcionárkou Slovenského zväzu žien, poslankyňou národného výboru a aktívne sa angažovala v spoločenskom a politickom živote aj v čase dokumentovania, kedy bola na dôchodku a žila s manželom v Bratislave.
Anna Bergerová zomrela 19. februára 2024. Pohreb sa konal 22. februára 2024 na cintoríne Slávičie údolie v Bratislave.
Ocenenia.
Roku 2025 jej prezident Peter Pellegrini udelil štátne vyznamenanie Rad Ľudovíta Štúra II. triedy in memoriam - za mimoriadne zásluhy o demokraciu a jej rozvoj, ľudské práva a slobody a ich ochranu.

</doc>
<doc id="710027" url="https://sk.wikipedia.org/wiki?curid=710027" title="Alexander Stubb">
Alexander Stubb

Cai-Göran Alexander Stubb (* 1. apríl 1968, Helsinki) je fínsky politik a 13. prezident Fínska od roku 2024. V rokoch 2014 až 2015 zastával úrad predsedu vlády Fínska.
Od mája 2015 do júna 2016 bol ministrom financií vo vláde Juhy Sipily. Medzi rokmi 2014 a 2016 pôsobil ako predseda strany Národnej koalície. V období 2017 – 2020 bol podpredsedom Európskej investičnej banky. V roku 2019 bol kandidátom na predsedu Európskej komisie, nebol však zvolený.
Biografia.
Pôvod a vzdelanie.
Stubb sa narodil v roku 1968 v Helsinkách do dvojjazyčnej rodiny švédsky hovoriaceho otca a fínskej matky. Jeho otec pracoval v profesionálnom ľadovom hokeji; v rokoch 1976 až 1983 zastával pozíciu výkonného riaditeľa Fínskeho zväzu ľadového hokeja.
V roku 1986 absolvoval Alexander Stubb strednú školu Mainland High School vo floridskej Daytona Beach a o dva roky neskôr ukončil štúdium na helsinskom gymnáziu Gymnasiet Lärkan. Po splnení vojenskej služby dostal štipendium v golfe na Furmanovu univerzitu v Južnej Karolíne, kde začal študovať obchod. V priebehu štúdia prešiel na odbor politickej vedy, v ktorom roku 1993 získal bakalársky titul (Bachelor of Arts, BA). Nasledujúceho roku získal diplom z francúzskeho jazyka a vlastivedy na parížskej univerzite Sorbonne.
Na belgickej Collège d'Europe dosiahol v roku 1995 magisterský titul (Master of Arts, MA) v odbore európskych záležitostí. Ďalej pokračoval postgraduálnym štúdiom na London School of Economics v odbore filozofie a medzinárodnej politiky, ktoré zakončil roku 1999 titulom PhD.V období 1995 – 1997 pôsobil ako vedecký pracovník na ministerstve zahraničných vecí a ďalšie dva roky na Akadémii vied Fínska.
Politická kariéra.
V rokoch 1999 – 2001 bol odborným špecialistom fínskej reprezentácie v Európskej únii v Bruseli, rovnako ako členom fínskej vládnej delegácie na medzivládnom vyjednávaní o Niceskej zmluve. Od roku 2000 zároveň vyučoval ako asistent na Collège d'Europe. Po ukončení práce v medzivládnom paneli o zmluve z Nice sa stal poradcom vtedajšieho predsedu Európskej komisie Romana Prodiho. V roku 2003 sa vrátil k práci vo fínskom zastúpení pri EÚ a začal pôsobiť ako expert medzivládneho rokovania o Zmluve o Ústave pre Európu, ktorá však nakoniec nebola prijatá.
V roku 2004 kandidoval za fínsku stranu Národná koalícia do Európskeho parlamentu (EP), kam bol zvolený 115 225 fínskymi voličmi, druhým najvyšším počtom v krajine. Poslancom EP bol v rokoch 2004 až 2008. Potom zastával funkcie vo fínskych vládach, najskôr medzi rokmi 2008 a 2011 ako minister zahraničných vecí, a následné tri roky ako minister pre európske záležitosti a zahraničný obchod. V júni 2014 bol zvolený za predsedu Národnej koalície a desať dní potom vymenovaný za predsedu vlády, na oboch pozíciách vystriedal Jyrkiho Katainena.
Od mája 2015 do júna 2016 bol ministrom financií vo vláde Juhy Sipily. V období 2017 – 2020 zastával funkciu podpredsedu Európskej investičnej banky. V roku 2019 bol kandidátom na predsedu Európskej komisie, nebol však zvolený.
V roku 2024 bol zvolený za fínskeho prezidenta, keď po výhre v druhom kole volieb tesne vyhral nad kandidátom Zelenej ligy Pekkou Haavistom.
Stubb sa stal prezidentom 1. marca 2024, keď zložil prezidentskú prísahu vo fínskom parlamente; nahradil prezidenta Sauliho Niinista. Stubb je prvý prezident zo švédsky hovoriacej menšiny od Carla Gustafa Emila Mannerheima, ktorý bol prezidentom medzi rokmi 1944 a 1946. V deň jeho inaugurácie ho pozval švédsky kráľ Karol XVI. Gustáv na návštevu do Švédska.
Súkromný život.
Jeho manželka Suzanne Innes-Stubb je britská právnička. Spolu majú dve deti, dcéru Emiliu a syna Olivera Johana. Rodina žila v belgickom meste Genval, než sa presťahovala do Taipoly, časti juhofínskeho mesta Espoo.
Ako športový nadšenec sa Stubb pravidelne zúčastňuje maratónskych behov a tiež triatlonov; dokončil aj náročné preteky Ironman ("Železný muž)" na Havaji.
Tým, že Stubb je fínsky Švéd, sú jeho rodnými jazykmi fínčina a švédčina. Okrem toho hovorí aj po anglicky, francúzsky a nemecky.

</doc>
<doc id="710031" url="https://sk.wikipedia.org/wiki?curid=710031" title="Erodium hoefftianum">
Erodium hoefftianum



</doc>
<doc id="710032" url="https://sk.wikipedia.org/wiki?curid=710032" title="Maďarská aliancia">
Maďarská aliancia



</doc>
<doc id="710033" url="https://sk.wikipedia.org/wiki?curid=710033" title="Kvalifikácia na Majstrovstvá sveta vo futbale 2018 – Interkontinentálna baráž">
Kvalifikácia na Majstrovstvá sveta vo futbale 2018 – Interkontinentálna baráž

Interkontinentálna baráž určila posledné dva postupujúce tímy na Majstrovstvá sveta vo futbale 2018. Dvojzápasy sa hrali v dňoch 10. a 15. novembra 2017.
Formát.
Štyri tímy zo štyroch konfederácii (AFC, CONMEBOL, CONCACAF a OFC) boli žrebom rozdelení do dvojzápasov (doma a vonku). Víťaz dvojzápasu sa kvalifikoval na Majstrovstvá sveta vo futbale 2018.
Zápasy.
Prvé zápasy sa hrali 10. a 11. novembra 2017. Odvety sa hrali 15. novembra 2017.
CONCACAF – AFC.
Prvý zápas
Druhý zápas
Austrália v konečnom zúčtovaní 3-1 postupuje na MS vo futbale 2018.
OFC – CONMEBOL.
Prvý zápas
Druhý zápas
Peru v konečnom zúčtovaní 2-0 postupuje na MS vo futbale 2018.

</doc>
<doc id="710035" url="https://sk.wikipedia.org/wiki?curid=710035" title="Svinka (vrch v Tatrách)">
Svinka (vrch v Tatrách)

Svinka () je vrch v Tatrách na Slovensku. Leží nad Čiernou Javorovou dolinou, nad obcou Tatranská Javorina, približne severne od Popradu. 
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území obce Tatranská Javorina. Najbližšími sídlami sú severozápadne situovaná Tatranská Javorina, severovýchodne obec Ždiar, východne Tatranská Kotlina, Lendak a Kežmarské Žľaby, juhovýchodne Tatranské Matliare a Tatranská Lomnica a južne Starý Smokovec. Štít sa nachádza v Tatranskom národnom parku a v národnej prírodnej rezervácii Javorová dolina.
Opis.
Svinka leží v Hrebeni Sviniek, ktorý vybieha severozápadným smerom z hlavného hrebeňa Vysokých Tatier v masíve Kolového štítu (). Južne sa nachádza Čierna Javorová dolina, ktorou voda z tejto časti hrebeňa odteká Čiernym potokom do Javorinky v povodí Dunajca. Severné svahy padajú do Kolovej doliny, ktorá je vetvou Zadných Meďodolov a kde do Kolového plesa steká voda z tejto časti hrebeňa. Odtiaľ pokračuje Kolovým a Meďodolským potokom do Javorinky a Bielej vody.
Severne sa nachádza Veľký Baboš (), Úplaz (), Kopa brán (), Jahnence (), Havran () a Ždiarska vidla (), východne leží Hlúpy (), Jahňací štít (), Kozí štít (), Jastrabia veža () a Kolový štít (), južne Čierny štít (), Lomnický štít (), Pyšný štít (), Baranie rohy (), Snehový štít (), Ľadový štít () a Veľká ľadová veža () a západne Malá ľadová veža (), Žabí vrch (), Široká () a Svišťovky (). Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú blízke doliny a okolité vrcholy Vysokých Tatier, hrebeň Belianskych Tatier a Oravské Beskydy, no tiež podhorie a vrchy južného Poľska.
Prístup.
Vrch sa nachádza na území národnej prírodnej rezervácie a Tatranského národného parku, preto vrchol nie je voľne prístupný. Výstup je možný len s horským vodcom, napríklad aj z neďalekej Chaty pri Zelenom plese, kde vedie viacero značených trás.

</doc>
<doc id="710038" url="https://sk.wikipedia.org/wiki?curid=710038" title="Požarevacký mier">
Požarevacký mier

Požarevacký mier bola mierová zmluva uzavretá dňa 21. júla roku 1718 medzi Habsburskou monarchiou a Osmanskou ríšou. Mier mal za následok ukončenie bojov počas rakúsko-tureckej vojny v rokoch 1716 až 1718. Zmluva bola uzavretá na pahorku v blízkosti mesta Požarevac pri Belehrade. Podmienky tejto mierovej zmluvy boli dohodnuté jednak medzi vyslancami tureckého sultána Ahmeda III. na jednej strane a rímsko-nemeckého cisára Karola VI. spolu so zástupcami Benátskej republiky na strane druhej.
Výsledky rokovaní.
Rakúsko-turecká vojna sa skončila vynikajúcim vojenským víťazstvom maršala Eugena Savojského, ktorého armády v roku 1717 dobyli nielen Temešvár a Belehrad, ale aj ďalšie pevnosti a rozsiahle osmanské územia. Mierom v Požarevaci došlo k územnému zrieknutiu Temešského banátu zo strany Osmanskej ríše, ktorá odstúpila Habsburskej monarchii taktiež severné Srbsko s mestom Belehrad ale aj západné Valašsko až po rieku Olt a severovýchodnú Bosnu. Všetky novozískané územia boli pripojené k monarchii a riadené priamo vojenskou správou. Územie Habsburskej monarchie sa teda významne rozšírilo aj na Balkáne. Po požarevackom mieri bola Habsburská monarchia tak na vrchole moci. Zaberala obrovské územia od Severného mora až po dolný tok Dunaja spojené iba osobou panovníka.
Dôsledky pre Uhorsko.
Požarevacký mier bol akousi „bodkou“ za storočím častých vojen, povstaní a náboženských búrok, za takým storočím, ktoré sa začalo nábožensko-politickým konfliktom, neskôr nazvaným tridsaťročná vojna. Aj napriek tomu, že Uhorsko nemalo v Habsburskej a ani dunajskej monarchii, ktorého bolo jadrom, zďaleka vedúce či aspoň významnejšie postavenie, po roku 1718 sa zmenila aj jeho pozícia. Po takmer dvoch storočiach došlo k ukončeniu osmanskej okupácie na jeho území, ktoré bolo integrované pod habsburskou vládou (nie však spojené v zmysle stredovekého Uhorského kráľovstva). Práve vďaka územnému odstúpeniu Temešského banátu zo strany Osmanskej ríše sa úplne obnovila integrita Uhorska.

</doc>
<doc id="710040" url="https://sk.wikipedia.org/wiki?curid=710040" title="Kopa brán">
Kopa brán

Kopa brán (; ) je vrch v Tatrách na Slovensku. Leží nad Javorovou dolinou, nad obcou Tatranská Javorina, približne severne od Popradu. 
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území obce Tatranská Javorina. Najbližším sídlom je severne situovaná Tatranská Javorina, severovýchodne sa nachádza Ždiar, východne Tatranská Kotlina, Lendak a Kežmarské Žľaby, juhovýchodne Tatranské Matliare a Tatranská Lomnica a južne Tatranská Lesná a Starý Smokovec. Štít sa nachádza v Tatranskom národnom parku a v národnej prírodnej rezervácii Javorová dolina.
Opis.
Kopa brán leží v Hrebeni Sviniek, ktorý vedie z Kolového štítu () v hlavnom hrebeni Vysokých Tatier severozápadným smerom cez Svinku (). Južne sa nachádza Čierna Javorová dolina s Čiernym Javorovým plesom, ktorým odteká voda Čiernym potokom do Javorinky v povodí Dunajca. Vodu zo severných a východných svahov odvádza Kolovou dolinou, ktorá je vetvou Zadných Meďodolov, Kolovým plesom pretekajúci Kolový potok.
Západným smerom susedí Košiar (), Svišťovky (), Široká () a Predný ľadový hrb (), južným Malá ľadová veža (), Veľká ľadová veža (), Ľadový štít (), Snehový štít (), Baranie rohy () a Čierny štít (), východným sedlom oddelená Svinka (), Kolový štít (), Jastrabia veža (), Jahňací štít (), Hlúpy () a Jahnence () a severným Havran (), Muráň (), Úplaz () a Veľký Baboš (). Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú blízke doliny a okolité vrcholy Vysokých Tatier, hrebeň Belianskych Tatier a Oravské Beskydy, no tiež podhorie v Poľsku.
Prístup.
Vrch je súčasťou národnej prírodnej rezervácie a Tatranského národného parku, preto vrchol nie je voľne prístupný. Výstup naň je možný len s horským vodcom.

</doc>
<doc id="710047" url="https://sk.wikipedia.org/wiki?curid=710047" title="Goleštan">
Goleštan



</doc>
<doc id="710062" url="https://sk.wikipedia.org/wiki?curid=710062" title="Robert Chazan">
Robert Chazan

Robert L. Chazan (* 25. apríl 1936, Albany, New York – † 12. február 2024) bol americký historik, ktorý bol profesorom hebrejčiny a judaistiky na New York University.
Životopis.
Robert Leon Chazan sa narodil 25. apríla 1936 v Albany.
Jeho rodičmi boli Abraham a Iza Chazan. V roku 1958 získal BA na Columbia College (súčasť Columbia University), v roku 1962 získal rabínsku ordináciu na Jewish Theological Seminary. Svoj doktorát získal na Columbia University kde bol jeho učiteľom Salo Wittmayer Baron. Počas štúdií bol skeptický ohľadne svojej kariéry v judaistike, ale pomery sa zmenili kým ukončil štúdium v roku 1967. V rokoch 1967 až 1980 vyučoval a viedol Merton Center for Jewish Studies na Ohio State University. Na City University of New York pôsobil v rokoch 1981 až 1987 kde viedol Center for Jewish Studies. Od roku 1987 pôsobil na New York University.
Chazan bol v rokoch 1995 až 2000 prezidentom American Academy for Jewish Research. Na New York University bol zakladajúcim vedúcim katedry Skirball Department of Hebrew and Judaic Studies.
Chazan zomrel 12. februára 2024 vo veku 87 rokov.
Festschrift publikovaný na Chazanovu počesť a editovaný Davidom Engelom, Lawrenceom Schiffmanom, Elliotom Wolfsonom a Yechielom Schurom, uvádza „históriu židovských komunít v západnom kresťanskom svete počas stredoveku, židovsko-kresťanské interakcie v stredovekej Európe, stredovekú židovskú exegézu Biblie a náboženskú literatúru a historické reprezentácie skúseností stredovekého židovstva,“ ako štyri oblasti vedeckého záujmu, ktoré boli dôležité pre Chazanovu prácu.
Podľa Andrewa Gowa, ktorý píše v "Speculum", bol Chazan „významným učencom v oblasti židovskej histórie a kresťansko-židovských vzťahov neskorého stredoveku“.
Dielo.
V češtine vyšlo:

</doc>
<doc id="710063" url="https://sk.wikipedia.org/wiki?curid=710063" title="Le Chat noir">
Le Chat noir

Le Chat Noir (francúzsky "Čierna mačka") bol slávny kabaret na Montmartri v Paríži, ktorý v novembri 1881 založil Rodolphe Salis, autor rovnomenného týždenníka. Dva roky po smrti Rodolpha Salisa v roku 1897 kabaret kúpil montmartský spevák a skladateľ Henri Dreyfus, a premenoval ho na "La Boîte à Fursy".
Kabaret "Chat Noir".
Kabaret bol jedným z najväčších miest spoločenských podujatí v Paríži a symbolom bohémskeho života na konci 19. storočia.
Prvý podnik – Boulevard de Rochechouart, 84.
Rodolphe Salis (18511897) z Châtellerault prišiel do Paríža v roku 1872. Najprv sa živil ako podpriemerný umelec, ktorý vyrábal náboženské predmety. Potom prišiel na myšlienku spojiť umenie a pohostinstvá.
Predstavoval si, že vytvorí kaviareň „v najčistejšom štýle Ľudovíta XIII. s kovaným železným lustrom z byzantského obdobia, kde budú odteraz páni, mešťania a prostí ľudia pozývaní na pitie absintu (ktorý zbožňoval Victor Hugo) a hypocrasu v zlatých pohároch“.
Podnik "Le Chat Noir", ktorý bol otvorený v novembri 1881, v skutočnosti začal podávať zlé víno, bol priemerne vyzdobený, ale už pri dverách zákazníkov vítal nádherne vyparádený Švajčiar, od hlavy po päty pokrytý zlatom, ktorý mal na starosti vpúšťať maliarov a básnikov. Prvý podnik sa rozprestieral na dvoch malých miestnostiach. Svoje meno dostal podľa stratenej čiernej mačky, ktorú Salis našiel počas stavebných prác. Postupne sa výzdoba zdokonaľovala, aby pôsobila pseudohistorickým dojmom, pripomínajúc Rabelaisovu éru.
Pred otvorením sa Salis stretol s Émilom Goudeauom, ktorého presvedčil, aby svojich "Hydropathes" (skupinu mladých radikálnych spisovateľov a umelcov vedených Goudeauom), ktorí sa schádzali na ľavom brehu, presunul do jeho podniku. Smotánka básnikov a šansónistov, ktorí vystupovali v "Chat-Noir", čoskoro prilákali najlepšiu klientelu v Paríži. Hlavnou atrakciou boli dôvtipné žarty, často na účet mecenášov. Pri jednej príležitosti sa vysmievali budúcemu britskému kráľovi Eduardovi VII.
V Chat-Noir pôsobili maliari, skladatelia, básnici - napr. Charles Cros. Stálym hosťom bol Léon Bloy, bratranec Émila Goudeaua. V časopise "Revue du Chat-Noir" uverejnil množstvo literárno-kritických článkov.
Nový podnik – Rue de Laval, 12 (rue Victor-Massé).
Po úspechu Salis presťahoval kabaret do neďalekej trojposchodovej budovy na Rue de Laval 12 (dnes rue Victor-Massé). Objednal si ilustrátorov, ktorí vytvorili pseudohistorické kulisy pre rôzne miestnosti. S pomocou Henriho Rivièra vytvoril aj farebné tieňové divadlo, na ktorom sa hralo niekoľko diel aj s hudbou.
Posledný podnik – Boulevard de Clichy, 68.
Podľa Laurenta Tailhada bol "Le Chat Noir" „obrazom diel "Zabijak" od Émila Zolu a "Božskej komédie" od Danteho Allighieriho“.
Odvtedy si tento názov osvojilo mnoho kabaretov po celom svete. Vo svojej dobe bol "Le Chat Noir" napodobňovaný mnohými, z ktorých najznámejší bol "L'Abbaye de Thélème" na Place Pigalle. Slávny ples, ktorým sa každoročne otvára plesová sezóna v Dunkerque, sa na počesť parížskeho kabaretu nazýva „Bal du Chat Noir“.
V roku 1939 mal kabaret neónový nápis s čiernou mačkou na mesiaci.
Pieseň "Au Chat Noir", ktorú napísal a naspieval Aristide Bruant, zobrazuje útrapy zahmlené vo veršoch narastajúcou dávkou rôznych alkoholických nápojov – zobrazuje parížskeho kočovníka, ktorý „hľadá svoje šťastie všade okolo "chat noir", na nočnom Montmartri“. Jej refrén sa ujal v inej verzii so surrealistickejším textom, ktorá bola študentskou klasikou až do 60. rokov 20. storočia.
Časopis "Le Chat noir".
Na propagáciu kabaretu vytvorili Rodolphe Salis a Émile Goudeau týždenník s názvom "Le Chat noir", známy aj ako „Le Chat noir (Paris)“.
Vychádzal v 688 číslach od 14. januára 1882 do marca 1895, pričom v druhej sérii vyšlo ďalších 122 čísel, z ktorých posledné bolo vydané 30. septembra 1897. Stelesňoval ducha „konca storočia“ a jeho prispievateľmi boli skladatelia a básnici, ktorí vystupovali v kabarete, ako aj rôzni umelci.
"Le Chat noir" bol jedným z prvých časopisov, v ktorom boli uverejnené krátke články Jeana Lorraina. Článkami prispievali i slávni autori ako Jean Richepin, Léon Bloy a Paul Verlaine.
Povesť Chat-Noir.
Vo francúzskych ezoterických kruhoch po tom, ako alchymista Fulcanelli v roku 1930 vydal "Demeures philosophales", sa podľa autorových vlastných slov tento kabaret zapísal až do dejín ako „ezoterické a politické centrum“.
„Homosexuálnu“ orientáciu tohto miesta (vtedy sa hovorilo o „pederastii“ alebo „inverzii“) naznačovala aj pravidelná prítomnosť Paula Verlaina, Jeana Richepina, Jeana Lorraina a Louisa Le Cardonnel - mladého básnika, ktorý bol Verlainovým blízkym priateľom a budúcim kňazom. Takáto orientácia však bola v tom čase v umeleckých kluboch tohto typu bežná.
Plagát "Le Chat Noir" v populárnej kultúre.
Kabaret je pravdepodobne najznámejší plagátom "Tournée du Chat Noir", vytvorený ilustrátorom Théophile-Alexandre Steinlen a ktorý bol nespočetne veľakrát reprodukovaný. Stal sa jedným z mnohých symbolov parížskej malebnosti a jeho vyobrazenie možno nájsť na mnohých reklamných predmetoch predávaných v turistických obchodoch po celom hlavnom meste Francúzska.
Na plagát odvtedy mnohí umelci graficky odkazujú, ako aj priamo citujú. Napríklad súčasný umelec Chanoir si zvolil svoj pseudonym s odkazom na plagát.
Plagát "Le Chat Noir" možno vidieť aj na viditeľnom mieste v kultovom filme "Raňajky u Tiffanyho", kde visí na stene nad schodiskom.
"Le Chat Noir" je názov nočného klubu, v ktorom Frank Sinatra a Natalie Woodová obnovili svoj vzťah vo filme "Králi idú vpred" z roku 1958. Na stene pri vchode je aj slávna maľba mačky so žmurkajúcimi očami.
Plagát "Le Chat Noir" je vidieť visieť v spálni Claire Carlin, ktorú hrá Maude Apatowová, vo filme "Kráľ Staten Islandu" z roku 2020.

</doc>
<doc id="710067" url="https://sk.wikipedia.org/wiki?curid=710067" title="Tamás Sulyok">
Tamás Sulyok

Tamás Sulyok (* 24. marec 1956, Kiskunfélegyháza) je maďarský prezident, ústavný právnik, diplomat a vysokoškolský pedagóg. V rokoch 20162024 pôsobil ako predseda maďarského Ústavného súdu. Vo februári 2024 ho maďarský parlament (po rezignácii prezidentky Katalin Novákovej) v tajnej voľbe zvolil za prezidenta. Úradu sa ujal 5. marca 2024.
Životopis.
Narodil sa v revolučnom roku 1956 v meste Kiskunfélegyháza v Báčsko-malokumánskej župe vo vtedajšej Maďarskej ľudovej republike. Jeho otec bol právnikom, po roku 1945 však nemohol prevádzkovať prax, z politických dôvodov mu bolo ukončené členstvo v advokátskej komore a živil sa manuálnou prácou. Jeho matka bola pedagogička. V roku 1980 získal právnický titul na Právnickej fakulte Univerzity Józsefa Attilu v Segedíne (dnes Segedínska univerzita).
Právnickú kariéru zahájil na župnom súde Čongrádsko-čanádskej župy v Segedíne. V roku 1982 zložil odbornú právnickú skúšku a potom až do roku 1991 pôsobil ako právny poradca. V rokoch 19982002 pracoval ako právnik pre samosprávu mesta Segedín. V rokoch 20002014 pôsobil ako honorárny konzul Rakúska v Segedíne. V roku 2004 získal kvalifikáciu právnika špecialistu v európskom práve na Univerzite Loránda Eötvösa v Budapešti. Od septembra 2005 vyučuje ústavné právo na Právnickej fakulte Segedínskej univerzity, kde v roku 2013 získal titul Ph.D. Od septembra 2014 pôsobil ako sudca Ústavného súdu Maďarska ("Magyarország Alkotmánybírósága") a dňa 22. novembra 2016 sa stal jeho v poradí siedmym predsedom, keď nahradil Barnabása Lenkovicsa.
Prezidentská kandidatúra.
10. februára 2024 oznámila maďarská prezidentka Katalin Nováková rezignáciu po kritike a protestoch v súvislosti s udelením amnestie mužovi, ktorý kryl sexuálne zneužívanie. 22. februára avizoval predseda parlamentnej frakcie strany Fidesz Máté Kocsis, že Tamás Sulyok je kandidátom vládnej koalície strán Fidesz – KDNP (ktorá v parlamente disponuje ústavnou väčšinou) na post prezidenta republiky. 26. februára 2024 bol so ziskom 134 poslaneckých hlasov v tajnej voľbe zvolený do funkcie prezidenta. Úradu sa ujal 5. marca 2024.

</doc>
<doc id="710070" url="https://sk.wikipedia.org/wiki?curid=710070" title="Verejný záujem">
Verejný záujem

Verejný záujem je všeobecne pojem, ktorý sa uplatňuje najmä vo verejnej politike, verejnej správe, etike a práve a vzťahuje sa na spoločné dobro a spoločenský prospech. 
Má skoršie filozofické korene a považuje sa za jadro demokratických teórií vládnutia, často v spojení s ďalšími dvoma pojmami výhodnosť a potreba. Prvýkrát explicitne aplikovaný od začiatku 20. storočia. Verejný záujem rýchlo prijali a spopularizovali právnici zaoberajúci sa ľudskými právami v 60. rokoch 20. storočia a odvtedy bol začlenený aj do iných oblastí, ako je žurnalistika a technológie.
Právna definícia.
Na Slovensku pojem nie je definovaný legislatívne pre všetky prípady. Rôzne zákony ho definujú rôznym spôsobom. Napr. Zákon č. 552/2003 Z. z. o výkone práce vo verejnom záujme definuje verejný záujem ako: „"záujem, ktorý prináša majetkový prospech alebo iný prospech všetkým občanom alebo väčšine občanov".“ 
Ústavný zákon 357/2004 Z. z. o ochrane verejného záujmu pri výkone funkcií verejných funkcionárov definuje verejný záujem ako „"taký záujem, ktorý prináša majetkový prospech alebo iný prospech všetkým občanom alebo mnohým občanom"“.
Zákon 122/2013 Z.z. (o ochrane osobných údajov a o zmene a doplnení niektorých zákonov) ho definuje ako „"dôležitý záujem štátu realizovaný pri výkone verejnej moci, ktorý prevažuje nad oprávneným záujmom fyzickej osoby alebo viacerých fyzických osôb a bez jeho realizácie by mohli vzniknúť rozsiahle alebo nenahraditeľné škody."“
V správnom práve býva niekedy zjednodušene definovaný ako opak súkromného záujmu alebo záujmu určitej skupiny. Chápanie pojmu verejný záujem však ovplyvňujú aj kultúrne rozdiely a konkrétna situácia. Preto má ako koncept svoje limity. Na obmedzenie alebo zásah do autonómie jednotlivca by sa mal používať len v kontexte splnenia viacerých podmienok.

</doc>
<doc id="710071" url="https://sk.wikipedia.org/wiki?curid=710071" title="Vrch nad Lazom">
Vrch nad Lazom

Vrch nad Lazom (; ) je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Vyšná Jablonka, približne juhovýchodne od Medzilaboriec. 
Poloha.
Nachádza sa v hraničnom hrebeni vrchoviny. Juhozápadná časť hrebeňa zasahuje na územie Prešovského kraja, okresu Humenné a katastrálne územie obce Vyšná Jablonka, severné a východné svahy patria poľskému Podkarpatskému vojvodstvu, powiatu Sanok a gmine Komańcza. Najbližšími sídlami sú južne situované Osadné a Vyšná Jablonka, západne sa nachádzajú Svetlice, Oľšinkov a Výrava a severným smerom poľské obce Lupków a Smolník. Oblasť je súčasťou Chránenej krajinnej oblasti Východné Karpaty v slovenskej a Cisniansko-wetlinského parku v poľskej časti.
Opis.
Vrch nad Lazom leží na severovýchodnom okraji Laboreckej vrchoviny, v hraničnom hrebeni medzi Kýčerským grúňom () a Vysokým grúňom. Južným smerom sa nachádza Kýčerský grúň, Rydošová (), Kýčera (), Ščoby () a Černiny (), západným Parilov (), Ostrý grúň (), sedlom oddelený Vysoký grúň (), Hlboký vrch (), Hojdov (), Košiarka () a Ščob (), severným Jasieniowa (), Chryszczata (), Kraglica () a Jaworne () a východným Patryja (), Matragona () a Hyrlata (). Juhozápadné svahy odvodňuje potok Rieka do Udavy v povodí Laborca, voda zo severných a východných častí odteká do rieky Oslawa v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele tiež Slanské, Vihorlatské a Bukovské vrchy, ako aj okolité vrchy v Poľsku.

</doc>
<doc id="710073" url="https://sk.wikipedia.org/wiki?curid=710073" title="Bocianik piesočný Neilreichov">
Bocianik piesočný Neilreichov

Bocianik piesočný Neilreichov, syn. bocianik Neilreichov, () je jednoročná až dvojročná bylina z čeľade pakostovité ("Geraniaceae"). Prirodzene sa vyskytuje na severe Balkánskeho polostrova.
Opis.
Bocianik piesočný Neilreichov je teplomilná jednoročná až dvojročná, žliazkato mäkko chlpatá bylina. Byle sú jednotlivé, priame, od bázy rozkonárené, mäkko chlpaté, zvyčajne husto listnaté, vysoké 20 až 40 cm. Podobá sa na bocianik rozpukovitý. 
Prízemné listy sú v ružici a odumierajú pred rozkvitnutím. Dolné byľové listy sú dlhostopkaté, dlhé 5 cm a široké do 3 cm. Čepele sú v obryse podlhovasto vajcovité, do polovice perovito laločnaté, na rube mäkko chlpaté, laloky sú podlhovasto vajcovité, zastrihovane zúbkaté, u najvyšších listov sú takmer celistvookrajové. 
Súkvetie tvorí štvorkvetý až osemkvetý okolík. Kvety sú päťpočetné, pravidelné a obojpohlavné. Fialové kvetné lupienky sú voľné, rovnako dlhé ako kalich. Tyčinky sú holé. Semenník je päťpuzdrový, s jednou čnelkou rozdelenou na päť blizien. Päťpočetný kalich má lístky voľné, podlhovasto elipsovité, trojžilové až päťžilové, ostité, dlhé 7 až 10 mm. Kvetné stopky sú žliazkato chlpaté, v čase plodu sklonené, dlhé 1 až 3 cm. 
Zobákovité plody sú dlhé 3 až 7 cm. Po dozretí pukajú a oddeľujú jednosemenné plôdiky, ktoré sú husto pritlačene chlpaté, na vrchole bez žliazok, dlhé do 8 mm. 
Rozšírenie.
Bocianik piesočný Neilreichov je prirodzene rozšírený od Slovinska, cez Chorvátsko a Srbsko po Bulharsko.
Na Slovensku je vzácne rozšírený na Podunajskej nížine, v pohorí Burda a medzi Štúrovom a Chľabou. 
Ekológia.
Bocianik piesočný Neilreichov rastie na trávnatých a piesočnatých stanovištiach v nížinách. Obľubuje suché, výhrevné, piesočnaté a neutrálne pôdy. Kvitne od mája do júna (júla).

</doc>
<doc id="710074" url="https://sk.wikipedia.org/wiki?curid=710074" title="Bocianik Neilreichov">
Bocianik Neilreichov



</doc>
<doc id="710075" url="https://sk.wikipedia.org/wiki?curid=710075" title="Erodium neilreichii">
Erodium neilreichii



</doc>
<doc id="710076" url="https://sk.wikipedia.org/wiki?curid=710076" title="Erodium hoefftianum subsp. neilreichii">
Erodium hoefftianum subsp. neilreichii



</doc>
<doc id="710081" url="https://sk.wikipedia.org/wiki?curid=710081" title="Robert Leon Chazan">
Robert Leon Chazan



</doc>
<doc id="710082" url="https://sk.wikipedia.org/wiki?curid=710082" title="Robert L. Chazan">
Robert L. Chazan



</doc>
<doc id="710084" url="https://sk.wikipedia.org/wiki?curid=710084" title="Svišťovky">
Svišťovky

Svišťovky (; ) sú vrch v Tatrách na Slovensku. Leží nad Javorovou dolinou, južne od obce Tatranská Javorina a približne severozápadne od Popradu. 
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území obce Tatranská Javorina. Najbližším sídlom je severne situovaná Tatranská Javorina, severovýchodne sa nachádza Ždiar a juhovýchodne Tatranská Lomnica a Starý Smokovec. Štít sa nachádza v Tatranskom národnom parku a hrebeňom vedie hranica národnej prírodnej rezervácie Javorová dolina a Bielovodská dolina.
Opis.
Svišťovky ležia v mohutnom hrebeni, vybiehajúcom severným smerom z Malého Javorového štítu () v hlavnom hrebeni Vysokých Tatier, medzi Javorovým štítom () a Svišťovým štítom (). Hrebeň oddeľuje Bielovodskú a Javorovú dolinu, od rozvetvenia v masíve Širokej () Javorovú a Širokú dolinu. Východné svahy odvodňuje do Dunajca mohutnou Javorovou dolinou smerujúca Javorinka, voda zo západných odteká jej prítokom, Širokým jarkom.
Severne sa nachádza Zadná kopa (), Skalka (), Veľký Baboš () a Košiar (), východne Havran (), Jahnence (), Úplaz (), Jahňací štít (), Kopa brán (), Svinka (), Kolový štít (), Čierny štít (), Baranie rohy (), Veľká ľadová veža () a Predný ľadový hrb (), južne Ľadový štít (), Javorový štít (), Malý Javorový štít (), Žabí vrch (), Široká (), Rysy () a Mlynár () a západne Vyšný Žabí štít (), Zámky (), Horvátov vrch (), Wielki Woloszyn () a Skrajny Woloszyn (). Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú blízke doliny a okolité vrcholy Vysokých Tatier, hrebeň Belianskych Tatier a Oravské Beskydy, no tiež podhorie v Poľsku.
Prístup.
Vrch je súčasťou národných prírodných rezervácií a Tatranského národného parku, preto vrchol nie je voľne prístupný. Výstup naň je možný len s horským vodcom.

</doc>
<doc id="710089" url="https://sk.wikipedia.org/wiki?curid=710089" title="2. hokejová liga (Slovensko) 2023/2024">
2. hokejová liga (Slovensko) 2023/2024

2. hokejová liga (Slovensko) 2023/2024 je 31. sezóna v histórii 2. hokejovej ligy. Hrá v nej 13 tímov rozdelených do dvoch skupín. Úspešnejší tím postúpi priamo do TIPOS Slovenskej hokejovej ligy.
Hrací model.
Základná časť.
Je rozdelené na dve regionálne skupiny. Sedem tímov je v skupine Západ a šesť tímov v skupine Východ. V skupine sa stretne každý s každým 2-ktát.
Prvé 3 tímy z obidvoch skupín postupujú do Skupiny víťazov. Tímy ktoré skončia v skupinách na 4. až 7. mieste (v prípade skupiny Východ tímy na 4. až 6. mieste) idú bojovať o postup do play-off do Skupín porazených. 
Skupina víťazov.
V Skupine víťazov sa stretne 6 tímov ktoré budú hrať systémom každý s každým 2-krát. Z tejto časti súťaže postupujú všetky tímy do play-off
Skupiny porazených.
Tímy zostávajú rozdelené do regionálnych skupín ako v základnej časti. Víťaz každej skupiny sa kvalifikuje do play-off.
Skupiny porazených.
Skupina A.
Poznámky
Skupina B.
Poznámky
Zdroj.
https://www.hockeyslovakia.sk/sk/stats/home/1013/2-hokejova-liga
https://www.flashscore.sk/hokej/slovensko/2-hokejova-liga/#/dp2SS4ec/table/overall

</doc>
<doc id="710090" url="https://sk.wikipedia.org/wiki?curid=710090" title="Marcello Semeraro">
Marcello Semeraro

Marcello Semeraro (* 22. december 1947, Monteroni di Lecce, Taliansko) je kardinál a prelát Katolíckej cirkvi. Od októbra 2020 je prefektom Dikastéria pre kauzy svätých. Predtým bol biskupom v Albane a tajomníkom skupiny kardinálov menovaných pápežom Františkom, aby mu radili.
Životopis.
Semeraro sa narodil 22. decembra 1947 v Monteroni di Lecce v Taliansku. Kňazskú vysviacku prijal 8. septembra 1971. Titul doktora teológie získal v roku 1980 na Pápežskej lateránskej univerzite. Dňa 25. júla 1998 bol vymenovaný za biskupa v Orii. Biskupskú vysviacku prijal 29. septembra 1998 z rúk arcibiskupa Cosmo Francesco Ruppiho spolu s arcibiskupmi Domenicom Caliandrom a Donato Negrom ako spolusvätiteľmi.
V roku 2001 Semeraro vyučoval na Pápežskej lateránskej univerzite. Pápež Ján Pavol II. ho vybral za osobitného sekretára biskupskej synody v roku 2001, ktorá sa zaoberala úlohou biskupov v súčasnej spoločnosti. Záverečné vyhlásenie synody poukázalo na sociálnu nespravodlivosť ako hlavnú príčinu terorizmu a odsúdenie dlhu tretieho sveta a „trvalú drámu hladu a extrémnej chudoby“. Semeraro to okomentoval: „Existuje silná vôľa rozložiť obraz biskupov ako mužov moci a obnoviť obraz biskupov ako mužov služby.“
Cirkevný vzostup.
1. októbra 2004 bol vymenovaný za biskupa v Albane. Dňa 4. mája 2007 bol zvolený za predsedu správnej rady novín Talianskej biskupskej konferencie (TBK) "Avvenire" namiesto kardinála Angela Bagnasca z Janova, ktorý bol zvolený za predsedu TBK. Semeraro je konzultantom Dikastéria pre klérus, Talianskej biskupskej konferencie a členom komisie TBK pre náuku viery. V júni 2010 sa stal predsedom komisie TBK pre náuku viery.
Pápež František ho 13. apríla 2013 vymenoval za sekretára komisie kardinálov, ktorá mu mala radiť pri správe Cirkvi a organizácii Rímskej kúrie. V rozhovore z roku 2017 Semeraro opísal prácu Rady kardinálov ako počúvanie, uvažovanie a overovanie. Rada podľa neho počúva príspevky Cirkvi, uvažuje o nich a skúma ich podrobnosti, pričom zvažuje najlepší spôsob, ako pokračovať; potom predloží návrhy pápežovi. Ako uviedol Semeraro, Rada má poradnú úlohu.
O polroka neskôr, 4. novembra 2013, ho František vymenoval za apoštolského administrátora exarchického kláštora a teritoriálneho opátstva svätej Márie z Grottaferraty.
Pápež František ho 15. októbra 2020 vymenoval za prefekta Dikastéria pre kauzy svätých.
Dňa 25. októbra 2020 pápež František oznámil, že ho povýši do hodnosti kardinála na konzistóriu naplánovanom na 28. novembra 2020. Na tomto konzistóriu ho František vymenoval za kardinála-diakona s titulárnym chrámom "Santa Maria in Domnica". Dňa 16. decembra bol Semeraro vymenovaný za člena Kongregácie pre východné cirkvi a Dikastéria pre komunikáciu.
Spojenie so Slovenskom.
Marcello Semeraro ako pápežský legát vyhlásil 31. augusta 2024 v Šaštíne mučeníka Jána Havlíka za blahoslaveného.

</doc>
<doc id="710091" url="https://sk.wikipedia.org/wiki?curid=710091" title="John Gould">
John Gould

John Gould (* 14. september 1804 – † 3. február 1881) bol anglický ornitológ. Jeho práca napomohla Charlesovi Darwinovi pri štúdiu jeho evolučnej teórie.
John Gould sa roku 1838 vypravil do Austrálie, aby mohol študovať tamojšiu populáciu vtákov. Výsledkom tejto cesty bola kniha "The birds of Australia" (18401848). Táto práca obsahovala popis 600 druhov, z čoho bolo Gouldom 328 druhov novo objavených a pomenovaných.
John Gould pomenoval napríklad astrildovitého spevavého vtáka "Erythrura gouldiae" „amada pani Gouldovej“ na počesť svojej manželky Elizabeth, ktorá ho sprevádzala na jeho cestách po Austrálii (18381841).

</doc>
<doc id="710102" url="https://sk.wikipedia.org/wiki?curid=710102" title="Greenwich (londýnsky obvod)">
Greenwich (londýnsky obvod)



</doc>
<doc id="710103" url="https://sk.wikipedia.org/wiki?curid=710103" title="Jozef Štolc">
Jozef Štolc

Prof. PhDr. Jozef Štolc, DrSc. (* 24. marec 1908, Hranovnica – † 15. júl 1981, Bratislava) bol slovenský jazykovedec – dialektológ a vysokoškolský pedagóg. Venoval sa výskumu slovenských nárečí, ale aj jazykovej kultúre a jazykovej výchove.
Životopis.
Narodil sa 24. marca 1908 v Hranovnici na Spiši v rodine kováča Michala Štolca a Márie, rod. Grigerovej. V rokoch 19131919 navštevoval ľudovú školu v Hranovnici, 19191920 meštiansku školu v Kežmarku, v rokoch 19201922 reálne gymnázium v Levoči a 19221928 v Spišskej Novej Vsi. V rokoch 19281932 absolvoval štúdium slovakistiky a germanistiky na Filozofickej fakulte Univerzity Komenského v Bratislave (v roku 1941 potom PhDr., 1948 doc., 1956 prof., 1969 DrSc.). V štúdiu germanistiky pokračoval v rokoch 19321933 na Filozofickej fakulte Viedenskej univerzity.
V rokoch 19331940 vyučoval s aprobáciou zo slovanskej a germánskej filológie na reálnych gymnáziách v Liptovskom Mikuláši, Spišskej Novej Vsi a v Bratislave. V rokoch 19401945 bol pridelený na Ministerstvo školstva a národnej osvety v Bratislave.
Ešte počas štúdia sa na podnet prof. Václava Vážného, českého jazykovedca pôsobiaceho na Slovensku, začal venovať štúdiu nárečí. Prvé štúdie a neskôr aj doktorskú dizertáciu o spišskom nárečí napísal s využitím nárečových textov a ľudovej slovesnosti z rodného Spiša. Okrem Slovenska realizoval dialektologický výskum aj v Maďarsku (1946) a v Juhoslávii (1947, 1965). V rokoch 19461951 pôsobil na Slovenskej akadémii vied a umení (SAVÚ) ako vedecký pracovník a neskôr aj riaditeľ Jazykovedného ústavu, prednosta vedeckých ústavov a vedúci kancelárie prezídia. Zároveň prednášal historickú a súčasnú slovenskú gramatiku na Filozofickej fakulte UK v Bratislave. Po nedobrovoľnom odchode z akadémie v roku 1951 pôsobil ako redakčný pracovník vydavateľstva Slovenský spisovateľ, v rokoch 19521953 ako odborný redaktor Slovenského pedagogického nakladateľstva a v rokoch 19531954 ako vedecký pracovník Ústavu slovenského jazyka SAV. V rokoch 19541959 vyučoval historickú gramatiku a dialektológiu na Vysokej škole pedagogickej v Bratislave, v rokoch 19601963 pôsobil ako vedecký pracovník Ústavu pro jazyk český ČSAV v Brne. Od roku 1964 až do odchodu na dôchodok v roku 1976 bol vedúcim vedeckým pracovníkom Jazykovedného ústavu Ľ. Štúra SAV v Bratislave, kde potom žil aj na dôchodku.
Bol členom redakčných rád časopisov "Linguistica Slovaca", "Jazykovedný časopis" a "Slovenská reč".
Osobný život.
S manželkou Annou, rod. Ondrejčákovou mali syna Svorada (* 1939 – † 2023; farmakológ; UK, SAV) a dcéru Elenu, vyd. Marečkovú (* 1943; venovala sa lekárskej terminológii a medicínskej latinčine; Masarykova univerzita v Brne).

</doc>
<doc id="710107" url="https://sk.wikipedia.org/wiki?curid=710107" title="Jahnence">
Jahnence

Jahnence () sú vrch v Tatrách na Slovensku. Ležia nad dolinou Zadné Meďodoly, juhovýchodne od Tatranskej Javoriny a približne severne od Popradu. 
Poloha.
Nachádzajú sa vo východnej polovici Tatier, v geomorfologickom podcelku Východné Tatry a časti Vysoké Tatry. Ležia v Prešovskom kraji, v okrese Poprad a na katastrálnom území obce Tatranská Javorina. Najbližším sídlom je severozápadne situovaná Tatranská Javorina, severovýchodne sa nachádza Ždiar, východne Tatranská Kotlina a Kežmarské Žľaby, juhovýchodne Tatranské Matliare a Tatranská Lomnica a južne Tatranská Lesná a Starý Smokovec. Štít sa nachádza v Tatranskom národnom parku a v národnej prírodnej rezervácii Javorová dolina.
Opis.
Jahnence ležia na severovýchodnom okraji Vysokých Tatier, v Hrebeni Jahnencov, ktorý vybieha severozápadným smerom z Jahňacieho štítu () v hlavnom hrebeni Vysokých Tatier. Severovýchodne sa nachádza Jahňací kotol, ktorým vodu odvádza Jahňací potok do Meďodolského potoka a Javorinky v povodí Dunajca. Západne leží Kolová dolina s Kolovým plesom, z ktorej voda odteká Kolovým potokom. Obe doliny sú vetvami mohutnejších Zadných Meďodolov.
Západným smerom sa nachádza Veľký Baboš (), Košiar (), Úplaz (), Svišťovky (), Široká () a Kopa brán (), južným Veľká ľadová veža (), Ľadový štít (), Snehový štít (), Svinka (), Kolový štít (), Pyšný štít (), Lomnický štít () a Jahňací štít (), východným Predné Jatky (), Belianska kopa (), Zadné Jatky () a Hlúpy () a severným Ždiarska vidla (), Havran (), Nový (), Muráň () a Kôň (). Na vrchol nevedie značený turistický chodník.
Výhľady.
Turisticky voľne neprístupný skalnatý vrchol s nesúvislým porastom kosodreviny umožňuje kruhový rozhľad. Vzhľadom na výšku sú viditeľné len blízke doliny a okolité vrcholy Vysokých Tatier, hrebeň Belianskych Tatier a Oravské Beskydy.
Prístup.
Vrch je súčasťou národnej prírodnej rezervácie a Tatranského národného parku, preto vrchol nie je voľne prístupný. Výstup naň je možný len s horským vodcom.

</doc>
<doc id="710109" url="https://sk.wikipedia.org/wiki?curid=710109" title="Gianni Vernetti">
Gianni Vernetti

Gianni Vernetti (* 27. november 1960, Turín) je taliansky novinár a politik, ktorý je členom Demokratickej strany Talianska. Je ženatý s Laurou De Donato, novinárkou. Majú štyri deti.
Bol zvolený do Poslaneckej snemovne Talianska v 2001 a 2008 a do Senátu republiky v roku 2006.
Od mája 2020 sa stal tvorcom stĺpikov pre noviny La Repubblica, kde písal početné úvodníky, správy a rozhovory popisujúce hlavné globálne krízy, rastúcu konfrontáciu medzi demokraciami a autoritárskymi režimami, nové hrozby pre medzinárodnú bezpečnosť, výzvy, ktorým čelí Západ od režimov Ruska a Číny.
V marci 2022 vydal knihu „Dissidenti“ ("Rizzoli Libri") v ktorej analyzuje rastúcu konfrontáciu medzi demokraciami a autokraciami tak, že sprevádza čitateľov na ceste cez hory Kurdistanu, kde kurdskí bojovníci porazili džihádistické milície ISIS; po svahoch Himalájí, kde hŕstka odvážnych mníchov zachránila tisíc rokov starú tibetskú kultúru; po malej a bojovnej Litve, ktorá zažila všetky totality 20. storočia a dnes víta disidentov z Ruska a Bieloruska; po ostrove Taiwan, ktorý vzdoruje čínskemu autoritárstvu.

</doc>
<doc id="710111" url="https://sk.wikipedia.org/wiki?curid=710111" title="Norkys Batista">
Norkys Batista

Norkys Batista, celým menom "Norkys Yelitza Batista Villarroel" (* 30. august 1977, Caracas, Venezuela) je venezuelská herečka, modelka, kráľovná krásy a podnikateľka.
Životopis.
Norkys sa narodila vo farnosti San Juan v Caracase. Vyrastala v chudobnej štvrti, tzv. „barrio“ El Ciprés vo farnosti Macarao. Má 7 súrodencov – 3 bratov a 4 sestry, medzi nimi aj venezuelského speváka Luiggiho Batistu.
Preslávila sa, keď sa stala prvou vicemiss v súťaži "Miss Venezuela 1999". Zúčastnila sa aj na súťažiach "Miss Atlantic International 2000" a "Miss Latina International 2000", pričom obe súťaže vyhrala, v "Miss Mesoamerica International 2000" sa stala prvou vicemiss a bola v TOP 6 finalistiek medzinárodnej súťaže "Coffee Reign 2000".
V roku 2003 sa vydala za zubného lekára Leonarda Luttingera a o tri roky neskôr sa im narodil syn Sebastian Luttinger Batista. V roku 2010 sa s Luttingerom rozviedla a Sebastiana získala do svojej starostlivosti.
Je vydatá za podnikateľa Alexisa Gonçalvesa, s ktorým žije v USA.

</doc>
<doc id="710112" url="https://sk.wikipedia.org/wiki?curid=710112" title="Kapor na torte">
Kapor na torte

Kapor na torte, v Česku známa pod názvom Čápi s mákem, je súťažná kulinárska reality show vysielaná na TV JOJ a Prima v dvoch sériach v rokoch 2010 – 2011.
Formát.
Relácia Kapor na torte je spracovaná podľa maďarskej obdoby originálneho formátu, ktorý na Slovensku v tom čase adaptovala TV Markíza ako "Bez servítky" a v Česku Prima ako "Prostřeno!".
Maďarský formát s podobným názvom Ryba na torte "(Hal a tortán)" vysiela od roku 2008 maďarská televízia TV2. Formát prevzala z britskej stanice Channel 4, kde má program názov "Come Dine With Me". TV2 bola po spustení relácie obvinená konkurenčnou stanicou RTL Klub z kopírovania, keďže tá vyrába svoj formát "Vacsoracsata" podľa originálnej licencie "Come Dine With Me" od Granada International.
Obsahovo je až na niekoľko detailov totožný s pôvodným. Rozdielom je, že sa v ňom navzájom pohosťujú výlučne celebrity. Účastníci sú vybraní zo sveta šoubiznisu až bulváru.
TV JOJ sa nad formátom zrejme zamýšľala už aj v minulosti. Od februára 2009 má na úrade priemyselného vlastníctva zaregistrovanú ochrannú známku Ryba na torte.
Napriek tomu, že ide o identický projekt, televízia Prima sa rozhodla pre názov Čápi s mákem.
Opis.
Zostava súťažiacich je založená na kontroverzných slovenských a českých celebritách. Ich úlohou je nielen pohostiť jeden druhého s čo možno najoriginálnejším a najlepším menu, ale aj najlepšie pobaviť a zaujať svojim bývaním. Uvariť jedlo musia pritom v časovom limite. Víťaz získa prémiu 10-tisíc eur (250 000 Kč) na dobročinné účely, ktoré môže venovať na charitu podľa svojho výberu. V 2. sérii bola výhra už len 4-tisíc eur.
Na výkony celebrít mal pôvodne dohliadať profesionál Zdeněk Pohlreich. Ten mal kontrolovať výkony súťažiacich a v závere určiť víťaza. Z plánov však vzvyšlo. Pozíciu tajného arbitra obsadila účastníčka relácie "Prostřeno" Lída Žamberyová.
Súčasťou programu sú aj komentáre k dianiu, ktorých sa ujal v prvej sérii Jan Vágner a v druhej sérii Michal Hudák pre Slovensko a Ján Vondráček pre Česko.
Série.
TV Prima odvysielala len dve epizódy z 2. série, 1. diel 3. marca 2011 a druhý – ako posledný 10. marca 2011.
TV JOJ pôvodne avizovala štart 2. série od 3. marca 2011, neskôr zmenila periodicitou na týždennú namiesto dennej, kedy sa malo vysielať od 4. marca o 21:15. Séria nakoniec odštartovala 6. marca o 22:00, 3 dni po premiére na Prime.
1. séria.
Rozhodnutie o nasadení relácie sa v televízii zrodilo na poslednú chvíľu. Konkurovať mala programu "Talentmania", vysielanému na televíziách Markíza a Prima.
V anotácii bol program označený za „najlepšiu kuchársku česko-slovenskú šou“. Môže tým odkazovať na Talentmaniu, ktorá dostala prívlastok „najlepšia česko-slovenská šou“.
Relácia sa zviditeľnila hlavne kvôli zostave kontroverzných mien, známych z bulváru, a vďaka sérii ich mediálnych káuz.
Po skončení posledného, piateho vydania série odvysielala TV JOJ v závere celej relácie 15-minútový komentár odstúpenej súťažiacej Nory Mojsejovej k celej súťaži a všetkým jej účinkujúcim. Jej prejav sa stal hitom internetu. Na Prime tento príspevok neodvysielali.
TV JOJ uviedla príhovor 3. septembra 2010, na konci celej šou, a jeho nezostrihanú verziu aj 13. a 14. septembra 2010.
Víťazom prvej série sa stala speváčka Iveta Bartošová.
Sledovanosť.
Prvá epizóda 1. série odštartovala na TV JOJ s prime-time podielom 32,2 % ako jednoznačný trhový líder v sledovanosti. V 12+ si ho pozrelo 734-tisíc divákov a jeho share sa vyšplhal na 37,6 %. Pritom sezónny priemer JOJ bol len 20,3 %.
Skoro sa vyrovnal aj Talentmanii, ktorej prvú časť sledovalo 756-tisíc ľudí v 12+.
Kvôli vysokým číslam sledovanosti odvysielala TV JOJ prvú epizódu šou krátko na to v repríze 7. septembra 2011, kedy dosiahla podiel na trhu vo výške 31%.
Štvrtá epizóda dosiahla najslabší podiel 23,0 %. Pozrelo si ju 449-tisíc divákov.
V Česku sledovalo prvú epizódu 813 tisíc divákov. Prima dosiahla priemerného podielu na trhu 21,44%. V najsledovanejšej minúte videlo program 1 343 000 ľudí a podiel bol 36,79%. V závere prvého dielu sa stal dokonca lídrom na trhu.
2. séria.
V Česku bolo vysielanie programu kvôli nízkej sledovanosti ukončené už po druhej epizóde. Na Prime dosiahol premiérový diel share 11% so 428-tisíc divákmi v druhom – poslednom diele už len 305-tisíc divákov (share 8%).

</doc>
<doc id="710113" url="https://sk.wikipedia.org/wiki?curid=710113" title="Čápi s mákem">
Čápi s mákem



</doc>
<doc id="710118" url="https://sk.wikipedia.org/wiki?curid=710118" title="Erik Kaliňák">
Erik Kaliňák

Mgr. Erik Kaliňák (* 9. september 1991, Bratislava) je slovenský politik, podpredseda strany SMER – SD a bývalý poslanec Národnej rady SR. Je synovcom spoluzakladateľa Smeru Roberta Kaliňáka.
Životopis.
V roku 2015 absolvoval magisterské štúdium filozofie na Filozofickej fakulte Univerzity Komenského v Bratislave.
Do strany SMER – SD vstúpil v roku 2018 ako administrátor facebookových profilov, spravoval napr. profily Ľuboša Blahu alebo Roberta Fica. V roku 2020 sa stal podpredsedom strany.
V parlamentných voľbách v roku 2023 získal 145 018 prednostných hlasov a stal sa poslancom Národnej rady SR.

</doc>
<doc id="710122" url="https://sk.wikipedia.org/wiki?curid=710122" title="Na Mesiac">
Na Mesiac

Na Mesiac je EP slovenskej speváčky Dominiky Mirgovej, ktoré vyšlo 9. júla 2021. EP vyšlo iba v online forme na streamovacích platformách. Nahrávka obsahuje 5 skladieb. Na EP sa nachádzajú spolupráce s Kalim a Ronie. Na hudobných produkciách sa podieľali Alan Murin, Hoodini a ADiss. EP dostalo označenie „letné EP“ a je prvým zo štvorice sezónnych EP.
Ukážky skladieb boli predstavené 5. júla 2021 v podobe 2-minútového snippetu.
Ako prvá vyšla skladba „Večnosť“. Videoklip, ktorý vyšiel v júni 2021 sa natáčal na Donovaloch. V YouTube trendoch sa umiestnil len deň po vydaní.
Na ďalšom singli „Spomaliť“ spolupracoval raper Kali. Videoklip, ktorý vyšiel v júli 2021 sa natáčal v priestoroch Trhoviska Miletičova. Klip produkoval Hoodini a režíroval i strihal ADiss. O tanečné choreografie sa postaral Laci Strike. Singel sa umiestnil v rebríčku SK - SINGLES DIGITAL - TOP 100 na 3. mieste.
V septembri 2021 vyšiel singel „Na mesiac“. Dominikinu polovičku si vo videoklipe zahral Martin Miškolci.

</doc>
<doc id="710127" url="https://sk.wikipedia.org/wiki?curid=710127" title="Kýčerský grúň">
Kýčerský grúň

Kýčerský grúň (; ) je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Osadné, približne severne od Sniny. 
Poloha.
Nachádza sa v hlavnom hrebeni vrchoviny. Juhozápadná časť masívu a hrebeňa zasahuje na územie Prešovského kraja, okresu Snina a katastrálne územie obce Osadné, severovýchodné časti patria poľskému Podkarpatskému vojvodstvu, powiatu Sanok a gmine Komańcza. Najbližšími sídlami sú južne situované Osadné a juhozápadne ležiaca Vyšná Jablonka, západne sa nachádzajú Svetlice a Oľšinkov, severne poľský Smolník a východne Solinka. Oblasť je súčasťou Chránenej krajinnej oblasti Východné Karpaty v slovenskej a Cisniansko-wetlinského parku v poľskej časti.
Opis.
Kýčerský grúň leží na severovýchodnom okraji Laboreckej vrchoviny, v hraničnom hrebeni medzi Rydošovou () a Vysokým grúňom. Západným smerom sa nachádza Vrch nad Lazom (), Vysoký grúň (), Hlboký vrch (), Hojdov (), Košiarka (), Ščob (), Ostrý grúň () a Parilov (), južným Ščoby (), Kýčera () a Skory (), východným Černiny (), sedlom oddelená Rydošová (), Hyrlata () a Matragona () a severným Patryja (), Jaworne (), Kraglica (), Chryszczata () a Jasieniowa (). Južné svahy odvodňuje Pálenický potok do Udavy v povodí Laborca, voda zo severných častí odteká potokom Balniczka do rieky Oslawa v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele tiež Slanské, Vihorlatské a Bukovské vrchy, ako aj okolité vrchy v Poľsku.

</doc>
<doc id="710130" url="https://sk.wikipedia.org/wiki?curid=710130" title="Lopúch">
Lopúch

Lopúch () je rod statných jednoročných až dvojročných bylín z čeľade astrovité ("Asteraceae"). Zahŕňa okolo 50 druhov a hybridov a je prirodzene rozšírený v miernych oblastiach Eurázie, v severozápadnej Afrike a na ostrovoch Makronézie.
Opis.
Druhy rodu lopúch sú jednoročné až dvojročné byliny, vysoké až 250 cm. Byle sú priame, hrubé, často ryhované, rozkonárené a bohato listnaté.
Listy sú striedavé, stopkaté, prízemné sú pomerne veľké, okrúhlo srdcovité, celistvookrajové až oddialene zubaté, na rube plstnaté.
Kvety sú usporiadané v súkvetí, ktorým je úbor (anthodium), zdanlivo tvoriaci jeden mnohopočetný kvet. Jednotlivé kvety v úbore sú obojpohlavné, rúrkovité (aktinomorfné), pravidelné, päťpočetné, so zrastenými korunnými lupienkami. Vytvárajú takzvaný terč – rúrkokvetý úbor, najčastejšie s modrými, červenými alebo fialovými kvetmi. Tyčiniek je päť, ktoré sú buď voľné, alebo nitkami prirastené ku korune, ale vždy majú zrastené peľnice (súpeľnicový kvet), čím vytvárajú okolo čnelky rúrku.
Kalich je voľný, trváci, redukovaný do venčeka chĺpkov – chocholca, ktorý tvorí lietacie zariadenie slúžiace na rozširovanie semien vetrom.
Pod každým úborom je vždy zákrov (involucrum) vytvorený z listeňov. Zákrov je holý alebo pavučinatý, listene sú veľmi početné, škridlicovité, šidlovité, tuhé s háčikovitým vrcholom.
Guľovité úbory sú usporiadané v strapcoch alebo metlinách. Plodom je viacplodolistová nažka (cypsela).
Rozšírenie.
Druhy rodu lopúch sú prirodzene rozšírené v miernych oblastiach Eurázie, v severozápadnej Afrike a na ostrovoch Makronézie. Zavlečené sú v Kanade, Spojených Štátoch, Brazílii, Uruguaji, Austrálii, na Novom Zélande a v Rusku od Kurilských ostrovov cez Sachalin po Prímorie.
Na Slovensku sa zástupcovia rodu vyskytujú na celom území hojne.
Ekológia.
Druhy rodu lopúch na našom území obsadzujú stanovištia od nížin po subalpínsky stupeň. Rastú často na ruderálnych stanovištiach, na okrajoch ciest, v pobrežných krovinách, vo vlhkých a svetlých lesoch a na pasienkoch. Vyhovujú im vlhké, výživné, humózne, hlinitopiesočnaté pôdy. Kvitnú od júla do septembra. Rozširujú sa hlavne zoochórne – prichytávaním na srsť zvierat, pričom rozširovacou jednotkou je celý úbor.
Význam a využitie.
Korene lopúchov obsahujú inulín, éterický olej, organické kyseliny, horčiny a minerálne látky. Pre liečivé vlastnosti sa ich výťažky používajú ako metabolikum, dermatologikum, diuretikum, antibakterikum a homeopatikum. Uplatnenie má aj v kozmetike a čiastočne v kuchyni. Z usušených koreňov sa získava lopúchový olej (Bardanae oleum), čo je výťažok koreňa v rastlinnom oleji.
Druhy.
Druhy rastúce na Slovensku.
V prirodzenom prostredí z rodu lopúch na Slovensku rastú tieto druhy:
Zoznam druhov.
Podľa súčasného stavu poznania patrí do rodu lopúch okolo 50 akceptovaných druhov a hybridov:
Hybridy:

</doc>
<doc id="710131" url="https://sk.wikipedia.org/wiki?curid=710131" title="Arctium">
Arctium



</doc>
<doc id="710132" url="https://sk.wikipedia.org/wiki?curid=710132" title="Gabriel Paľa">
Gabriel Paľa

Prof. ThDr. PaedDr. Ing. Gabriel Paľa, PhD. (* 3. máj 1972, Prešov) je slovenský vysokoškolský pedagóg, teológ a politik, bývalý prorektor Prešovskej univerzity. Vedecko-pedagogicky sa špecializuje na žurnalistiku a etiku médií. Od roku 2017 je poslancom zastupiteľstva Prešovského samosprávneho kraja za stranu KDH.
Životopis.
Paľa sa narodil v Prešove. V rokoch 19901995 študoval inžiniersky program tvárnenie na Strojníckej fakulte Technickej univerzity v Košiciach, popri ktorom absolvoval doplnkové pedagogické vzdelania na Katedre inžinierskej pedagogiky TU KE.
Následne v rokoch 19972002 študoval na Teologickom inštitúte Košice v rámci Cyrilometodskej bohosloveckej fakulty Univerzity Komenského katolícku teológiu a etickú a náboženskú výchovu. V roku 2003 zložil na Gréckokatolíckej teologickej fakulte Prešovskej univerzity rigorózne skúšky v odbore učiteľstvo všeobecnovzdelávacích predmetov – etická výchova. V roku 2007 ukončil doktorandské štúdium v odbore katolícka teológia opäť na GTF PU Prešov. V roku 2012 úspešne ukončil habilitačné konanie v odbore masmediálne štúdiá na Fakulte masmediálnej komunikácie Univerzity sv. Cyrila a Metoda v Trnave a získal titul docenta.
V roku 2017 zastával post prodekana Gréckokatolíckej teologickej fakulty Prešovskej univerzity. V roku 2018 bol prezidentom Andrejom Kiskom inaugurovaný za profesora GTF PU Prešov v odbore katolícka teológia. Od septembra 2019 do roku 2023 zastával post prorektora Prešovskej univerzity pre vedu, umenie, šport a akreditáciu.
Politická kariéra.
V roku 2017 bol zvolený za poslanca Prešovského samosprávneho kraja za koalíciu KDH, NOVA, OĽANO a SaS. V roku 2022 bol opätovne zvolený za poslanca PSK, kandidoval s podporou koalície KDH, SME RODINA, SaS, ZA ĽUDÍ. V predčasných parlamentných voľbách kandidoval za KDH z 23. miesta kandidátky, dostal 9 801 hlasov a po zohľadnení prednostných hlasov skončil ako druhý náhradník za poslanca na 14. mieste.
Osobný život.
Paľa s rodinou žije v obci Gregorovce, s manželkou Denisou majú štyroch synov.

</doc>
<doc id="710133" url="https://sk.wikipedia.org/wiki?curid=710133" title="Trstianka (prítok Oľšavy)">
Trstianka (prítok Oľšavy)

Trstianka je potok svojou pramennou časťou v geomorfologickom celku Slanské vrchy v geomorfologickom podcelku Šimonka a svojou strednou a dolnou časťou toku v geomorfologickom celku Košická kotlina v geomorfologickom podcelku Toryská pahorkatina v regióne Šariš v Košickom kraji v okrese Košice-okolie. Je pravostranným prítokom vodného toku Oľšava. Má dĺžku .
Prameň.
Pramení v v centrálnozápadnej časti územia obce Bunetice v lesnom extraviláne na západnom úpätí pasienka Na kremeni v okrese Košice-okolie v Košickom kraji.
Opis toku.
Od prameňa tečie južným smerom cez lesný extravilán obce Bunetice, vteká do poľnohospodárskeho extravilánu, ľavým brehom obmýva pole Vyšný chotár, agrofarmu a pole Hájiky, podteká cestu Bunetice – Varhaňovce, pravým brehom obteká les Pri doloch, ľavým brehom obmýva les Na čelo, v vteká na obecnú hranicu medzi Buneticami a obcou Vtáčkovce. Tečie po obecnej hranici, v opúšťa obecnú hranicu a tečie územím Vtáčkoviec bez zmeny smeru zo severu na juh, priteká na obecnú hranicu medzi Vtáčkovcami a obcou Kecerovce časťou obce Kecerovské Pekľany a pokračuje po tejto hranici. V priberá pravostranný bezmenný prítok pritekajúci z poľa Konopiská a z intravilánu obce Vtáčkovce, v priberá ďalší bezmenný pravostranný prítok pritekajúci z poľa Povrazy vo Vtáčkovciach, v opúšťa obecnú hranicu a preteká cez extravilán Keceroviec, pravým brehom obmýva pasienok Vrchová, v vteká na územie obce Čižatice. Preteká cez intravilán Čižatíc, v vteká na územie obce Trsťany, bez zmeny smeru preteká cez jej extravilán aj cez jej intravilán, v vteká na územie obce Ďurďošík, preteká cez extravilán aj intravilán. V opúšťa územie Ďurďošíka a vteká na územie Bidoviec kde v v extraviláne ústi do vodného toku Oľšava ako jej pravostranný prítok. Vodný tok Oľšava ďalej ústi do Hornádu. Pramení a preteká na území obce Bunetice, pokračuje územím obcí Vtáčkovce, Kecerovce, Čižatice, Trsťany, Ďurďošík a ústi na území obce Bidovce v okrese Košice-okolie v Košickom kraji. Nemá dôležitejší prítok.
Pôvod názvu.
Názov vodného toku má pôvod v názve obce Trsťany, cez územie ktorej vrátane jej intravilánu preteká. Zo slovného základu názvu obce "trsť-" po rozšírení o formant "-ianka" bolo utvorené jednoslovné hydronymum Trstianka ako súčasť početnej skupiny názvov v slovenskej toponymii, najmä hydronymii. Motiváciou pomenovania názvu obce Trsťany, bol charakteristický výskyt vysokej trvácej trávy "trsti obyčajnej", latinsky "Phragmites australis". Vývoj názvu obce podľa dochovaných listín: 1288 Fel-Nadasd, 1773 Tresecžane, 1808 Trsťany, 1920 Trstenné, 1927 Tršťany, 1948 Trsťany. Hydronymum Trstianka bolo štandardizované v roku 1975. V súčasnej slovenskej štandardizovanej hydronymii hydronymum Trstianka nie je jedinečným názvom (február 2024).

</doc>
<doc id="710134" url="https://sk.wikipedia.org/wiki?curid=710134" title="Ana Monteagudo Ponce de León">
Ana Monteagudo Ponce de León

Ana Monteagudo Ponce de León, O. P. (* 26. júl 1602, Arequipa, Peru – † 10. január 1686, Arequipa), tiež známa ako Anna od Anjelov, bola peruánska katolícka mníška z rádu dominikánov.
Monteagudo v detstve študovala u mníšok a rozhodla sa stať jednou z nich na základe vízie, ktorú mala o Kataríne Sienskej, ktorá jej ukazovala dominikánsky habit. Aj keď sa ju rodičia snažili od toho odradiť, pokračovala v tejto ceste, až kým nebola prijatá do rádu. Preslávila sa svojou svätosťou a zastávala vedúce pozície vďaka svojej múdrosti a úcte, ktorú k nej mali ostatní.
Ján Pavol II. ju počas svojej apoštolskej cesty v Peru vyhlásil 2. februára 1985 za blahoslavenú. Katolícka cirkev si jej sviatok pripomína 10. januára.
Život.
Ana Monteagudo Ponce de León sa narodila 26. júla 1602 v peruánskom meste Arequipa ako štvrté z ôsmich detí otcovi španielskeho pôvodu Sebastiánovi Monteagudovi de la Jara a Peruánke Francisce Ponce de León. Jej brat Francisco sa stal kňazom. Jej ďalší súrodenci boli:
Ana sa vzdelávala v kláštore Santa Catalina de Siena v Arequipe v Peru, pretože ju rodičia v roku 1605 zverili do opatery tamojším mníškam. Keď sa v roku 1616 vrátila domov, rozhodla sa stať mníškou. Avšak práve v tomto veku ju chceli rodičia vydať. Keď bola doma, mala víziu svätej Kataríny Sienskej, ktorá jej ukazovala dominikánsky habit. To ju podnietilo odísť z domu. Rodičia sa ju snažili odradiť a ponúkali jej šperky, ale Ana všetko odmietala. Otec čoskoro prijal a podporil jej rozhodnutie, avšak jej matka to nikdy neurobila a zakázala jej vrátiť sa domov.
V roku 1616 sa Ana napriek námietkam svojich rodičov stala postulantkou dominikánskych sestier a o dva roky neskôr sa stala jej riadnou členkou. Monteagudová slúžila primárne ako sakristiánka kláštora až do roku 1632, keď sa stala zodpovednou za novicky. Tento post zastávala až do roku 1645, keď bola vymenovaná za priorku.
Španielsky kráľ Filip IV., ktorý bol sám sekulárnym dominikánom, sa Monteagudovej zjavil po svojej smrti v roku 1665 a požiadal ju o modlitby. Neskôr jej prezradil, že tri dni po smrti po jej modlitbách vstúpil do neba.
Vzorom Any bol augustiánsky mních svätý Mikuláš z Tolentina, ktorému bola oddaná. Ana mala aj videnie blahoslavenej Panny Márie, tohto svätca a anjelov, pričom jej svätec ukázal očistec.
Mníška zomrela v roku 1686 a jej pozostatky boli uložené v kláštore, kde prebývala väčšinu svojho života. V poslednom desaťročí bojovala s chorobou, ktorá ju oslepila a oslabila na zdraví.
Uctievanie.
Informatívna fáza kauzy blahorečenia sa začala krátko po jej smrti 17. júla 1686 a neskôr sa skončila v bližšie neurčenom čase. Apoštolský proces sa otvoril neskôr a skončil sa 18. decembra 1903. Monteagudovej duchovné spisy boli schválené teológmi 25. augusta 1909. Pápež Benedikt XV. formálne otvoril jej kauzu 13. júna 1917 a udelil jej titul Božej služobnice. Pápež Pavol VI. neskôr potvrdil jej hrdinské cnosti a vymenoval ju za ctihodnú.
Pápež Ján Pavol II. v dekréte z 30. marca 1981 uznal jediný zázrak pripisovaný jej príhovoru a schválil tak jej blahorečenie. K oficiálnemu aktu kanonizácie došlo 2. februára 1985 v jej rodnom meste Arequipa počas pápežovej apoštolskej cesty v Peru.
Súčasným postulátorom v tejto veci je dominikánsky kňaz Vito Tomás Gómez García.
Rímske martyrológium uvádza jej sviatok na deň úmrtia, teda 10. januára.

</doc>
<doc id="710136" url="https://sk.wikipedia.org/wiki?curid=710136" title="Zdeněk Wasserbauer">
Zdeněk Wasserbauer



</doc>
<doc id="710140" url="https://sk.wikipedia.org/wiki?curid=710140" title="Záchranná veža">
Záchranná veža



</doc>
<doc id="710141" url="https://sk.wikipedia.org/wiki?curid=710141" title="Voľby do EP na Slovensku v roku 2024">
Voľby do EP na Slovensku v roku 2024



</doc>
<doc id="710142" url="https://sk.wikipedia.org/wiki?curid=710142" title="Eurovoľby na Slovensku v roku 2024">
Eurovoľby na Slovensku v roku 2024



</doc>
<doc id="710143" url="https://sk.wikipedia.org/wiki?curid=710143" title="Eurovoľby 2024 na Slovensku">
Eurovoľby 2024 na Slovensku



</doc>
<doc id="710145" url="https://sk.wikipedia.org/wiki?curid=710145" title="EFL Cup 2023/2024">
EFL Cup 2023/2024

EFL Cup 2023/2024 bol 64. ročníkom anglického ligového poháru (EFL Cup) tiež známeho ako Carabao Cup. V súťaži sa v tejto sezóne predstavilo 92 tímov. Víťaz súťaže sa mohol kvalifikovať do play-off predkola Konferenčnej ligy UEFA 2024/25. Obhajcom pohára bol Manchester United.
Víťazom sa stal Liverpool, ktorý vo finále vo Wembley zdolal Chelsea 1:0 po predĺžení. Liverpool získal už desiaty titul v EFL Cupe.
Rozdelenie tímov.
Všetkých 92 tímov z prvých štyroch anglických líg sa prihlásilo do tejto sezóny Carabao Cupu. Tímy z Premier League sa do súťaže dostali v 2. kole.
1. kolo.
V tejto fáze hralo 72 tímov. Kolo bolo geografický rozdelené na severnú a južnú časť.
2. kolo.
V 2. kole hralo 48 tímov. Do súťaže sa dostali aj tímy z Premier League. Aj 2. kolo bolo rozdelené podľa geografickej polohy na severnú a južnú časť.
3. kolo.
V 3. kole hralo 32 tímov. Do súťaže sa dostali aj zvyšné tímy z Premier League, ktoré mali povinnosti v európskych súťažiach.
Osemfinále.
Vo 4. kole hralo 16 tímov. V tejto fáze bol aj účastník 4. ligy Mansfield Town.
Štvrťfinále.
Do štvrťfinále postúpilo osem víťazov z osemfinále. Port Vale bol najnižšie postavený tím pri žrebe, keďže išlo o účastníka 3. ligy.
Zápasy
Semifinále.
Štyri víťazne tímy zo štvrťfinále hrali semifinále, ktoré sa hralo na dva zápasy (doma a vonku). Do semifinále sa dostal aj účastník 2. ligy Middlesbrough.
Prvé zápasy
Druhé zápasy

</doc>
<doc id="710146" url="https://sk.wikipedia.org/wiki?curid=710146" title="Žabí vrch">
Žabí vrch

Žabí vrch (; ) je vrch v Tatrách na Slovensku. Leží nad Javorovou dolinou, južne od obce Tatranská Javorina a približne severozápadne od Popradu. 
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území obce Tatranská Javorina. Najbližším sídlom je severne situovaná Tatranská Javorina, juhovýchodne sa nachádza Tatranská Lomnica a Starý Smokovec a južným smerom Tatranská Polianka a Vyšné Hágy. Štít sa nachádza v Tatranskom národnom parku a hrebeňom vedie hranica národnej prírodnej rezervácie Javorová dolina a Bielovodská dolina.
Opis.
Žabí vrch leží v mohutnom hrebeni, vybiehajúcom severozápadným smerom na Širokú () z Malého Javorového štítu () v hlavnom hrebeni Vysokých Tatier. Východne sa nachádza Javorová dolina a jej horná časť, nazývaná Zadná Javorová dolina, ktorou vodu z tejto časti hrebeňa odvádza potok Javorinka. Juhozápadne ležia Rovienky, odnož mohutnej Bielovodskej doliny, kde steká voda z juhozápadných svahov a Rovienkovým potokom pokračuje do Bielej vody v povodí Dunajca.
Severne sa nachádza vrch Zámky (), Žabí Javorový vrch (), Široká (), Svišťovky (), Košiar () a Úplaz (), východne Kopa brán (), Svinka (), Kolový štít (), Veľká ľadová veža (), Ľadový štít (), Malý Ľadový štít () a Široká veža (), južne Javorový štít (), Malý Javorový štít (), Predná Javorová veža (), Svišťový štít (), Litvorový štít () a Hrubá veža () a západne Rysy (), Vyšný Žabí štít (), Ťažká veža (), Mlynár (), Malý Mlynár (), Wielki Woloszyn () a Skrajny Woloszyn (). Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Vzhľadom na nadmorskú výšku a okolitý terén sú viditeľné blízke doliny a okolité vrcholy Vysokých Tatier, hrebeň Belianskych Tatier a Babia hora v Oravských Beskydách.
Prístup.
Vrch je súčasťou národných prírodných rezervácií a Tatranského národného parku, preto vrchol nie je voľne prístupný. Výstup naň je možný len s horským vodcom.

</doc>
<doc id="710151" url="https://sk.wikipedia.org/wiki?curid=710151" title="Nathaniel Charles Jacob Rothschild">
Nathaniel Charles Jacob Rothschild



</doc>
<doc id="710154" url="https://sk.wikipedia.org/wiki?curid=710154" title="Freddy (film)">
Freddy (film)

Freddy je indický psychologický triler z roku 2022 v hindskom jazyku, ktorý režíroval Shashanka Ghosh. Vo filme účinkujú Kartik Aaryan a Alaya F. Nakrúcanie sa začalo v auguste 2021 a skončilo v septembri 2021. Film mal premiéru 2. decembra 2022 na Disney+ Hotstar. Získal pozitívne recenzie od kritikov aj divákov s pochvalou smerom k hereckým výkonom a scenáru.
Zápletka.
Doktor Freddy Ginwala je plachý a spoločensky neohrabaný zubár v Bombaji. Chodí na viaceré rande so ženami, ale zakaždým ho odmietnu. Jeho jediným priateľom je jeho domáca korytnačka Hardy a voľný čas trávi prácou na svojich miniatúrnych lietadlách. Keď bol malý, jeho otec zabil matku a potom spáchal samovraždu. Odvtedy ho opatruje teta Persis.
Na svadbe príbuzných Freddy uvidí dievča menom Kainaaz a rozpačito sa k nej priblíži, aby sa s ňou porozprával, ale je odstrčený jej manželom Rustomom, ktorý zabezpečoval pohostenie na svadbe. Kainaaz sa na druhý deň stretne s Freddym na jeho klinike a povie mu, že si chce vytrhnúť zub múdrosti, a on jej na druhý deň vykoná operáciu. Freddy sa do nej čoskoro zamiluje a nemôže na ňu prestať myslieť. Ide k jej domu, aby ju zahliadol, a vidí, ako ju Rustom bije. Freddy jej na druhý deň zavolá a nalieha, aby ho navštívila, aby mohol skontrolovať, či sa po operácii správne hojí. Vypytuje sa jej na rany na tvári a ona mu prezradí, že Rustom ju týra a že by ju zabil, keby ho niekedy opustila. Začnú sa tajne stretávať a ona jeho city opätuje. Plánujú sa vziať a zbaviť sa Rustoma tým, že ho zabijú.
Freddy ho zabije tak, že ho zrazí autom, a odíde rovno na svoju farmu v Karjate, kde zostane týždeň a nechá si opraviť škody na svojom aute. Polícia nemôže nájsť žiadne dôkazy súvisiace s Rustomovou smrťou. Po návrate sa Freddy stretne s Kainaaz v jej dome, ale je šokovaný, keď ju vidí s Raymondom, kuchárom. Kainaaz Freddymu prezradí, že ho nikdy nemilovala a využila ho len na to, aby jej zabili manžela, aby mohla byť s Raymondom spolu a stať sa majiteľkou reštaurácie, ktorú predtým vlastnil jej manžel. Freddy je zničený a rozhodne sa pomstiť. Vkradne sa do Kainaazinho domu a nahradí jej prostriedok na umývanie tváre tekutým prostriedkom na umývanie riadu, keďže Kainaaz predtým spomínala, že je alergická na síran sodný. Odstráni aj brzdovú kvapalinu z Raymondovho auta. Kainaaz sa zobudí a zistí, že jej pokožku pokrývajú vyrážky spôsobené alergiou. Raymond ju odvezie do nemocnice, ale kvôli chybným brzdám utrpia nehodu a zrania sa.
Na druhý deň zistí, že niekto zverejnil online recenziu jej reštaurácie, v ktorej sa sťažuje na jaštericu nájdenú v jedle, čo poškodilo jej povesť. Na internet unikla aj ich obscénna fotografia. Kainaaz je presvedčená, že za tým všetkým je Freddy. Idú k nemu domov a zbijú ho, ale príde tam polícia, pretože ich Freddy vopred informoval. Prezradia polícii, že Freddy zabil Rustoma, ale nemôžu poskytnúť žiadny dôkaz, pretože Freddy sa vkradol do Kainaazovho domu a tajne vymazal všetky jeho fotky a správy z ich telefónov, kým spali. Neskôr sa opäť vlámu do Freddyho domu, keď je preč, a zabijú Hardyho, pričom mu zlomia srdce. Očitý svedok Rustomovej vraždy prezradí polícii číslo Freddyho auta, hoci nevidel tvár vodiča. Keď polícia príde Freddyho vypočúvať, zaklame, že Raymond, aby to naňho hodil, vzal jeho auto, aby zabil Rustoma, a dokáže to tým, že ukáže falošné správy, ktoré sám tajne poslal z Kainaazovho telefónu do svojho telefónu, a záznam z priemyselnej kamery, na ktorom sa vlámali do jeho domu.
Freddy zavolá Kainaaz a Raymondovi a povie im, že si pre nich príde polícia a že ich ušetrí, ak sa mu prídu ospravedlniť na jeho farmu. Zároveň ich požiada, aby si so sebou vzali kufor. Polícia si pozrie kamerový záznam, na ktorom odchádzajú z domu s kufrom, a predpokladá, že utiekli. Na farme sa pokúsia Freddyho zabiť, ale ten ich premôže a zajme. Potom im obom bez anestézie násilne vytrhne zuby, čo má za následok ich smrť. Keď Freddy pochováva Kainaaz, povie jej posledný vtip, že ju „stále miluje“. Ľahne si medzi obe pochované telá a strašidelne sa usmieva na divákov, keď obrazovka stmavne.
Výroba.
V júli 2021 bolo potvrdené, že Kartik Aaryan bude hrať hlavnú úlohu v ďalšom filme Ekta Kapoor &amp; Jay Shewakramani. Pre úlohu zubára musel Aaryan pribrať 14 kg.
Hlavnú úlohu po boku Aaryana si zahrala Alaya F. Je to jej druhý film po Jawaani Jaaneman (2020).
Hlavné natáčanie sa začalo 4. augusta 2021. Alaya sa k natáčaniu pripojila v polovici augusta. Mnohé scény sa natáčali v Panchgani. Natáčanie bolo ukončené 29. septembra 2021.
Hudba.
Hudbu k filmu zložil Pritam a hudobný doprovod Clinton Cerejo. Prvý singel s názvom „Kaala Jaadu“ bol vydaný 11. novembra 2022. Druhý singel s názvom „Tum Jo Milo“ bol vydaný 21. novembra 2022.
Zverejnenie.
Oficiálny plagát Kartika Aaryana a Alaya F bol zverejnený 28. októbra 2022, resp. 17. novembra 2022. Upútavka na film bola zverejnená 7. novembra 2022.
"Freddy" získal pozitívne recenzie kritikov, ktorí chválili herecké výkony (najmä Aaryana) a scenár.
"Bollywood Hungama" ohodnotil film 4 hviezdičkami z 5 a napísal: „"Freddy" sa môže pochváliť skvelou zápletkou a prvotriednym prevedením, pričom Kartik Aaryan podáva najlepší výkon svojej kariéry.“ Rohit Bhatnagar z "The Free Press Journal" ohodnotil film 4 hviezdičkami z 5 a napísal: „"Freddy" je v prvej polovici pútavý, hoci druhá polovica núti nudiť sériou pômst, zostávajú verné filmu a žánru. Pozor na Kartikov nezvyčajný výkon.“ Eshita Bhargava z denníka "The Financial Express" ohodnotil film 4 hviezdičkami z 5 a napísal: „Od scenára a kamery až po réžiu a herecké výkony, Freddyho si musíte pozrieť. Kartik Aaryan nám opäť predviedol vynikajúci výkon a dokázal, že dokáže zahrať akúkoľvek postavu a nedá sa stereotypizovať.“ Pragya Jha z "ABP News" ohodnotil film 4 hviezdičkami z 5 a napísal: „Po zhliadnutí tohto filmu možno povedať, že v posledných rokoch nastal v hindských filmoch vítaný posun smerom ku kriminálnym trilerom. Pozrite si tento film a uvidíte Kartika Aaryana v úplne novom svetle!“ Chirag Sehgal z "News 18" ohodnotil film 3,5 hviezdičkami z 5 a napísal: „Freddy stojí za pozretie. Užijete si zvedavosť, ktorú film vyvoláva. Určite sa vám bude páčiť Kartik Aaryan v úplne novom avatarovi. Alaya F je čerešničkou na torte. Na konci filmu sa možno budete báť ešte niekedy navštíviť zubára, ale o tom je tá zábava!“ Ankita Bhandari zo "Zee News" ohodnotila film 3,5 hviezdičkami z 5 a pochválila napínavú drámu za „Kartikovo brilantné herectvo, napínavý príbeh, dráždivú zápletku, úžasnú réžiu a nepredvídateľné vyvrcholenie!“ Mehak Sabharwal z magazínu "Zoom" ohodnotil film 3,5 hviezdičkami z 5 a označil ho za „dobré pozeranie“ a napísal: „Máte možnosť vidieť novú verziu Kartika, ktorá je veľmi odlišná od filmov, ktoré nakrútil predtým. Film si zaslúži váš čas.“
Renuka Vyavahare z "The Times of India" ohodnotila film 3 hviezdičkami z 5 a napísala: „Freddy je pomerne pútavý a znepokojivý, ale váhavo sa snaží ísť na maximum. Film začína dobre, ale nevyužíva svoj plný potenciál.“ Tushar Joshi z "India Today" ohodnotil film 3 hviezdičkami z 5 a napísal: „Freddy je temný a zvrátený. Pozrite si ho, ak si chcete oddýchnuť od cukríkovej verzie Kartika Aaryana a vidieť ho, ako sa pokúša o niečo iné.“ Devesh Sharma z "Filmfare" ohodnotil film 3 hviezdičkami z 5 a napísal: „Film je určite pomalý spaľovač. Veľa času sa venuje budovaniu Freddyho postavy. Ukazuje sa, že sa najlepšie cíti pri svojich nástrojoch, stráca sa vo svojej práci a získava si dôveru svojich pacientov.“ Avinash Lohana z "Pinkvilla" ohodnotil film 3 hviezdičkami z 5 a napísal: „Freddy sa vezie na výkonoch a strhujúcej druhej polovici filmu.“ Umesh Punwani z "Koimoi" ohodnotil film 3,5 hviezdičkami z 5 a napísal: „Od 'Pyaar Ka Punchnama' po 'Nafrat Ka Punchnama', Kartik Aaryan ovláda umenie balansovania medzi hercom a hviezdou.“

</doc>
<doc id="710155" url="https://sk.wikipedia.org/wiki?curid=710155" title="Veľká cena Bahrajnu 2024">
Veľká cena Bahrajnu 2024

Veľká cena Bahrajnu 2024 (angl. Formula 1 Gulf Air Bahrain Grand Prix 2024), ktorá sa uskutočnila 2. marca 2024 na pretekárskom okruhu Bahrain International Circuit v meste Sachir zhruba 30 km od hlavného mesta Bahrajnu Manama, bola úvodná Veľká cena sezóny 2024 Majstrovstiev sveta Formule 1. Na rozdiel od väčšiny pretekov sa táto Veľká cena konala v sobotu, aby sa dodržal stanovený počet voľných dní po nasledujúcu Veľkú cenu Saudskej Arábie, posunutej kvôli začiatku ramadánu na sobotu.
Úradujúci majster sveta jazdcov je holandský pretekár Max Verstappen, zatiaľ čo tím Red Bull Racing je úradujúcim majstrom sveta konštruktérov.
Priebeh kvalifikácie.
Vo veľmi vyrovnanej kvalifikácii si Max Verstappen z tímu Red Bull Racing zabezpečil prvú pole position v novej sezóne. Na druhom a treťom mieste skončili Charles Leclerc z Ferrari a George Russell z Mercedesu. Prvých deväť jazdcov delilo len pol sekundy.
Priebeh pretekov.
Po víťazstve v kvalifikácii Verstappen triumfoval aj v pretekoch. Tímový kolega Sergio Pérez sa z piateho miesta na štartovom rošte prepracoval na druhé a Carlos Sainz skompletizoval ako tretí pódium. Prvýkrát v histórii Formuly 1 dokončili úvodné preteky všetci jazdci.
Výsledky.
Preteky.
Poznámky:

</doc>
<doc id="710156" url="https://sk.wikipedia.org/wiki?curid=710156" title="UJ-22 Airborne">
UJ-22 Airborne

UJ-22 Airborne je viacúčelový dron vyvinutý na Ukrajine spoločnosťou UKRJET.
Konštrukcia.
UJ-22 Airborne môže byť použitý na pátracie a záchranné operácie alebo na ničenie stacionárnych cieľov. Dron môže byť využitý aj na testovanie nepriateľskej protivzdušnej obrany a to tak, že preletí cieľovou oblasťou ešte pred nasadením schopnejších a drahších dronov alebo rakiet. UJ-22 unesie až munície alebo iného užitočného zaťaženia, ktoré môže byť použité v závislosti od charakteru misie. 
UJ-22 môže niesť rôzne gravitačné bomby alebo štyri delostrelecké míny kalibru . Môže byť vyzbrojený aj šiestimi strelami PG-7VM z protitankového raketometu RPG-7. Dron uvoľňuje svoju muníciu na vopred definovaných súradniciach. UKRJET údajne používa softvér vlastného vývoja. Pri zhadzovaní munície z nadmorskej výšky dokáže zasiahnuť cieľ s kruhovou odchýlkou do . To je pomerne slušná presnosť vzhľadom na to, že ide o gravitačnú muníciu bez navádzania. Výrobca uvádza, že UJ-22 môže niesť pod trupom aj vyčkávaciu muníciu UJ-31 Zlyva. Nevýhodou je, že dron nebol navrhnutý tak, aby sa mohol vrátiť so svojou muníciou späť. Ak nenájde cieľ, na ktorý by muníciu zhodil, musí ju pred pristátím bezpečne vypustiť.
V prieskumnej konfigurácii je UJ-22 vybavený 64-megapixelovou kamerou, ktorá prenáša zábery v reálnom čase na pozemnú stanicu. Dron obsluhuje 2-členná pozemná posádka, ktorá pozostáva z pilota a operátora užitočného zaťaženia. Zvyšok posádky tvoria ďalší 2 operátori, ktorí s dronom manipulujú a vykonávajú všetku potrebnú predletovú údržbu. Pozemná stanica môže byť postavená na nákladnom vozidle. Jedna pozemná stanica môže mať v inventári 2-3 tieto bezpilotné lietadlá. Zaškolenie operátora trvá jeden mesiac.
Maximálna vzdialenosť, na ktorú je možné ovládať UJ-22 prostredníctvom šifrovanej rádiovej komunikácie, je . Pri misii na vzdialenosť nad letí dron autonómne podľa vopred naprogramovaných súradníc a nadmorskej výšky. Palubný autopilot umožňuje dronu lietať aj bez signálu GPS, čo je užitočné hlavne vtedy, keď nepriateľ používa elektronické rušenie. UJ-22 má letovú výdrž 7 hodín a jeho maximálny dolet je .
Príprava dronu na let trvá 10 minút. Podľa oficiálnych údajov potrebuje UJ-22 na vzlet dráhu dlhú , ale prevádzkové skúsenosti ukázali, že stačí aj 50-60 metrová vzletová dráha. Vzlet a pristátie prebiehajú v poloautomatickom režime. Po úspešnom pristátí trvá asi 5 minút, kým je dron zložený a pripravený na prepravu.
Požívatelia.
 Ukrajina

</doc>
<doc id="710159" url="https://sk.wikipedia.org/wiki?curid=710159" title="Mikovská brázda">
Mikovská brázda

Mikovská brázda je geomorfologickou časťou Laboreckej vrchoviny. Leží na území okresu Stropkov.
Polohopis.
Brázda sa nachádza v severnej časti vrchoviny a zaberá pás územia, smerujúci severo-južným smerom. Zaberá horný tok Chotčianky a Polianskeho potoka v okolí obce Miková, Malá Poľana a Driečna (miestna časť Vladiče). Prístup do sídiel zabezpečuje južným okrajom vedúca cesta II/575 a na ňu napojené cesty III. triedy.
Mikovská brázda je v rámci Laboreckej vrchoviny lemovaná len vlastným územím a nesusedí so žiadnou inou geomorfologickou jednotkou.
Chránené územia.
Severovýchodný okraj brázdy zasahuje na územie Chránenej krajinnej oblasti Východné Karpaty a v strednej časti sa nachádza chránený areál Driečna. 
Turizmus.
Územie Mikovskej brázdy patrí medzi turisticky atraktívnejšie časti Laboreckej vrchoviny a vedie tu niekoľko značených turistických chodníkov a cyklochodníkov.

</doc>
<doc id="710167" url="https://sk.wikipedia.org/wiki?curid=710167" title="Igric 2021">
Igric 2021

32. ročník odovzdávania tvorivých cien a prémií Igric sa uskutočnil v nedeľu, 26. septembra 2021, v petržalskom dome kultúry Zrkadlový háj. V televíznom zázname ceremoniál neskôr odvysielala RTVS, a to 13. októbra 2021 na minoritnej Dvojke. 
Moderátormi galavečera boli Juraj Ďuriš, Peter Kočiš a Renáta Ryníková.

</doc>
<doc id="710168" url="https://sk.wikipedia.org/wiki?curid=710168" title="Igric 2022">
Igric 2022

33. ročník odovzdávania tvorivých cien a prémií Igric sa uskutočnil v nedeľu, 25. septembra 2022, v petržalskom dome kultúry Zrkadlový háj. V televíznom zázname ceremoniál neskôr odvysielala RTVS, a to 15. októbra 2022 na minoritnej Dvojke. 
Moderátormi galavečera boli Peter Kočiš a Milo Kráľ.

</doc>
<doc id="710169" url="https://sk.wikipedia.org/wiki?curid=710169" title="Igric 2023">
Igric 2023

34. ročník odovzdávania tvorivých cien a prémií Igric sa uskutočnil v nedeľu, 24. septembra 2023, v petržalskom dome kultúry Zrkadlový háj. V televíznom zázname ceremoniál neskôr odvysielala RTVS, a to 30. septembra 2023 na minoritnej Dvojke. 
Moderátorom galavečera bol Peter Kočiš.

</doc>
<doc id="710178" url="https://sk.wikipedia.org/wiki?curid=710178" title="Rydošová">
Rydošová

Rydošová (; ) je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Osadné, približne severne od Sniny. 
Poloha.
Nachádza sa v hlavnom hrebeni vrchoviny. Juhozápadná časť masívu a hrebeňa zasahuje na územie Prešovského kraja, okresu Snina a katastrálne územie obce Osadné, severovýchodná časť patrí poľskému Podkarpatskému vojvodstvu, powiatu Sanok a gmine Komańcza. Najbližšími sídlami sú južne situované Osadné a Parihuzovce a západne ležiaca Vyšná Jablonka, rovnako západne sa nachádzajú aj Svetlice a Oľšinkov, severne poľský Szczerbanówka a východne Solinka. Oblasť je súčasťou Chránenej krajinnej oblasti Východné Karpaty v slovenskej a Cisniansko-wetlinského parku v poľskej časti.
Opis.
Rydošová leží na severovýchodnom okraji Laboreckej vrchoviny a je najvýchodnejším vrchom hraničného hrebeňa. Južným smerom sa nachádza Drozdiačka (), Skory () a Kýčera (), západným Ščoby (), Parilov (), Kýčerský grúň (), Vysoký grúň () a Vrch nad Lazom (), severným Jasieniowa (), Chryszczata (), Kraglica (), Jaworne () a Patryja () a východným Lopiennik (), Matragona (), Hyrlata (), Strop () a Černiny (). Južné svahy odvodňuje Pálenický potok do Udavy v povodí Laborca, voda zo severných častí odteká potokom Balniczka do rieky Oslawa v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, blízke Bukovské vrchy a okolité vrchy v Poľsku, ojedinele tiež Slanské a Vihorlatské vrchy.

</doc>
<doc id="710179" url="https://sk.wikipedia.org/wiki?curid=710179" title="Humus">
Humus

Humus je zložitá zmes rezistentných hnedých a tmavo hnedých amorfných a koloidných organických látok povahy kyselín, ktorá vzniká rozkladaním mikroorganizmov a syntézou. Jeho chemické a fyzikálne vlastnosti sú veľmi dôležité pre rastliny a pôdu.
Zaisťuje úrodnosť pôdy, je to súbor organických látok, ktoré pochádzajú z odumretých zvyškov rastlín, živočíchov a mikroorganizmov nahromadených v pôde a na pôde. Humus sa odlišuje vo farbe od hnedej po čiernu a skladá sa zo 60 % uhlíka, 6 % dusíka a menšej časti fosforu a síry. Pri rozklade humusu sa jeho zložky menia na formu použiteľnú pre rastliny. Má dôležitú funkciu pri eliminovaní zamorenia pôdy a pri oddeľovaní uhlíka.
Humifikované organické látky vznikajú počas ohraničeného prístupu vzduchu počas procesu , ktorý sa nazýva humifikácia. Počas humifikácie dochádza k vytváraniu nových, veľmi zložitých organických alebo organominerálnych látok – ide o humusové látky, tzv. trvalý humus.
Humusové látky sa hodnotia rôznym spôsobom, podľa rozličného hľadiska. Humus môžeme rozdeliť na:
Úrodnosť pôdy.
Zachovávanie a starostlivosť o humus v pôde má prospešný účinok na zásobovanie rastlín živinami, štruktúru pôdy, kompaktnosť a schopnosti zadržiavania vody. Množstvo a kvalita pôdneho humus spolu s obsahom organickej hmoty v pôde má veľký význam na výživu rastlín, najmä v ekologickom poľnohospodárstve, kde sa výživa rastlín zaisťuje za pomoci prirodzeného obehu živín v pôde. Obsah a kvalita humusu patrí medzi hlavné faktory, ktoré ovplyvňujú úrodnosť pôdy a slúži ako jeden z ukazovateľov poľnohospodárskej antropizácie (vplyv človeka na pôdu) pôd.
Humus má pre živiny obrovskú sorpčnú, viazaciu kapacitu a spolu s ílovými minerálmi a ďalšími zložkami pôdy vytvárajú orgáno-minerálne sorpčný komplex. Každá pôda má iný potenciál tvoriť humus, závisí to od konkrétnych podmienok stanoviska, teda od štruktúry pôdy a podnebia. Najbohatšia pôda na obsah humusu je ílovitá pôda a naopak pôda, ktorá tvorí najmenej humusu je piesčitá pôda.
Aby sa udržala úrodnosť pôdy je potrebné dbať o starostlivosť o dostatok kvalitného humusu v pôde. Je potrebné chrániť pôdu pred eróziou, pomáhať zvýšeniu ekologickej stability a biodiverzity prostredia, zabezpečiť dostatočný prívod organickej hmoty pomocou používania organických hnojív, zaorávania zvyškov rastlín a pod..
Obsah humusu v pôde.
Humus sa v pôde vyskytuje v povrchovej časti pôdneho profilu vo vrstvách rôznej mocnosti, nazývaných humusový horizont. V našich pôdach je obsah humus spravidla nízky, v celkovom priemere 1,8 – 2,2 %, tento obsah sa líši aj typom pôdy, napr. obsah humusu v poľnohospodárskych pôdach sa pohybuje od 0,5 – 10 % a pri rašelinových pôdach až do 90 %. Humus môžeme rozlíšiť podľa jeho kvality na kvalitný nasýtený humus (napr. čiernozeme) alebo nenasýtený humus (podzoly, kyslé pôdy). V lesných pôdach prevažuje nenasýtený humus, zatiaľ čo v záhradách prevláda humus nasýtený.
Obsah humusu v pôde sa môže meniť podľa typu pôdy, klímy, pôdnej vlhkosti a využitia pôdy, dá sa vypočítať z nameraných hodnôt obsahu organického uhlíka v pôde. Obsah humusu v pôde je hodnotou relatívne stálou, ak je zabezpečený trvalý prísun organických látok do pôdy. Množstvo organického uhlíka, a teda aj humusu ovplyvňuje humusotvorný materiál, ktorý tvoria predovšetkým zvyšky nadzemných častí drevín a odumierajúci koreňový systém, ale aj živá koreňová sústava. Bez vyrovnanej bilancie organických látok sa znižuje obsah živného aj trvalého humusu a zároveň sa zhoršuje celá rada pôdnych vlastností. Ak sa teda nebude obsah organických látok v pôde znižovať dá sa predpokladať, že sa nezníži ani obsah humusu v pôde.

</doc>
<doc id="710185" url="https://sk.wikipedia.org/wiki?curid=710185" title="Lopúch hájny">
Lopúch hájny

 
Lopúch hájny () je dvojročná bylina z čeľade astrovité ("Asteraceae"). Jeho prirodzený areál zahŕňa mierne oblasti Európy až po Kaukaz.
Opis.
Lopúch hájny je dvojročná, veľmi statná bylina, vysoká 100 až 250 cm. Byle sú priame, hrubé, rozložito rozkonárené, konáriky sú rovnovážne odstávajúce, koncami oblúkovito ohnuté nadol.
Listy sú striedavé, stopkaté, dlhé až 50 cm a široké do 40 cm, horné sú rýchlo zmenšujúce. Listové stopky prízemných listov sú duté, dlhé až 60 cm. Čepele sú v obryse srdcovito vajcovité, oddialene zúbkaté, tenké, na líci zelené, holé, na rube tenko sivo plstnaté, neskôr lysé.
Kvety sú usporiadané v súkvetí, ktorým je úbor, zdanlivo tvoriaci jeden mnohopočetný kvet. Jednotlivé kvety v úbore sú obojpohlavné, rúrkovité, pravidelné, päťpočetné, so zrastenými korunnými lupienkami. Vytvárajú rúrkokvetý úbor, najčastejšie s červenofialovými kvetmi, ktoré sú v dĺžke listeňov. Peľnice piatich tyčiniek sú zrastené do rúrky okolo čnelky. Kalich je voľný, trváci, redukovaný do chlpatého chocholca, dlhého 1 až 3 mm, ktorý tvorí lietacie zariadenie slúžiace na rozširovanie semien vetrom. Zákrov pozostávajúci zo zelených listeňov je holý alebo slabo pavučinatý, listene sú početné, šidlovité, tuhé s háčikovitým vrcholom.
Guľovité úbory s priemerom 30 až 40 mm sú usporiadané v hustých strapcoch, na konci konárikov často v trojiciach. Stopky úborov sú krátke. Plodom je tmavohnedá nažka, veľká 6 až 9 mm.
Rozšírenie.
Areál rozšírenia lopúcha hájného zahŕňa mierne oblasti Európy až po európske Rusko a Kaukaz.
Na Slovensku je rozšírený od Bielych a Malých Karpát po Bukovské a Vihorlatské vrchy.
Ekológia.
Lopúch hájny rastie vo vlhkých a lužných lesoch, v pobrežných krovinách a na pasienkoch. Obľubuje stále vlhké, výživné, zásadité, dusíkaté, humózne, hlinitopiesočnaté pôdy. Kvitne od júla do septembra. Rozširuje sa hlavne zoochórne – prichytávaním na srsť zvierat, pričom rozširovacou jednotkou je celý úbor.

</doc>
<doc id="710186" url="https://sk.wikipedia.org/wiki?curid=710186" title="Arctium nemorosum">
Arctium nemorosum



</doc>
<doc id="710190" url="https://sk.wikipedia.org/wiki?curid=710190" title="Zéta Herculis">
Zéta Herculis



</doc>
<doc id="710193" url="https://sk.wikipedia.org/wiki?curid=710193" title="Veľká cena Saudskej Arábie 2024">
Veľká cena Saudskej Arábie 2024

Veľká cena Saudskej Arábie 2024 (), ktorá sa uskutočnila 9. marca 2024 na mestskom okruhu Jeddah Corniche Circuit v Džidde na pobreží Červeného mora, bola druhá Veľká cena sezóny 2024 Majstrovstiev sveta Formule 1. Vzhľadom na začiatok ramadánu sa preteky uskutočnili už v sobotu namiesto nedele.
Oliver Bearman na týchto pretekoch debutoval vo Formule 1 za tím Ferrari. Mladý Angličan, ktorý v aktuálnej sezóne jazdí vo Formule 2, nahradil Carlosa Sainza, ktorý musel Veľkú cenu vynechať kvôli zápalu slepého čreva.
Max Verstappen viedol šampionát po víťazstve v úvodných pretekoch pred Sergiom Pérezom a Carlosom Sainzom.
Priebeh kvalifikácie.
Max Verstappen dosiahol v kvalifikácii celkovo najrýchlejšie kolo. Na druhom a treťom mieste skončili Charles Leclerc a Sergio Pérez. Debutantovi Bearmanovi uniklo umiestnenie v záverečnom kvalifikačnom segmente o 35 tisícin a obsadil 11. miesto.
Priebeh pretekov.
Verstappen vyhral preteky pred Pérezom a Leclercom. Oliver Bearman skončil vo svojich prvých pretekoch formuly 1 siedmy. Pierre Gasly odstúpil už po prvom kole pretekov kvôli poškodeniu prevodovky na jeho Alpine. Lance Stroll taktiež nedokončil preteky, kvôli nehode v piatom kole. Väčšina jazdcov využila následnú safety car fázu na svoju jedinú zastávku v boxoch počas pretekov.
Výsledky.
Kvalifikácia.
Poznámky:
Preteky.
Poznámky:

</doc>
<doc id="710197" url="https://sk.wikipedia.org/wiki?curid=710197" title="Malo Gusto">
Malo Gusto

Malo Arthur Gusto (* 19. máj 2003, Décines-Charpieu, Francúzsko) je francúzsky profesionálny futbalista, ktorý hráva na poste obrancu v anglickom klube Chelsea.
Klubová kariéra.
Olympique Lyon.
Gusto začínal s futbalom v tíme AS Villefontaine. Do akadémie Olympique Lyon prišiel v roku 2016 ako 13-ročný. Postupne prešiel akadémiou a neskôr hrával za B-tím. V prvom tíme Lyonu debutoval dňa 24. januára 2021 pri víťazstve 5:0 nad AS Saint-Étienne. Po pár zápasoch podpísal s tímom zmluvu do roku 2024.
V sezóne 2021/22 sa stal stabilným hráčom obrany po tom čo odišlo niekoľko obrancov. Odohral 37 zápasov z toho 30 zápasov v Ligue 1.
Chelsea.
Dňa 29. januára 2023 podpísal Gusto zmluvu s anglickým tímom Chelsea. Podpísal kontrakt do roku 2030 a Chelsea zaplatila Lyonu 26,3 milióna libier. Do konca sezóny však pôsobil na hosťovaní v Lyone.
V Chelsea debutoval dňa 13. augusta 2023 pri remíze 1:1 s Liverpoolom. Dňa 24. septembra dostal Gusto svoju prvú červenú kartu v kariére pri prehre 0:1 s Aston Villou.
Reprezentácia.
Gusto reprezentoval Francúzsko v mládežníckych kategóriách do 16, 17, 19 a 21 rokov.
Dňa 13. októbra 2023 Gusto debutoval v seniorskej reprezentácii Francúzska pri výhre 2:1 nad Holandskom v kvalifikácii na Majstrovstvá Európy vo futbale 2024.
Štatistiky kariéry.
Klubové.
"K 27. februáru 2024"
 1 Európska liga UEFA
Medzinárodné.
"K 27. februáru 2024"

</doc>
<doc id="710198" url="https://sk.wikipedia.org/wiki?curid=710198" title="Repejovská brázda">
Repejovská brázda

Repejovská brázda je geomorfologickou časťou Laboreckej vrchoviny. Leží na území okresov Stropkov a Medzilaborce.
Polohopis.
Brázda sa nachádza na západe strednej časti vrchoviny a zaberá pás územia, vedúci severo-južným smerom. Osou brázdy je riečka Oľka, ktorá preteká jej strednou a južnou časťou a ústia do nej všetky potoky z tejto oblasti. Severným okrajom preteká Poliansky potok, ktorý vodu odvádza, rovnako ako Oľka, do Ondavy. Repejovská brázda je v rámci Laboreckej vrchoviny lemovaná len vlastným územím a nesusedí so žiadnou inou geomorfologickou jednotkou.
Na území brázdy ležia obce Havaj, Bystrá, Varechovce, Repejov a Oľka, patriace do okresov Stropkov a Medzilaborce v Prešovskom kraji. Prístup do sídiel zabezpečuje údolím Oľky vedúca cesta II/554, ktorá sa na severe v obci Havaj pripája na cestu II/575.
Chránené územia.
Na území Repejovskej brázdy sa nenachádza žiadne osobitne chránené územie. 
Turizmus.
V tejto časti Laboreckej vrchoviny nie sú žiadne značené turistické trasy ani významnejšie pamiatky, preto oblasť patrí medzi turisticky menej rušné lokality, vhodné na nenáročnú pešiu a cykloturistiku.

</doc>
<doc id="710204" url="https://sk.wikipedia.org/wiki?curid=710204" title="Alexandre Louis Simon Lejeune">
Alexandre Louis Simon Lejeune

Alexandre Louis Simon Lejeune (* 23. decembra 1779, Verviers† 28. decembra 1858, Verviers) bol francúzsky lekár a botanik.
V roku 1801 vstúpil na lekársku školu v Paríži, ale následne bol nútený štúdium zanechať kvôli vojenskej brannej povinosti. Po skončení vojenských povinností sa koncom roku 1804 presťahoval do Ensivalu ako lekár. O tri roky neskôr sa natrvalo usadil vo svojom rodnom meste Verviers.
S Richardom Courtoisom (18061835) bol spoluautorom knihy „Compendium florae belgicae“. Bol mentorom Marie-Anne Libertovej, ktorú zoznámil s Augustinom Pyramus de Candolle. Libertová pomenovala rod "Lejeunea" (čeľaď Lejeuneaceae) na počesť Alexandrea Lejeunea v roku 1820.
Alexandre Louis Simon Lejeune má v Medzinárodnom registri mien rastlín skratku Lej.

</doc>
<doc id="710205" url="https://sk.wikipedia.org/wiki?curid=710205" title="2S43 Maľva">
2S43 Maľva

 2S43 Maľva je ruská samohybná húfnica kalibru 152 mm na kolesovom podvozku 8x8. V súčasnosti ide o jedinú samohybnú húfnicu ruskej armády s kolesovým podvozkom. Vďaka jednoduchšiemu kolesovému podvozku je asi o 10 ton ľahšia ako húfnica 2S19 Msta-S, čo jej umožňuje rýchlejšie presuny po ceste. 
Maľva je určená na ničenie taktických konvenčných i jadrových zbraní protivníka, k úderom na delostrelecké batérie, konvoje, systémy protivzdušnej obrany alebo veliteľské stanovištia. 
Vznik a vývoj.
Prvé správy o húfnici 2S43 Maľva boli zverejnené na jeseň roku 2019. V tom čase už prebiehala montáž prvého prototypu. Testovanie novej húfnice prebiehalo od roku 2020 a štátne skúšky boli ukončené v roku 2023. Sériová výroba bola spustená v tom istom roku v reakcii na naliehavú operačnú požiadavku ruskej armády, ktorá počas invázie na Ukrajinu postupne strácala stále väčšie množstvo húfnic.
Konštrukcia.
Maľva je postavená na štvornápravovom podvozku BAZ-6010-027 s pohonom všetkých kolies. Pohon zabezpečuje vznetový motor JaMZ-8424 s výkonom 470 koní. Rýchlosť húfnice na ceste dosahuje až 80 km/h s tým, že dojazd je približne 1000 kilometrov. To dáva Maľve značný akčný rádius.
Podvozok samohybnej húfnice je vybavený pancierovanou kabínou, ktorá pojme a chráni obsluhu počas presunov. Obsluhu húfnice zaisťuje 5 osôb.
Dĺžka húfnice je 13 metrov a jej hmotnosť je relatívne nízke - dosahuje len 32 ton. To umožňuje prepravovať Maľvu aj prostredníctvom vojenských dopravných lietadiel ako je Il-76.
2S43 Maľva je vybavená 152mm kanónom 2A64, ktorý využíva ja samohybná húfnica 2S19 Msta-S. Kanón má dĺžku 47 kalibrov. Je vybavený trojkomorovou úsťovou brzdou, plynovým ejektorom a pokročilým brzdovo-vratným zariadením. Odmer húfnice je v rozsahu 30 stupňov na obe strany od osi vozidla a námer v rozsahu od -3 stupňov do +70 stupňov. Na zmenu odmeru aj námeru sa používajú automatizované pohony.
Palebný priemer húfnice 2S43 Malva predstavuje 30 kusov munície. Náboje sú prepravované v debnách na plošine podvozku. Nabíjanie húfnice prebieha ručne pomocou prvkov mechanizácie, pričom je deklarovaná rýchlosť paľby 7 rán/min. Maximálny dostrel konvenčnou muníciou je 24,5 km. Z hľadiska dostrelu tak zaostáva nielen za modernou ruskou húfnicou 2S35 Koalicija-SV, ale aj za staršou sovietskou 2S5 Giacint.

</doc>
<doc id="710209" url="https://sk.wikipedia.org/wiki?curid=710209" title="Alexandre Louis Lejeune">
Alexandre Louis Lejeune



</doc>
<doc id="710210" url="https://sk.wikipedia.org/wiki?curid=710210" title="Lej.">
Lej.



</doc>
<doc id="710218" url="https://sk.wikipedia.org/wiki?curid=710218" title="Kleofradov maliar">
Kleofradov maliar

Kleofradov maliar bol grécky maliar červenofigúrových váz, činný v Aténach približne v rokoch 505 až 475 pred Kr.
Kleofradov maliar, atický maliar váz, bol nepochybne jednou z najväčších a najvýznamnejších osobností (spolu s Berlínskym maliarom), s ktorými sa bolo možno stretnúť v dlhom a pestrom vývoji gréckeho vázového maliarstva. Jeho skutočné meno nie je známe, bol nazvaný podľa aténskeho hrnčiara Kleofrada (nápis "ΚΛΕΟΦΡΑΔΕΣ ΕΠΟΙΕΣΕΝ ΑΜΑΣ...Σ – epoiesen - zhotovil" sa nachádza na okraji nôžky ním zdobenej fragmentárnej čaše).
Meno „Kleofradov maliar“ mu dal v roku 1910 britský historik umenia John Beazley. Po objavení "Epiktétovej signatúry" „Epiktétos egrafsen“ (Epiktétos namaľoval) na berlínskom peliké (Antikenmuseen F 2170, Berlín), ktoré bolo v zozname jeho diel, dostal meno "Epiktétos II.", pretože toto maliarske dielo nemalo štylisticky nič spoločné s Epiktétom, už známym maliarom (to by znamenalo, že meno Epiktétos bolo skutočným menom Kleofradovho maliara). Tento problém nakoniec vyriešil britský archeológ John Boardman tým, že dokázal, že podpis je falzifikát.
Kleofradov maliar (ktorý bol pravdepodobne otrok) sa svojmu remeslu zrejme vyučil od Euthymida, veľkého maliara predchádzajúcej generácie, ktorý výrazne pomohol rozvinúť novú techniku červenofigúrovej vázovej maľby. Kleofradovmu maliarovi sa pripisuje niečo vyše sto červenofigúrových váz a keramických fragmentov (aj na základe štylistických podobností), ale maľoval aj staršou čiernofigúrovou technikou panathenajské amfory, z ktorých sa zachovalo menej ako tucet (v obľube mal veľké tvary nádob, amfory, hydrie, kratéry, pelikai). Pri zdobení svojich červenofigurových váz používal aj niektoré staršie metódy. Napríklad niektoré detaily (okraj vlasov) skôr vyrýval. Užíval si však voľnosť, ktorú mu umožňovala červenofigúrová technika. S potešením používal jej najvýraznejšie črty, takzvanú reliéfnu líniu, ktorá je u neho viditeľne zreteľnejšia a zriedenú glazúru pre mnohé detaily. Maľoval odvážne a inovatívne figurálne kompozície, ktorými v súvislých pásoch zdobil ako jeden z prvých celé telá váz (s prevažujúcou mytologickou a panathenajskou tématikou). Oficiálne uznanie za svoju remeselnú zručnosť však získal za práce v čiernofigúrovej technike. V rokoch 490 až 480 pred Kr. bol pravidelne poverený mestom Atény maľovať čiernofigúrové amfory pre Panathenajské hry. Týmito amforami, ktoré sa ešte naplnili olejom z posvätného hája bohyne Atény, sa oceňovali víťazi mnohých súťaží na panathenajských hrách. 
Medzi jeho najznámejšie diela patrí mníchovská špicatá amfora (Staatliche Antikensammlungen 2344, Mníchov), datovaná približne do rokov 500 až 490 pred Kr., ktorá na krku nádoby zobrazuje šesť cvičiacich atlétov v 
palaistre, na tele nádoby je hlavnou scénou dionýzovský "thiasos" (sprievod). Je tu zobrazený bradatý Dionýzos držiaci kantharos a ratolesť viniča, satyrovia a Dionýzove stúpenkyne menády, z ktorých sa jedna obťažovaná satyrom obratne bráni (satyr ju chytil za lem chitónu, kým ona mu jednou rukou odtláča ruku a druhou mu zamierila "thyrsos", symbol plodnosti, na genitálie). Táto scéna zrejme zachytáva vtedajšiu predstavivosť na sexuálne väzby pri nepriateľských stretnutiach medzi menádami a satyrmi.
Ďalším jeho známym dielom je červenofigúrová hydria (kalpis) z mníchovského múzea (Staatliche Antikensammlungen 8770, Mníchov), datovaná približne do roku 480 pred Kr., na ktorej je výjav z trójskej vojny. Na ramene tejto nádoby je zobrazená misia k Achillovi. Hrdina skľúčene sedí a má sklonenú hlavu. Odyseus ho neúspešne presviedča, aby sa vrátil na bojové pole. Zľava a zprava sú zobrazení Foinix a Patroklos (Homérova Iliada IX. 185-98) 

</doc>
<doc id="710219" url="https://sk.wikipedia.org/wiki?curid=710219" title="VILOmeniny">
VILOmeniny

VILOmeniny sú súťažno-zábavná reality show, ktorú vysielala TV Markíza s prestávkou v rokoch 20002008. Reláciu moderoval Vilo Rozboril, ktorý bol s programom významne spätý, a takisto niesla podľa neho aj prispôsobený názov "VILOmeniny". V Česku sa slovenská relácia vysielala na TV Nova, česká adaptácia na TV Prima.
Pôvodné VILOmeniny štartovali v polovici sezóny 2000 / 2001. Vo svojom čase patrili k vôbec najúspešnejším programom televízie, zrušené boli na jar 2008 po náhlom poklese sledovanosti.
V apríli 2017 sa relácia vrátila na obrazovky Markízy pod názvom "Vylomeniny". Novú generáciu programu moderoval Ján Tribula. Súťažilo sa o výhru 3000 eur.
Opis.
Pri svojom štarte boli koncipované ako rodinná súťaž, ktorá zobrazovala zápolenie dvoch rodín alebo susedov v ich autentickom socio-kultúrnom a demografickom prostredí. V druhom roku vysielania sa "VILOmeniny" začali dopĺňať špeciálnymi vydaniami, ktoré tvorcovia realizovali mimo prostredia domácností. Z tohto obdobia ešte stále rezonujú vydania, v ktorých sa súťažilo v idúcom vlaku, v rómskych rodinách z Letanoviec, v kasárňach, vo vysokoškolských internátoch a podobne.
Od septembra 2004 "VILOmeniny" definitívne opustili prostredie rodín a stavili na extrémy – sociálne (vydanie Mojsejovci proti bezdomovcom), veľkostné (trpaslíci proti vysokým ľuďom nad 2m), etické (prostitútky proti veriacim ženám z dediny), a na opozitá: modelky a moletky, pohrebáci a novorodenecké oddelenie a podobne. Každé vydanie verne zachytáva a mapuje prostredie a správanie jednotlivých skupín a okrem zábavy poskytuje divákovi obraz o živote, myslení, zvyklostiach i schopnosti súťažiacich spolupracovať.
Duely súťažiacich si merali sily v bizarných súťažiach. Medzi tradičné súťažné úlohy patrilo finále – strhávanie obrusu spod hromady tanierov. Pre víťazov čakala výhra 50 000 korún. So stúpajúcou popularitou sa výhra zvýšila na 60 000 korún.
Formát.
Formát pochádza od slovenskej spoločnosti J.A.M. Film 1999. VILOmeniny boli štyrikrát preformátované. Naposledy niesli označenie „3“.
Počas leta 2006 formát adaptovala aj česká TV Prima. S moderátorom Liborom Boučkom odvysielala pokusne osem vydaní Vylomenín, relácia sa však na susednom trhu neujala.
Sledovanosť.
Relácia sa tešila obrovskému úspechu a priazni divákov, no postupom času sa rapídne znížila sledovanosť. Najvyššiu sledovanosť zaznamenali "VILOmeniny" 2. januára 2005, kedy si súboj colníci verzus špeciálna zásahová jednotka pozrelo 1 375 000 divákov.
Úspechy.
V roku 2005 bola relácia nominovaná na 51. ročníku najprestížnejšieho európskeho festivalu televíznych zábavných programov Zlatá ruža (Rose d'Or), a to v kategórii reality show. TV Markíza vybrala do súťaže časť, v ktorej súťažili Mojsejovci proti bezdomovcom. Od zavedenia peoplemetrového výskumu malo práve toto vydanie najvyššiu sledovanosť s trhovým podielom vyše 52%. Reláciu pozeralo 1 milión 330-tisíc divákov.
V roku 2009, po tom ako bola relácia zrušená, získala cenu OTO za rok 2008 v novej kategórii s názvom Program branding za propagáciu relácie a upútavky na ňu.

</doc>
<doc id="710220" url="https://sk.wikipedia.org/wiki?curid=710220" title="Laachske jazero">
Laachske jazero



</doc>
<doc id="710221" url="https://sk.wikipedia.org/wiki?curid=710221" title="Trstianka (prítok Ladianky)">
Trstianka (prítok Ladianky)

Trstianka je potok svojou pramennou časťou v geomorfologickom celku Ondavská vrchovina a svojou strednou a dolnou časťou toku v geomorfologickom celku Beskydské predhorie v geomorfologickom podcelku Hanušovská pahorkatina v regióne Šariš v Prešovskom kraji v okrese Prešov. Je pravostranným prítokom vodného toku Ladianka. Má dĺžku .
Prameň.
Pramení v v severnej časti územia obce Šarišská Trstená v lesnom extraviláne severne od intravilánu v lese aj lúke Sosnina v okrese Prešov v Prešovskom kraji. 
Opis toku.
Od prameňa tečie južným smerom cez les Sosnina v lesnom extraviláne obce Šarišská Trstená, vteká do poľnohospodárskeho extravilánu, ľavým brehom obmýva pole Pod Sosninou, pravým brehom obmýva pole Šilky, v vteká do intravilánu Šarišskej Trstenej, od bez zmeny smeru vyteká z intravilánu a tečie po obecnej hranici medzi Šarišskou Trstenou a obcou Chmeľovec. Meandruje, je lemovaná príbrežnou vegetáciou, pravým brehom obmýva pole Klčava, mení smer na juhovýchod, od tečie po obecnej hranici medzi Šarišskou Trstenou a obcou Nemcovce, od tečie po obecnej hranici medzi Nemcovcami a obcou Čelovce. V priberá pravostranný bezmenný prítok, ľavým brehom obmýva pole Mravčie v Čelovciach, v opúšťa obecnú hranicu a tečie územím Nemcoviec, pravým brehom obmýva pole Gerendeľ, ľavým brehom obmýva pole Prídely, v podteká železničnú trať Prešov - Humenné, v v extraviláne na okraji územia obce Nemcovce na obecnej hranici s obcou Šarišská Poruba ústi do vodného toku Ladianka ako jej pravostranný prítok. Vodný tok Ladianka ďalej ústi do Sekčova. Pramení a preteká na území obce Šarišská Trstená, pokračuje územím obcí Chmeľovec, Čelovce, a ústi na území obce Nemcovce v okrese Prešov v Prešovskom kraji. Nemá dôležitejší prítok.
Pôvod názvu.
Názov vodného toku má pôvod v názve obce Šarišská Trstená, na území ktorej vodný tok pramení a horným tokom preteká. Zo slovného základu druhého komponentu názvu obce "trsť-" po rozšírení o formant "-ianka" bolo utvorené jednoslovné hydronymum Trstianka ako súčasť početnej skupiny názvov v slovenskej toponymii, najmä hydronymii. Motiváciou pomenovania názvu obce Šarišská Trstená, bol charakteristický výskyt vysokej trvácej trávy "trsti obyčajnej", latinsky "Phragmites australis". Vývoj názvu obce podľa dochovaných listín: 1345 Nadfu, 1773 Natwej, 1927 Nadvej, 1948 Šarišská Trstená. Hydronymum Trstianka bolo štandardizované v roku 1975. V súčasnej slovenskej štandardizovanej hydronymii hydronymum Trstianka nie je jedinečným názvom (február 2024). 

</doc>
<doc id="710222" url="https://sk.wikipedia.org/wiki?curid=710222" title="Milan Náhlik">
Milan Náhlik

Mgr. Milan Náhlik (* 15. august 1976, Trnava) je slovenský policajt a politik. V prezidentských voľbách v roku 2024 kandidoval na post prezidenta Slovenskej republiky.
Životopis.
Náhlik pochádza z Trnavského kraja, resp. z Bratislavy, v súčasnosti žije v obci Dúbrava na Liptove. Je ženatý a má tri deti. Vyštudoval na Univerzite Konštantína Filozofa v Nitre. Od roku 1998 pracuje ako policajt, v roku 2024 robil v kriminálnej polícii.
V roku 2014 neúspešne kandidoval za starostu mestskej časti Bratislava-Rača. V roku 2018 kandidoval v komunálnych voľbách ako nezávislý kandidát za poslanca miestneho zastupiteľstva v Devínskej Novej Vsi.
V parlamentných voľbách v roku 2020 kandidoval do NR SR za stranu HLAS ĽUDU (dnes REPUBLIKA) zo 7. miesta kandidátky. Získal 184 hlasov; keďže strana získala iba 0,06 % hlasov, mandát nezískal.
Kandidatúra na prezidenta.
Náhlik zozbieral 15 000 podpisov potrebných na kandidatúru ako občiansky kandidát v prezidentských voľbách 2024 a odovzdal ich ministerstvu vnútra 26. januára 2024. Predseda parlamentu jeho kandidatúru prijal 31. januára 2024. Medzi svoje tri priority v prípade zvolenia zaradil vystúpenie Slovenska z NATO a z EÚ, ak sa nepodarí zlepšiť postavenie Slovenska v nej, a sfunkčnenie referenda ako kľúčového a záväzného prvku priamej demokracie. Ako zahraničného politika, ktorý je preňho inšpiráciou, označil ruského prezidenta Vladimira Putina. Na margo ruskej invázie na Ukrajinu sa vyjadril, že "„Rusi urobili to, čo by urobil každý jeden milujúci rodič voči svojmu dieťaťu, ktoré by bolo ohrozené na živote a zdraví. Nikto nešiel pomôcť rusky hovoriacim obyvateľom na východe Ukrajiny pri ich prenasledovaní a vraždení. To netrvalo jeden deň.“"
V prvom kole volieb získal 3 111 (0,14 %) platných hlasov a skončil na 9. mieste.

</doc>
<doc id="710223" url="https://sk.wikipedia.org/wiki?curid=710223" title="Kýčera (vrch v Laboreckej vrchovine, 721 m)">
Kýčera (vrch v Laboreckej vrchovine, 721 m)

Kýčera () je vrch v Laboreckej vrchovine, krajinnom celku Nízkych Beskýd. Leží nad obcou Osadné, približne severne od Sniny. 
Poloha.
Nachádza sa vo východnej časti vrchoviny, v Prešovskom kraji, okrese Snina a na katastrálnom území obce Osadné. Najbližším sídlom je južne situované Osadné, západným smerom leží Vyšná Jablonka, Svetlice a Oľšinkov, severne poľská Szczerbanówka a východne Solinka. Masív je súčasťou Chránenej krajinnej oblasti Východné Karpaty.
Opis.
Kýčera leží na severovýchodnom okraji Laboreckej vrchoviny, v rázsoche, vedúcej južným smerom z Kýčerského grúňa () v hlavnom, hraničnom hrebeni. Východným smerom sa nachádza Matragona (), Hyrlata (), Drozdiačka (), Černiny () a Strop (), južným Skory (), Hrčasté (), Kýčera (), Diel () a Panský vrch (), západným Veľká Kýčera (), Maňov (), Parilov () a Ščoby () a severným Vysoký grúň (), Vrch nad Lazom (), Kýčerský grúň () a Rydošová (). Severné a východné svahy odvodňuje Pálenický potok, západné Ščobovský potok, oba smerujúce do Udavy v povodí Laborca. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny a blízke Bukovské vrchy, ojedinele tiež Slanské a Vihorlatské vrchy.
Prístup.
Na vrchol nevedie značená turistická trasa, preto prístup je možný neznačenými chodníkmi z Osadného.

</doc>
<doc id="710224" url="https://sk.wikipedia.org/wiki?curid=710224" title="Lopúch väčší">
Lopúch väčší

 
Lopúch väčší () je statná dvojročná bylina z čeľade astrovité ("Asteraceae"). Jeho prirodzený areál zahŕňa mierne oblasti Eurázie.
Opis.
Lopúch väčší je dvojročná bylina, vysoká 100 až 200 cm. Byle sú priame, hrubé, ryhované, vlnato chlpaté, bohato rozkonárené a vyplnené stržňom.
Listy sú striedavé, dlhostopkaté, prízemné sú dlhé až 50 cm a široké do 40 cm, horné sa rýchlo zmenšujú, listové stopky sú plné. Čepele sú v obryse srdcovito vajcovité, celistvookrajové alebo veľmi jemne zubaté, na líci zelené, na rube sivo plstnaté, neskôr lysé.
Kvety sú usporiadané v súkvetí, ktorým je úbor, zdanlivo tvoriaci jeden mnohopočetný kvet. Jednotlivé kvety v úbore sú obojpohlavné, rúrkovité, pravidelné, päťpočetné, so zrastenými korunnými lupienkami. Vytvárajú rúrkokvetý úbor, najčastejšie s fialovými kvetmi. Tyčiniek je päť a ich peľnice sú zrastené do rúrky okolo čnelky. Kalich je voľný, trváci, redukovaný do chlpatého chocholca, dlhého 1 až 3 mm, ktorý tvorí lietacie zariadenie slúžiace na rozširovanie semien vetrom. Mnohoradový zákrov je vytvorený zo zelených listeňov, ktoré sú úzko čiarkovité, na báze brvité, postupne zúžené do zlatožltej háčikovitej špičky. 
Guľovité úbory s priemerom 30 až 35 mm sú usporiadané na konci konárikov do vrcholíkových metlín. Plodom je čierna, jemne bradavičnatá nažka, veľká 5 až 6 mm.
Rozšírenie.
Areál rozšírenia lopúcha väčšieho zahŕňa mierne oblasti Eurázie. Zavlečený je v Kanade, Spojených Štátoch, na Britských ostrovoch, v Austrálii, na Novom Zélande a v Rusku od Kurilských ostrovov cez Sachalin po Prímorie.
Na Slovensku je na celom území hojný.
Ekológia.
Lopúch väčší obsadzuje vhodné stanovištia od nížin do horského stupňa. Rastie často na rumoviskách, pasienkoch a v krovinách.
Obľubuje vlhké, výživné, neutrálne, hlinitopiesočnaté pôdy. Kvitne od júla do septembra. Rozširuje sa hlavne zoochórne – prichytávaním na srsť zvierat, pričom rozširovacou jednotkou je celý úbor.
Význam a využitie.
Korene lopúcha väčšieho obsahujú inulín, éterický olej, organické kyseliny, horčiny a minerálne látky. Pre liečivé vlastnosti sa ich výťažky používajú ako metabolikum, dermatologikum, diuretikum, antibakterikum a homeopatikum. Uplatnenie má aj v kozmetike a čiastočne v kuchyni. Z usušených koreňov sa získava lopúchový olej (Bardanae oleum), čo je výťažok koreňa v rastlinnom oleji.

</doc>
<doc id="710225" url="https://sk.wikipedia.org/wiki?curid=710225" title="Arctium lappa">
Arctium lappa



</doc>
<doc id="710227" url="https://sk.wikipedia.org/wiki?curid=710227" title="Medzilaborecká brázda">
Medzilaborecká brázda

Medzilaborecká brázda je geomorfologickou časťou Laboreckej vrchoviny. Leží na území okresov Snina, Humenné a Medzilaborce.
Polohopis.
Brázda sa nachádza v severnej časti vrchoviny a lemuje južný okraj pohraničného hrebeňa. Zaberá úzky pás územia, vedúci od severozápadu na juhovýchod. Z významných vodných tokov preteká brázdou na severozápade rieka Laborec, v strednej časti Výrava a juhovýchodnej Udava, ktoré odvodňujú celú oblasť. Medzilaborecká brázda je v rámci Laboreckej vrchoviny lemovaná len vlastným územím, s výnimkou krátkeho úseku v údolí Laborca, kde nadväzuje Papínska brázda.
Na území brázdy leží mesto Medzilaborce a viacero obcí, medzi nimi Čertižné, Habura, Svetlice, Výrava a Hostovice, patriace do okresov Snina, Humenné a Medzilaborce v Prešovskom kraji. Prístup do sídiel zabezpečujú údoliami vedúca II/559 a II/567, na ktoré nadväzujú miestne komunikácie.
Chránené územia.
Na územie Medzilaboreckej brázdy okrajovo zasahuje Chránená krajinná oblasť Východné Karpaty, z maloplošných osobitne chránených území sa tu nachádza prírodná rezervácia Hostovické lúky a Čertižnianske lúky. 
Turizmus.
V tejto časti Laboreckej vrchoviny sú značené turistické trasy iba na severozápade. Zvyšok územia patrí medzi turisticky menej rušnú oblasť, vhodnú na nenáročnú pešiu a cykloturistiku.

</doc>
<doc id="710228" url="https://sk.wikipedia.org/wiki?curid=710228" title="Show Jana Krausa">
Show Jana Krausa

Show Jana Krausa, v minulosti vysielaná na Slovensku aj pod názvom Talk show Jana Krausa () je talk show, ktorá voľne nadväzuje na Krausov program "Uvoľnite sa, prosím", ktorý vysielala ČT1. Moderátorom programu je Jan Kraus. Program sa vysiela od 3. septembra 2010 na Prime a patrí k značne sledovaným programom. Na Slovensku vysielali reprízy pôvodných častí i koprodukčné časti stanice STV, TA3 a TV JOJ.
O programe.
Priebeh programu.
Na pódium prichádza Jan Kraus za sprievodu kapely svojho syna Davida Krausa. V úvodnej časti glosuje aktuálne udalosti, príp. sa opýta, či je prítomný pán Odvárka, divák, ktorý nechýba na žiadnom natáčaní. Pán Odvárka slovami Jána Krausa „zásadne nejazdí na zahraničné natáčanie“, a preto chýbal v dielach nakrúcaných v zahraničí; v New Yorku ho zastúpil režisér Miloš Forman. Počas nakrúcania 11. marca 2020 boli zrušené divadelné predstavenia pre viac ako 100 ľudí, čo bolo vyriešené tým, že v publiku sedel iba pán Odvárka.
Postupne prichádzajú na javisko traja hostia, výnimočne dvojica a dvaja hostia. Prvý hosť býva spravidla najvýznamnejší, tretí je väčšinou zaujímavý v zmysle kuriozity. Na konci programu sa Jan Kraus lúči slovami „Dámy a páni, ja vám ďakujem za pozornosť, to je pre dnešok všetko a teším sa s vami za týždeň, buď tu v divadle Archa, pri televíznych obrazovkách, alebo na YouTube, a ak sa budete pozerať, bude to veľmi prima.“ Nasleduje záverečná zvučka, titulky, pričom Jan Kraus odovzdáva hosťom bábky – marionety, kópie seba samého – a magazín KRAUS.
Jan Kraus.
Český herec, moderátor a zabávač Jan Kraus, typický svojím ostrým humorom a pohotovosťou, sa neskrýva so svojimi spoločenskými názormi a vyjadruje sa k dianiu v Česku. Na televíziu Prima prešiel kvôli nezhodám s vedením Českej televízie (talk show "Uvoľnite sa, prosím"). Keďže práva na program vlastnila Česká televízia, priviedol na TV Prima novú talk show.
Hostia.
Ján Kraus do programu pozýva spravidla troch hostí. V show sa už objavili desiatky známych aj menej známych ľudí. V programe účinkujú politici, herci, speváci, maliari, spisovatelia, režiséri, športovci, lekári, vedci, podnikatelia a ľudia mnohých ďalších profesií, záujmov, schopností či zručností. Úplne prvú trojicu hostí tvorili český politik Vít Bárta, speváčka skupiny Toxique Klára Vytlačová a fakír Peter Fiedor.
Vysielanie na Slovensku.
Predchádzajúce projekty.
Už v roku 2006 sa vysielala na Slovensku Krausova talkshow s názvom "Bez obáv, prosím". Išlo o slovenskú originálnu verziu českej talkshow "Uvolněte se, prosím", nešlo teda o reprízy českej relácie. Talkshow vysielaná na TV JOJ mala mesačnú periodicitu, vysielala sa každú poslednú nedeľu v mesiaci v late-prime o 21:50. Kraus si do nej pozýval najmä slovenské tváre. Sledovanosťou však neoslňovala a keď TV JOJ plošne vykonala audit výkonnosti relácií, zrušila ju. Šou sa dožila pár dielov. Knižné vydanie s rovnomenným názvom vyšlo v roku 2007.
V roku 2009 vysielala STV reprízy pôvodnej českej relácie pod názvom "Uvoľnite sa, prosím". Relácia sa vysielala od 5. júla 2009 v slote v nedeľu o 18:40 na Jednotke.
2011: "Show Jana Krausa" (STV).
V marci 2011 avizovala STV rokovanie o spoločnom vysielaní "Show Jana Krausa" spolu s Primou. Televízia mala záujem nie len o preberané časti, ale i o časti, ktoré by boli vyrobené pre STV.
2011 – 2012: "Show Jana Krausa" (TA3).
Premiéry českej verzie formátu pod identickým názvom "Show Jana Krausa" vysielala od 28. októbra 2011 – 23. júna 2012 spravodajská televízia TA3 v spolupráci s TV Prima. Išlo o prvý zábavný formát, ktorý sa na TA3 vysielal. Celkovo sa odvysielalo 35 častí. Štartovala v slote každý piatok o 21:15, teda s 10-minútovým oneskorením po Prime. Po vyše mesiaci od nasadenia bola kvôli programovým zmenám na Prime presunutá na pondelok o 21:10. TA3 si na relácii nadštandardne zakladala, podporovala ju upútavkami, inzerciou v tlači a každý týždeň k jej obsahu vydávala aj tlačovú správu. K spolupráci s TA3 došlo s najväčšou pravdepodobnosťou počas návštevy Jana Krausa na Slovensku, kedy v osobitnom programe televízie TA3 spovedal televíznu legendu Larryho Kinga. TA3 si ho totiž pozvala na oslavu svojich desiatich narodením. Rozhovor bol potom odvysielaný aj v Krausovej talk-show.
2014: "Talk show Jana Krausa" (TV JOJ).
Reprízy českej verzie talk-show pod názvom "Talk show Jana Krausa" začala TV JOJ vysielať od 9. júla 2014. Hoci časti televízia avizovala ako premiéru, premiéru mali vysielané časti len na televízii JOJ, pretože natočené diely už vysielala v predošlých mesiacoch Prima. Od konca augusta prišla TV JOJ spolu s Primou s novými časťami. Televízia po prvých častiach odsunula talk-show až do nočného slotu.
2015: "Show Jana Krausa" (TV JOJ).
V januári až máji 2015 pokračovala TV JOJ s vysielaním slovenskej verzie talk-show pod identickým názvom Show Jana Krausa.

</doc>
<doc id="710230" url="https://sk.wikipedia.org/wiki?curid=710230" title="Roméo Lavia">
Roméo Lavia

Roméo Lavia (* 6. január 2004, Brusel, Belgicko) je belgický profesionálny futbalista, ktorý hráva na pozícii defenzívneho záložníka v anglickom tíme Chelsea.
Klubová kariéra.
Manchester City.
Lavia je odchovancom belgického klubu RSC Anderlecht kde prišiel ako osemročný. V roku 2020 odišiel Lavia do akadémie Manchestru City, keď mal 16 rokov. Prešiel kategóriami do U18 a U23 a od leta 2021 trénoval s prvým tímom.
V prvom tíme "Citizens" debutoval dňa 21. septembra 2021 v treťom kole EFL Cupu pri výhre 6:1 nad Wycombe Wanderers.
Southampton.
Dňa 6. júla 2022 sa Lavia pripojil k Southamptonu kde podpísal päťročnú zmluvu. V tíme debutoval o mesiac neskôr pri prehre 1:4 s Tottenhamom. Svoj prvý gól v tíme strelil 30. augusta pri výhre 2:1 nad Chelsea a stal sa prvým hráčom s ročníka 2004, ktorý skóroval v Premier League. Southampton skončil v lige na poslednom mieste, čo viedlo tím k zostupu do Championship.
Chelsea.
Dňa 18. augusta 2023 prestúpil Lavia do Chelsea za poplatok 53 miliónov libier a podpísal s tímom zmluvu na sedem rokov. Začiatkom septembra si Lavia privodil svalové zranenie kvôli čomu debutoval v Chelsea až 27. decembra pri výhre 2:1 nad Crystal Palace. V zápase si však utrpel zranenie.
Reprezentačná kariéra.
Lavia reprezentoval Belgicko na rôznych mládežníckych úrovniach. V seniorskej reprezentácii Belgicka debutoval v priateľskom zápase pri výhre 3:2 nad Nemeckom.
Štatistiky kariéry.
Klubové.
"K 28. februáru 2024"
Medzinárodné.
"K 28. februáru 2024"

</doc>
<doc id="710231" url="https://sk.wikipedia.org/wiki?curid=710231" title="Deivid Washington">
Deivid Washington

Deivid Washington de Souza Eugênio (* 5. jún 2005, Itumbiara, Brazília) je brazílsky profesionálny futbalista, ktorý hráva na poste útočníka v anglickom klube Chelsea FC.
Klubová kariéra.
Santos.
Washington začínal s futbalom v Grêmiu. Do akadémie Santosu prišiel v roku 2016 keď mal 11 rokov. Vo veku 16 rokov podpísal Deivid prvú profesionálnu zmluvu s klubom. 
Washington debutoval v prvom tíme dňa 11. apríla 2023 pri výhre 2:0 nad Botafogo v Copa de Brasil. Svoj prvý profesionálny gól strelil pri výhre 3:0 nad Bahiou dňa 10. mája.
Chelsea.
Dňa 24. augusta 2023 prestúpil Washington do anglického klubu Chelsea, kde podpísal zmluvu na sedem rokov. V tíme debutoval dňa 28. októbra pri prehre 0:2 s Brentfordom.
Štatistiky kariéry.
"K 28. februáru 2024"
 1 Copa Sudamericana

</doc>
<doc id="710232" url="https://sk.wikipedia.org/wiki?curid=710232" title="Habit">
Habit

Habit (z , teda "odev, vzhľad") alebo kutňa je označenie pre rehoľnícke alebo mníšske rúcho na každodenné nosenie. Podľa farby a strihu habitu je možné rozoznať jednotlivé rehole a rády.
Nosenie habitu je viditeľným znakom, že sa osoba zasväcuje Bohu. Jeho nosením sa vyčleňuje od bežných ľudí. Rehoľník alebo mních ho nosí v kláštore i na verejnosti.
Kresťanstvo.
Katolicizmus.
Nosenie habitu nie je záväzné pre postulantov, ale pre novicov áno. Slávnostné odovzdanie habitu kandidátom na vstup do rehoľného alebo mníšskeho spoločenstva sa volá "obliečka", počas ktorej je habit posvätený. Novic habit alebo jeho časť sa často líši (hlavne farebne) od rehoľníka alebo mnícha s trvalými sľubmi, aby bol zrejmý jeho stav.
Druhý vatikánsky koncil žiadal, aby sa rehoľné rúcha prispôsobili miestnym okolnostiam a pracovným podmienkam.
Typy habitov podľa rádu.
Vo všeobecnosti sa habity skladajú z tuniky (z , kedysi dlhá voľná košeľa) a škapuliaru, ktorý je vo väčšine prípadov dlhým pruhom látky s otvorom na hlavu, ktorý slúžil v prvopočiatkoch ako zástera. V súčasnosti je považovaný za sväteninu. 
Benediktíni.
Benediktíni nosia habit čiernej farby. Skladá sa z tuniky, ktorú si preväzujú remeňom. Na ňu si obliekajú škapuliar rovnakej farby s prišitou kapucňou. Počas liturgie si novici a mnísi s dočasnými sľubmi obliekajú dlhý čierny plášť, zatiaľ čo mnísi s trvalými sľubmi si obliekajú tzv. "kukulu," teda skladaný čierny talár rovnakej dĺžky ako tunika.
Dominikáni.
Dominikánsky habit je bielej farby.
Františkáni.
Františkáni nosia habit hnedej farby, ktorý je previazaný bielym povrazom. Na povraze sú tri uzly, ktoré symbolizujú rehoľné sľuby chudoby, čistoty a poslušnosti.
Karmelitáni.
V súčasnosti je karmelitánsky habit tmavohnedej farby, ktorá symbolizuje pokoru a chudobu, prepásaný koženým opaskom, symbolom poslušnosti. Pevnou súčasťou tohto oblečenia je škapuliar, ktorý je považovaný za symbol ochrany Pannou Máriou. Počas významných liturgických slávností si členovia tohto rádu obliekajú aj biely plášť.
Misionárky lásky.
Matka Tereza vytvorila v roku 1948 pre rád Misionárok lásky biely habit, tzv. "sárí", ktorý je od kraja lemovaný širším modrým pásom a následne dvomi úzkymi modrými pásmi. Biela farba habitu znamená čistotu a pravdu a pásy symbolizujú sľub chudoby, poslušnosti a služby tým najchudobnejším. Účelom tejto kombinácie farieb a štýlu bolo, aby sestry splynuli s vtedajším miestnym chudobným obyvateľstvom. Od 4. septembra 2016 je habit chráneným duševným vlastníctvom, keďže dochádzalo k jeho častému zneužívaniu.
Novicky Misionárok lásky nosia "sárí" bez modrých pruhov.
Redemptoristky.
Sestry z Rehole Najsvätejšieho Vykupiteľa nosia habit tmavočervenej farby. Podľa zjavení zakladateľky ženskej vetvy rádu Márii Celesty symbolizuje táto farba Ježišovu vyliatu krv a nekonečnú lásku k celému svetu. Novicky nosia tmavomodrý habit.
Satmárky.
Milosrdné sestry sv. Vincenta nosia čierny habit s bielym okrúhlym golierom. Kedysi silne naškrobený biely závoj vystriedal závoj čiernej farby a od roku 2007 už jeho súčasťou nie je biely čelník. Sestry nosia na habite krížik na retiazke.
Služobnice Ducha Svätého ustavičnej pomoci.
Rehoľníčky sú známe ako tzv. "ružové sestry" podľa charakteristickej svetloružovej farby habitu, ktorá má vyjadrovať radosť a zasvätenie Duchu Svätému. Keďže pri jeho sláveniach je liturgickou farbou červená, zakladateľ rádu ju zjemnil do ružovej, ktorú považoval za vhodnejšiu pre ženy. Škapuliar je bielej farby.

</doc>
<doc id="710234" url="https://sk.wikipedia.org/wiki?curid=710234" title="Kijoo Wadači">
Kijoo Wadači

Kijoo Wadači (, priezvisko niekedy prepisované ako Wadati; * 8. september, 1902, Nagoja, Japonsko – † 5. január, 1995, Tokio, Japonsko) bol japonský seizmológ pôsobiaci na Central Meteorological Observatory of Japan (aktuálne známom ako Japonská meteorologická agentúra), ktorý skúmal hlboké zemetrasenia (v subdukčnej zóne). Je podľa neho pomenovaná Benioffova-Wadatiho zóna. Wadačiho článok z roku 1928, ktorý sa zaoberal plytkými a hlbokými zemetraseniami a porovnával vyplv zemetrasenia pod povrchom s ohľadom na vzdialenosť od epicentra, viedol Charlesa Richtera k vývoju jeho stupnice na meranie sily zemetrasení.
Wadačiho výskum potvrdil existenciu hlbokých zemetrasení a ovplyvnil mnohých vedcov pred i po druhej svetovej vojne, vrátane Jeffreysa, Gutenberga a Benioffa.

</doc>
<doc id="710240" url="https://sk.wikipedia.org/wiki?curid=710240" title="Liga majstrov AFC">
Liga majstrov AFC

Liga majstrov AFC (po anglicky: AFC Champions League) je každoročná kontinentálna klubová súťaž organizovaná Ázijskou futbalovou konfederáciou, na ktorej sa podieľajú najlepšie ázijské futbalové kluby. Je to najprestížnejšia klubová súťaž v Ázii. Súčasným držiteľom titulu je Urawa Red Diamonds.
História.
Súťaž vznikla v roku 1967 ako turnaj ázijských klubových majstrov na vzor Európskeho pohára. Na začiatku dominovali izraelské kluby keď v prvých štyroch ročníkoch vyhrali titul trikrát. Bolo to zapríčinené aj odmietnutím arabských klubov hrať s izraelskými klubmi. V roku 1972 bol turnaj zrušený a odvtedy sa už nehral.
V roku 1985 sa uskutočnil prvý ázijsky klubový turnaj po viac než štrnástich rokoch. V roku 2002 bola súťaž zreformovaná a dostala aj súčasný názov. Prvým víťazom súčasnej Ligy majstrov AFC bol Al-Ain.
Formát.
Od ročníka 2023-24 hrá v hlavnej fázy 40 tímov, ktoré sú rozdelené podľa regiónu na Východ a Západ. Skupinovej fáze predchádzajú predkolá v ktorých hrajú tímy, ktoré nedostanú priamu vstup do hlavnej fázy. Počet tímov, ktoré každá asociácia prihlási do Ligy majstrov AFC, sa každoročné určuje na základe kritérií stanovených komisiou pre súťaže AFC.
40 tímov v skupinovej fáze sa rozdelí do desiatich skupín. V skupine nemôžu byť dva tímy z jednej krajiny. Skupinová fáza je rozdelená na dve zóny, v tej prvej je päť východoázijských skupín v tej druhej päť západoázijských skupín. Z každej zóny postúpi do play-off víťaz skupiny a traja najlepší na druhom mieste. Na dve zóny sú tímy rozdelené aj v play-off kde nakoniec najlepší tím z východnej a západnej zóny odohrajú finále Ligy majstrov AFC. Play-off vrátane finále sa hrá na dva zápasy.

</doc>
<doc id="710241" url="https://sk.wikipedia.org/wiki?curid=710241" title="Jozef Bátora">
Jozef Bátora

Jozef Bátora môže byť:

</doc>
<doc id="710242" url="https://sk.wikipedia.org/wiki?curid=710242" title="Jozef Černek">
Jozef Černek

Jozef Černek (* 1978, Komárno) je podnikateľ, režisér, scenárista, tanečník a herec pôsobiaci vo FMS Slovenskí Rebeli, Divadlo Komora a v dramatickom krúžku Dramaťák. Je riaditeľom Domu Matice slovenskej v Komárne, pri ktorom vedie jediné slovenské divadlo v okrese.
Životopis.
Narodil sa v roku 1978 v Komárne. Absolvoval Gymnázium Ľ. J. Šuleka, kde sa zoznámil s divadlom a folklórom v rámci Dramatického krúžku pod vedením talentovaného Michala Špaňúra a v rámci folklórneho súboru Dunaj pod vedením Ľudovíta Gallovicha. Venoval sa tiež recitácii a moderovaniu na spoločenských udalostiam Matice slovenskej a mesta Komárno. Od roku 2004 sa stal vedúcim Dramatického krúžku Gymnázia Ľ. J. Šuleka v Komárne, kde sa zameral na rozvoj u mladých ľudí. Pracovne sa primárne zameriaval na oblasti IT technológií a marketingu. Po skúsenostiach s projektami zo štrukturálnych fondov EÚ sa zameral aj na rozvoj kultúry. V roku 2009 prevzal post predsedu Miestneho odboru Matice slovenskej v Komárne a od roku 2012 zastáva funkciu riaditeľa Domu Matice slovenskej v Komárne. V roku 2011 bol jedným zo zakladateľov folklórneho súboru Slovenskí rebeli ako režisér, textár, moderátor a manažér. V roku 2013 súbor reprezentoval Slovensko na medzinárodnom festivale v Nemecku, a odvtedy sa pravidelne zúčastňovali na rôznych medzinárodných festivaloch v celej Európe, vrátane Portugalska, Slovinska, Rumunska, Holandska, Francúzska, Poľska a ďalších. V roku 2008 založil Ujcov Minifest v Hornej Zlatnej, ktorý dodnes každoročne organizuje.
Osobný život.
Černek má dve deti, syna Ondreja a dcéru Marínu, so svojou manželkou Júliou Černekovou, primáškou hudobnej zložky FMS Slovenskí Rebeli.
Divadelná tvorba.
Černek vytvoril v rámci divadelnej réžie desiatky divadelných projektov; produkciou a réžiou troch koncertov spojených s IT show, ktoré boli ako prvým na Slovensku a v Česku vysielané živo prostredníctvom internetu.

</doc>
<doc id="710246" url="https://sk.wikipedia.org/wiki?curid=710246" title="Veľký Žabí štít">
Veľký Žabí štít



</doc>
<doc id="710247" url="https://sk.wikipedia.org/wiki?curid=710247" title="Majstrovstvá sveta vo florbale mužov 2024">
Majstrovstvá sveta vo florbale mužov 2024

Majstrovstvá sveta vo florbale 2024 boli 15. majstrovstvá sveta vo florbale. Turnaj sa hral od 7. do 15. decembra 2024 vo švédskom Malmö. Švédsko bolo dvojnásobným obhajcom titulu, no majstrom sa stal tím Fínska. Malmö už hostilo skupinovú fázu majstrovstiev 2006.
Výber hostiteľa.
O zorganizovanie MS sa uchádzalo:
Švédsko získalo hostiteľské práva 23. februára 2021.
Kvalifikácia.
Kvalifikácia sa konala v januári, februári a máji 2024. Slovinsko debutovalo na Majstrovstvách sveta mužov vo florbale, ktoré nahradilo Singapur – jedinú krajinu, ktorá hrala na predchádzajúcich majstrovstvách sveta v roku 2022 a na tieto sa nekvalifikovala.
Usporiadateľ:
Európa:
Amerika:
Ázia:
Miesto konania.
Obe miesta sa nachádzajú v Malmö.
Nasadenie do košov.
Žrebovanie sa uskutočnilo 5. marca 2024 v Turning Torso vo švédskom Malmö.

</doc>
<doc id="710248" url="https://sk.wikipedia.org/wiki?curid=710248" title="OMG">
OMG

Skratka OMG môže byť:

</doc>
<doc id="710251" url="https://sk.wikipedia.org/wiki?curid=710251" title="Show Jana Krause">
Show Jana Krause



</doc>
<doc id="710252" url="https://sk.wikipedia.org/wiki?curid=710252" title="Mikuláš Tolentínsky">
Mikuláš Tolentínsky

Mikuláš Tolentínsky (* okolo 1245, Sant’Angelo, Taliansko† 10. september 1305, Tolentino, Taliansko), vlastným menom Nicola di Compagnone, bol mních z rehole bosých augustiniánov a kňaz. Väčšinu života prežil v talianskom Tolentine. Venoval sa pomoci chudobným a bezmocným, podľa legiend vykonal množstvo zázrakov. Je uctievaný ako kazateľ a divotvorca. Katolícka cirkev ho uznáva ako svätca.
Život.
Mikuláš Tolentínsky sa narodil v Sant’Angelo v talianskom regióne Pontano okolo roku 1245 – 1246. Jeho majetní rodičia, Compagnonus de Guarutti a Amata de Guidiani, pôvodne nemohli mať deti, ale po tom, čo sa modlili k sv. Mikulášovi z Myry, Amata otehotnela. Preto teda pomenovali svoje dieťa po tomto svätcovi. V deň jeho narodenia sa mala objaviť na oblohe kométa, preto býva Mikuláš vyobrazený so žiariacou hviezdou na prsiach alebo pri hlave.
V 14 rokoch vstúpil Mikuláš ako žiak či novic do kláštora v Cingoli. O štyri roky neskôr zložil večné sľuby a stal sa augustiniánskym rehoľníkom. Za kňaza bol vysvätený v roku 1269.
V roku 1274 (1275) dostal rádové kožené cingulum a presťahoval sa do Tolentina, kde strávil zvyšok svojho života. V tomto meste, ktoré sa v tej dobe prudko rozvíjalo s mnohými občianskymi a morálnymi problémami, pôsobil ako kazateľ, modlil sa, uzdravoval ľudí, navštevoval väzňov a robil zázraky. Počas života sa mu podarilo obrátiť niektorých verejných hriešnikov. V rámci rehoľného spoločenstva vykonával určitú dobu aj pozíciu magistra novicov.
Jeho blízkym priateľom bol blahoslavený Angelo Conti, augustiniánsky kňaz. Mikulášovým oddaným žiakom bol blahoslavený Angelo Scarpetti ako aj Antonio Migliorati. Mikuláš sa veľmi často postil a okrem modlitieb venoval veľa času štúdiu.
V poslednom roku života trpel vážnou chorobou. Zomrel prirodzenou smrťou ako svätý vyznávač v Tolentine 10. septembra 1305 vo veku 59 rokov. Na smrteľnej posteli povedal svojim bratom slová apoštola Pavla Korinťanom: „Nie som si ničoho [zlého] vedomý, ale to ma neospravedlňuje.“ (1 Kor 4,4) Jeho hrob sa nachádza v tamojšej bazilike.
Legendy.
Podľa legendy bol Mikuláš Tolentínsky kazateľom a divotvorcom. Pripisuje sa mu viac ako 300 zázrakov. Niektoré sú zhodné so zázrakmi svätého Mikuláša z Myry. Najčastejšie sa uvádzajú alebo zobrazujú tieto:
Uctievanie.
Hneď po Mikulášovej smrti sa veriaci dožadovali jeho uznania ako svätca. K jeho svätorečeniu však došlo omnoho neskôr – Mikuláša kanonizoval 5. júna 1446 pápež Eugen IV. (Svätorečeniu nepredchádzal proces skúmania života kandidáta, ako je tomu v súčasnosti, ale pápež ho vyhlásil za svätého na základe už existujúceho kultu medzi veriacimi.)
Podľa Rímskeho martyrológia je Mikulášov liturgický sviatok v deň výročia jeho úmrtia, 10. septembra.
Na Slovensku sa nenachádza kostol alebo kaplnka zasvätená tomuto svätcovi.
Ikonografia.
Mikuláš Tolentínsky býva zobrazovaný ako bosý augustiniánsky rehoľník – eremita v čiernom habite, prepásaný koženým pásom. Na prsiach máva žiariace zlaté slnko (alebo je vedľa jeho hlavy a Mikuláš naň ukazuje prstom), vlasy má upravené do tonzúry. V ruke drží ratolesť s kvetmi ľalie, košík chleba alebo aj kríž. V dejových scénach oslobodzuje väzňov, navštevuje chorých a chudobných, rozdáva chlieb chudobným. Býva zobrazený aj so sv. Augustínom a sv. Monikou alebo s Pannou Máriou, ktorá sa mu zjavuje, a následne Mikuláš vstupuje na loď a utišuje búrku.
Patronát.
Je patrónom či spolupatrónom miest Tolentino, Rím, Benátky, Janov, Cordóba, Antverpy a Lima, spolupatrónom Bavorska, rádu augustiniánov. Je považovaný za patróna námorníkov, duší v očistci, detí a žiakov. Jeho kult vrcholil v 16. – 18. storočí, keď bol tiež patrónom proti moru a patrónom misionárov v Amerike. Jeho kult je obzvlášť rozšírený v Mexiku, Guatemale a v Kolumbii. Od 18. storočia je patrónom niekoľkých diecéz na Filipínach.
Vybrané kostoly, sochy a obrazy.
Európa
Mimoeurópske krajiny
Česko

</doc>
<doc id="710253" url="https://sk.wikipedia.org/wiki?curid=710253" title="Flowdemort">
Flowdemort

Flowdemort je piaty sólový a celkovo dvanásty štúdiový album rapera Separa zo skupiny DMS. Album vydalo hudobné vydavateľstvo DMS Records 27. marca 2023. Album vyšiel po troch rokoch od prechádzajúceho albumu – "OG" (2020). Na albume sa objavili hostia ako Samey, Viktor Sheen či Alan Murin. Nachádza sa na ňom aj dlhšie avizovaná skladba so Snoop Doggom.
O albume.
Obal a tracklist albumu bol predstavený 22. februára 2023 cez sociálne siete rapera.
Album debutoval na 1. mieste v rebríčku SK - ALBUMS - TOP 100, kde sa držal na vrchole 17 týždňov po sebe. Celkovo strávil album 38 týždňov na 1. priečke.
"Flowdemort" sa stal s 1,2 milióna streamov najstreamovanejším albumom na Slovensku za prvých 24 hodín, ale aj celkovo.
V marci 2023 získala skladba „Flow Kmeť“ ocenenie Skladba roka v 10. ročníku Ruka Hore Awards za rok 2022.
Turné k albumu "Flowdemort Tour" sa uskutočnilo v marci – apríli 2023 v slovenských a českých mestách.

</doc>
<doc id="710258" url="https://sk.wikipedia.org/wiki?curid=710258" title="Remake (film a televízia)">
Remake (film a televízia)

Remake (nazývaný aj ako nová verzia) je audiovizuálne dielo (film, televízny seriál, videohra atď.), ktoré upravuje iný audiovizuálny počin už predtým vytvorený. Ide o nové poňatie diela no je charakteristické, že remake nevychádza primárne z pôvodnej predlohy, ale skôr napodobňuje predchádzajúce spracovanie.
V oblasti kinematografie je koncept remake rovnaký pre literárne spracovania. Prvá adaptácia knihy je pôvodná verzia (nazývaná literárna úprava), nasledujú remaky. V závislosti od výberu nových režisérov a producentov môže byť nový film viac či menej verný originálu, od remaku záberu po zábere až po úplne voľný remake. Netreba si pojem ale mýliť s novou verziou respektíve iným spracovaním (napr. filmy o "Troch mušketieroch"). Často remaky vznikajú kvôli iným národnostným spracovaniam alebo pre veľký časový rozdiel od skorších verzii (akási renovácia diela).

</doc>
<doc id="710259" url="https://sk.wikipedia.org/wiki?curid=710259" title="Odznova">
Odznova

Odznova je EP slovenskej speváčky Dominiky Mirgovej, ktoré vyšlo 1. októbra 2021. EP vyšlo iba v online forme na streamovacích platformách. Nahrávka obsahuje 5 skladieb. Na EP sa nachádzajú spolupráce s Majkom Spiritom, Yaelom a Erikou Rein. Na hudobných produkciách sa podieľali ADiss a Matej Vávra. EP dostalo označenie „jesenné EP“ a je druhým zo štvorice sezónnych EP.
Ukážky skladieb boli predstavené 23. septembra 2021 v podobe 2-minútového snippetu.
Krátko pred vydaním EP vyšiel videoklip ku skladbe „Odznova“, na ktorom hosťoval Majk Spirit. Ide o ich prvú spoluprácu. Videoklip sa natáčal v Trenčianskych Tepliciach.
Ako druhý singel vyšla skladba „Phonecall“ v spolupráci s Yaelom. Videoklip sa natáčal v Prahe.
Éru EP mal uzatvoriť plánovaný videoklip ku skladbe „Pod vodou“, ktorý bol avizovaný v októbri 2021. Z plánov však nakoniec vzišlo. Podľa slov Dominiky, ide o jej najobľúbenejšiu skladbu z celého EP.

</doc>
<doc id="710261" url="https://sk.wikipedia.org/wiki?curid=710261" title="Čobolák">
Čobolák



</doc>
<doc id="710263" url="https://sk.wikipedia.org/wiki?curid=710263" title="Ščoby">
Ščoby

Ščoby () je názov vrchu v Laboreckej vrchovine, krajinnom celku Nízkych Beskýd. Leží nad obcou Vyšná Jablonka, približne severne od Sniny. 
Poloha.
Nachádza sa v strednej časti vrchoviny, v Prešovskom kraji, okrese Humenné a na katastrálnom území obce Vyšná Jablonka, okrajovo aj Osadné. Najbližšími sídlami sú juhovýchodne situované Osadné a juhozápadne ležiaca Vyšná Jablonka, západne sa nachádzajú Svetlice a Oľšinkov. Masív je súčasťou Chránenej krajinnej oblasti Východné Karpaty.
Opis.
Ščoby ležia na severe strednej časti Laboreckej vrchoviny, v rázsoche, vedúcej juhozápadným smerom z Kýčerského grúňa () v hlavnom, hraničnom hrebeni. Východne sa nachádza Kýčerský grúň (), Rydošová (), Drozdiačka (), Černiny () a Kýčera (), južne Panský vrch (), Maňov (), Veľká Kýčera () a Diel (), západne Černiny (), Ščob (), Parilov (), Košiarka () a Hojdov () a severne Hlboký vrch (), Vysoký grúň () a Vrch nad Lazom (). Oblasť patrí do povodia Laborca, kde vodu odvádza Udava a jej prítoky; zo severných svahov Rieka, z juhozápadných Jablonský potok a z východných Ščobský potok. Na vrchol nevedie značená turistická trasa. 
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, no tiež Bukovské, Slanské a Vihorlatské vrchy.
Prístup.
Na vrchol nevedie značená turistická trasa, preto prístup je možný neznačenými chodníkmi z Vyšnej Jablonky a Osadného.

</doc>
<doc id="710264" url="https://sk.wikipedia.org/wiki?curid=710264" title="Emma Iljinična Čudinovskichová">
Emma Iljinična Čudinovskichová

Doc. Emma Iljinična Čudinovskichová (; * 16. máj 1936, Sverdlovsk — † 19. apríl 1970, Ivano-Frankivsk) bola sovietska historička, medievalistka a odborníčka na dejiny stredovekého Balkánu. Vo svojej zásadnej práci o dejinách miest Dalmácie odhalila vplyv obchodu na formovanie a rozvoj urbanizmu u južných Slovanov. Ako prvá použila grécke portolány vo svojej práci o štúdiu dejín južných Slovanov.
Životopis.
Čudinovskichová sa narodila 16. mája 1936 v meste Sverdlovsk. V rokoch 1953 až 1958 študovala na katedre histórie Uralskej univerzity v Sverdlovsku. V rokoch 19601963 absolvovala postgraduálne štúdium na Katedre všeobecných dejín Uralskej univerzity. V roku 1967 obhájila dizertačnú prácu na tému: "Obchod dalmatínskych miest so stredným a východným Stredomorím od konca 13. do prvej polovice 15. storočia. Na základe materiálov z Trogiru, Dubrovnika, Kotora".
Novinkou Čudinovskichovej práce bolo, že po prvý raz v sovietskej historiografii boli na výskum použité grécke portolány. Do roku 1965 pôsobila na Katedre všeobecných dejín Uralskej univerzity, kde vyučovala dejiny stredoveku a latinský jazyk. Od septembra 1965 pracovala v Prikarpatskej univerzite – Pedagogickom inštitúte Stanislava, kde od roku 1968 pôsobila ako docentka Katedry všeobecných dejín Historicko-pedagogickej fakulty ústavu. Zomrela 19. apríla 1970 v Ivano-Frankovsku a bola pochovaná na mestskom cintoríne „Kyjev“.

</doc>
<doc id="710266" url="https://sk.wikipedia.org/wiki?curid=710266" title="2S35 Koalicija-SV">
2S35 Koalicija-SV

 2S35 Koalicija-SV () je ruská samohybná húfnica kalibru 152 mm na pásovom podvozku tanku T-90. Je určená na ničenie celej škály pozemných cieľov, ako sú veliteľské stanovištia, komunikačné centrá, delostrelecké a mínometné batérie, obrnené vozidlá, systémy protivzdušnej obrany a protiraketovej obrany.
Vznik a vývoj.
Štúdia na zvýšenie účinnosti sovietskych samohybných húfnic prebiehala už od konca 80. rokov 20. storočia. Rusko ako následnícky štát ZSSR na základe tejto štúdie spustilo vývojové práce a v roku 2006 sa objavil prvý demonštrátor. Nová húfnica mala 2 kanóny kalibru 152 mm a bola postavená na podvozku 2S19 Msta-S. Podľa vtedajších prognóz mala húfnica s označením Koalicija-SV vstúpiť do služby v roku 2015. V apríli 2010 bol však výskum a vývoj novej samohybnej zbrane ukončený.
O tri roky neskôr bol vyhotovený nový prototyp, ktorý bol vyzbrojený už len jedným kanónom. Širokej verejnosti bola táto húfnica predstavená počas osláv Dňa víťazstva 9. mája 2015. Predstavená bola spolu s tankami na platforme Armata, na rozdiel od ktorých však používa iný podvozok. Skúšobná várka 12 húfnic 2S35 Koalicija-SV bola vyrobená v závode Uraltransmaš v roku 2019. Osem z nich bolo od mája 2020 podrobených vojskovým skúškam a ďalšie testy prebiehali až do októbra 2023. Prvé húfnice 2S35 Koalicija-SV získala ruská armáda koncom roka 2023.
Konštrukcia.
2S35 Koalicija-SV je umiestnená je na pásovom podvozku z tanku T-90. Na ňom je otočná veža osadená kanónom 2A88 kalibru 152 mm a ťažkým guľometom. Dĺžka hlavne je 52 kalibrov. Húfnica je vybavená digitálnymi displejmi a moderným riadením paľby. Má jednotný automatizovaný taktický veliteľský systém, ktorý jej umožňuje paľbu za každých poveternostných podmienok.
S bežnou muníciou zasiahne húfnica ciele na zhruba 40 kilometrov, čo je porovnateľné so západnými delostreleckými systémami. So špeciálnymi projektilmi je potom Koalícia-SV schopná zasahovať ciele až na 70 km. Rýchlosť streľby je až 10 rán za minútu a zásoba munície je až 70 kusov. Ak je potrebné zasiahnuť napríklad veľký opevnený priestor, húfnicu je možné prepnúť do špeciálneho režimu, vďaka ktorému je vypálených 12-14 nábojov pod rôznymi uhlami náklonu kanónu. Táto funkcia umožňuje pokryť veľké plochy paľbou a všetky náboje padajú na zem takmer súčasne.
Na obsluhu tejto ruskej húfnice stačí osádka 3 vojakov. Koalicija-SV sa vie pohybovať rýchlosťou až 60 km/h.

</doc>
<doc id="710267" url="https://sk.wikipedia.org/wiki?curid=710267" title="Papínska brázda">
Papínska brázda

Papínska brázda je geomorfologickou časťou Laboreckej vrchoviny. Leží na území okresov Snina, Humenné a Medzilaborce.
Polohopis.
Brázda zaberá centrálnu časť vrchoviny s presahom na juhovýchodný okraj v okolí Sniny. Zaberá tak pás územia, vedúci od údolia Laborca na západe po údolie Cirochy na juhovýchode. Z významných vodných tokov tak preteká brázdou na západe rieka Laborec, v strednej časti Výrava a Udava a na juhovýchode Pčolinka. Pčolinská brázda je v rámci Laboreckej vrchoviny lemovaná len vlastným územím, s výnimkou krátkeho úseku na severnom okraji v údolí Laborca, kde nadväzuje Medzilaborecká brázda, na juhovýchodnom okraji potom susedí s Humenským podolím, podcelkom Beskydského predhoria.
Na území brázdy leží viacero obcí, medzi nimi Čabiny, Krásny Brod, Papín, Pichne a okrajovo i mesto Snina, patriace do okresov Snina, Humenné a Medzilaborce v Prešovskom kraji. Prístup do sídiel zabezpečujú zväčša cesty III. triedy, v západnej časti vedie údolím Laborca cesta II/559 a východným okrajom aj II/567.
Chránené územia.
Na území Papínskej brázdy nie je žiadne veľkoplošne chránené územie, v centrálnej časti sa nachádza prírodná rezervácia Iľovnica. 
Turizmus.
V tejto časti Laboreckej vrchoviny nie sú žiadne značené turistické trasy, preto územie je vhodné najmä na nenáročnú pešiu a cykloturistiku.

</doc>
<doc id="710270" url="https://sk.wikipedia.org/wiki?curid=710270" title="Hamborský hrad">
Hamborský hrad

Hamborský hrad bol postavený na výbežku Levočských vrchov západne od dnešnej Brezovičky, v nadmorskej výške 785 metrov, na kopci, ktorý sa aj dnes volá Zámčisko.
Dejiny.
Prvýkrát sa o hrade v Hamborku píše v roku 1316, ale v písomnostiach sa nespomína jeho názov. Postavený mohol byť po roku 1274, kedy predkovia šľachticov z Brezovice a Torysy získali panstvo Torysa. Keďže v tom čase sa hrad staval okolo 20 rokov, tak hrad mohol byť postavený niekedy pred rokom 1316 ale najskôr po roku 1294. Vybudovali ho pravdepodobne ešte páni z Torysy.
V roku 1438 vpadli do šarišskej župy poľské oddiely, ktoré obsadili brezovický opevnený kaštieľ (ktorý bol chránený múrmi ako hrad) a kamenický hrad. V tom istom roku tieto hrady pomohli získať pre Alžbetu prešovskí mešťania tak, že poslali do Brezovice a Kamenice svoje vojsko.
1. decembra 1438 píše kráľovná Alžbeta z Budína list prešovskej mestskej rade a ďakuje im za znovuzískanie a obsadenie hradu v Kamenici a tiež opevneného kaštieľa v Brezovici. Hrad v Hamborku sa nespomína, teda možno tento hrad patril stále Berzevicziovcom a poľské oddiely sa ho nezmocnili. Prešovské vojsko však hrad v Brezovici v roku 1438 pri dobíjaní značne poškodilo.
Obsadenie hradu.
Berzevicziovci o hrad znovu prišli počas vyčíňania Jiskrovcov na Slovensku v roku 1422, kedy bol kapitánom a aj držiteľom opevneného kaštieľa v Brezovici a hradu v Hamborku Mikuláš Čajka (Czajka, Czayka) z Jawor. Pri bojoch proti Jiskrovcom často bojoval po boku Mikuláša Komorovského, ktorý bol kapitánom na hrade v Podolínci. Obaja boli pre Jiskrovcov veľkým postrachom. Čajka s Komorovským sa 14. septembra 1422 od vyzvedačov dozvedeli, že mesto Prešov nemá nijakých obrancov, preto zhromaždili najväčšie vojsko aké mohli, v noci tajne prišli z Brezovice do mesta Prešov, pomocou priložených rebríkov sa vyšplhali po hradbách mesta, oklamali stráže a zmocnili sa mesta. V meste bolo 40 Jiskrovcov, ktorí prišli do mesta predchádzajúceho dňa. Keď Mikuláš Čajka a Mikuláš Komorovský videli, že sa nemôžu úplne zmocniť mesta, z mesta zobrali najvýznamnejšie veci, mesto zapálili a vracali sa naspäť do Brezovice. Rýchly posol oznámil Jánovi Jiskrovi túto správu, ktorý práve vtedy s veľkým vojskom obliehal hrad v Richnave, ten vysadol hneď na kone s celým svojím vojskom a vydali sa prenasledovať Čajku a Komorovského. Vojsko Komorovského a Čajku so sebou ťahalo veľké batohy koristi z Prešova. To im znemožňovalo rýchlo napredovať a tiež sa aj dobre brániť. Jiskra poslal predný predvoj so značným počtom vojska a ten brezovické vojsko porazil ešte skôr ako prišlo hlavné Jiskrovo vojsko. Čajku a Komorovského s malým počtom vojakov zajali. Ostatní sa so svojou korisťou rozutekali preč. Jiskra zajal dvoch svojich najsilnejších nepriateľov a začal obliehať jeden z brezovických hradov (Keďže hamborský hrad je blízko Brezovice a vlastnila ho tiež rodina Berzeviczy, tak v listinách sa uvádza často, že v Brezovici boli dva hrady). Nazdával sa, že keď zajal ich kapitána, že sa mu hneď vzdajú. Lenže obrancovia hradu boli pripravení chrániť ho a Jiskru ani jeho vojska sa nezľakli. Jiskra na druhý deň od obliehania upustil a išiel do Košíc, pretože zamýšľal dať sa do obliehania hradu v Richnave. Na druhom brezovickom hrade, ktorý nebol obliehaný, sa však nečakane zapálil pušný prach a celý aj s mnohými koňmi zhorel (viac koní bol na hrade v Brezovici, pretože tento bol väčší ako v Hamborku na Zámčisku). Obrancovia, ktorí na tom hrade boli, sa uchýlili do druhého neporušeného hradu (v Hamborku) a robili všetko preto, aby sa niečo podobné s pušným prachom nestalo aj na tomto hrade. (Zapáliť pušný prach mohol aj zradca, ktorý sa na hrade nachádzal). Po nejakom čase však Berzeviczyovci uzavreli dohodu s Jiskrom a opustili aj zostávajúci hrad.
Jiskra držal veliteľov Čajku a Komorovského vo väzení dlhé roky. Jánovi Jiskrovi hrad v Brezovici naďalej patril aj po uzatvorení mieru s Jánom Huňadým v roku 1447. V roku 1449 bol v Brezovici kapitánom Jána Jiskru Peter z Radkova, ktorý sídlil na hrade aj v rokoch 1452 a 1456.
4. mája 1449 Mikuláš Komorovský je už zase kapitánom v Podolínci, ale tentokrát je už na strane Jiskry a ručí s ostatnými Jiskrovými kapitánmi, medzi ktorými je aj Peter z Radkova, kapitán z Brezovice , za dodržanie mieru. 
6. februára 1453 bol Jiskra pozbavený všetkých majetkov, teda všetky donácie, ktorá urobila Alžbeta, matka Ladislava, sa stali neplatné. Tým sa malo naoko vyhovieť Jiskrovým nepriateľom. Spiš a Šariš, keďže na nich už neplatila Jiskrova právomoc, museli sa o poriadok starať sami. Kvôli tomu sa v Levoči stretli 13. februára 1453 kapitáni, aby rokovali, ako zabezpečiť poriadok v týchto župách. Porady sa zúčastnil namiesto Mikuláša Komorovského Ján Olesniczky, ktorý bol novým kapitánom Podolínca, Ľubovne a 13. spišských miest, ďalej na rokovaní sa zúčastnil aj Mikuláš Czajka de Javor, bývalý kapitán brezovického a hamborského hradu, ktorý tu už vystupuje ako vicekapitán Podolínca a tiež tam bol Peter z Radkova, kapitán brezovického tábora (capitaneus castri Breszwicz).
V roku 1449 obsadilo brezovický hrad bratrícke vojsko, ktoré pomáhalo vzbúreným sedliakom v októbri 1456 a patril im až do roku 1458.
Oslobodenie hradu.
Bratríkov v roku 1458 vyhnalo z brezovického hradu vojsko kráľa Mateja I. Korvína vedené Šebastiánom z Rozhanoviec (Rozgoňa), ktorého Matej I. Korvín vymenoval do funkcie kapitána Horného Uhorska (capitaneus partium superiorium). Tri dni pred Turícami vojsko pod vedením Šebastiána Rozgoňa zaútočilo na bratríkov v Myšli, potom nasledovali Sečovce (na Turíce) a Blatný Potok. Keď videl víťazstvo Uhorského vojska jasovský kastelán Uderský (Udrický), dostal pred nimi strach a s väčšinou svojho strážneho vojska sa utiahol na hrad do Brezovice. Keď prišlo Uhorské vojsko cez Šariš ku Brezovici, Uderský (Udrický) už na hrade nebol. Hrad v Brezovici kúpil od bratríkov Šebastián Rozgoň za 400 zlatých florenov a od neho ho kúpil Štefan Berzeviczy. Po vyplatení Rozgoň odovzdal hneď hrad Berzeviczymu. Krátko na to kráľ Matej vymenoval Štefana Berzeviczyho za hradného kastelána. V roku 1463 sa pokúšalo hrad v Brezovici znovu obsadiť okolo 400 bratríkov. Vtedy vlastník hradu Ján z Brezovice žiadal o pomoc bardejovskú mestskú radu.
Zánik hradu.
V roku 1520 sa spomína, že v Brezovici sa nachádza už iba opustená opevnená šľachtická kúria.
Hrad v Hamborku pravdepodobne tiež v 15. storočí zanikol.

</doc>
<doc id="710272" url="https://sk.wikipedia.org/wiki?curid=710272" title="Lopúch menší">
Lopúch menší

 
Lopúch menší () je dvojročná bylina z čeľade astrovité ("Asteraceae"). Jeho prirodzený areál sa rozprestiera od Makronézie cez severozápadnú Afriku a Európu až po západnú Sibír a Afganistan.
Opis.
Lopúch menší je dvojročná bylina, vysoká 50 až 100 cm. Byle sú priame, ryhované, bohato rozkonárené, priamo odstávajúce konáriky sú vlnato chlpaté.
Listy sú striedavé, stopkaté, s dutými stopkami. Čepele sú v obryse široko vajcovité, na báze srdcovité, celistvookrajové alebo oddialene zubaté, na líci zelené, na rube tenko sivo až bielo plstnaté, neskoršie lysé, najvyššie prechádzajú do kopijovitých listeňov.
Kvety sú usporiadané v súkvetí, ktorým je úbor, zdanlivo tvoriaci jeden mnohopočetný kvet. Jednotlivé kvety v úbore sú obojpohlavné, rúrkovité, pravidelné, päťpočetné, so zrastenými korunnými lupienkami. Vytvárajú rúrkokvetý úbor, najčastejšie s červenofialovými kvetmi. Kvety sú dlhšie ako zákrovné listene. Tyčiniek je päť, peľnice sú zrastené do rúrky okolo čnelky. Kalich je voľný, trváci, redukovaný do chlpatého chocholca, dlhého 1 až 3 mm, ktorý tvorí lietacie zariadenie slúžiace na rozširovanie semien vetrom. Zákrov pozostáva z listeňov, ktoré sú útlo zúbkaté, dlho a tenko končisté, na konci háčikovité. Vnútorné sú kratšie ako vonkajšie. 
Guľovité úbory s priemerom 10 až 25 mm sú uzavreté, zelené, usporiadané v strapcoch. Stopky úborov sú dlhé 1 až 4 cm. Plodom je hnedastá nažka, veľká 5 až 7 mm. 
Rozšírenie.
Prirodzený areál lopúcha menšieho sa rozprestiera od Makronézie cez severozápadnú Afriku a Európu až po západnú Sibír a Afganistan. Zavlečený je v Kanade, Spojených Štátoch, Brazílii, Uruguaji, v Austrálii, na Novom Zélande a v ruskom Prímorí.
Na Slovensku sa vyskytuje na celom území hojne.
Ekológia.
Lopúch menší obsadzuje vhodné stanovištia od nížin po podhorský stupeň. Rastie často na rumoviskách, medziach a v pobrežných krovinách. Obľubuje vlhké, výživné, dusíkaté pôdy. Kvitne od júla do septembra. Rozširuje sa hlavne zoochórne – prichytávaním na srsť zvierat, pričom rozširovacou jednotkou je celý úbor.
Význam a využitie.
Z usušených koreňov lopúcha menšieho sa získava lopúchový olej (Bardanae oleum), čo je výťažok koreňa v rastlinnom oleji.

</doc>
<doc id="710273" url="https://sk.wikipedia.org/wiki?curid=710273" title="Arctium minus">
Arctium minus



</doc>
<doc id="710274" url="https://sk.wikipedia.org/wiki?curid=710274" title="Malang Sarr">
Malang Sarr

Malang Mamadou William Georges Sarr (* 23. január 1999, Nice, Francúzsko) je francúzsky profesionálny futbalista, ktorý hrá za francúzsky klub RC Lens. 
Klubová kariéra.
OGC Nice.
Sarr sa narodil v Nice kde vo veku šesť rokov začal s futbalom mládežníckom tíme OGC Nice. Dvanásť rokov strávil v klubovej akadémii.
Dňa 14. augusta 2016 debutoval Sarr v prvom tíme pri výhre 1:0 nad Stade Rennais a pri svojom debute strelil víťazný gól stretnutia. Dňa 7. novembra podpísal Sarr prvú profesionálnu zmluvu s Nice.
Dňa 10. augusta 2019 nastúpil Sarr na 100. zápas v drese Nice pri víťazstve 2:1 nad Amiens.
Chelsea.
Dňa 27. augusta 2020 prestúpil Sarr ako voľný hráč do Chelsea kde podpísal zmluvu na päť rokov.
Hosťovanie v Porte.
Sezónu 2020/2021 strávil Sarr na hosťovaní v Porte. V tíme debutoval 21. októbra pri prehre 1:3 s Manchestrom City v skupinovej fázy Ligy majstrov UEFA 2020/2021. Za Porto odohral v sezóne 19 zápasov a strelil jeden gól.
Návrat do Chelsea.
V Chelsea debutoval 22. septembra 2021 v treťom kole EFL Cupu pri výhre nad Aston Villou. V Premier League debutoval o mesiac neskôr pri výhre 1:0 nad Brentfordom.
Hosťovanie v Monaku.
Dňa 10. augusta 2022 bol Sarr poslaný na sezónne hosťovanie do francúzskeho klubu AS Monaco.
Štatistiky kariéry.
Klubové.
"K 29. februáru 2024"
 1 Liga majstrov UEFA
 2 Európska liga UEFA
 3 Majstrovstvá klubov FIFA
Úspechy hráča.
Chelsea

</doc>
<doc id="710275" url="https://sk.wikipedia.org/wiki?curid=710275" title="Trnkovský potok">
Trnkovský potok

Trnkovský potok je potok v Beskydskom predhorí a v jeho geomorfologickom podcelku Záhradnianska brázda. Nachádza sa v regióne Šariš v Prešovskom kraji, v okrese Prešov. Je ľavostranným prítokom vodného toku Ladianka a má dĺžku .
Prameň.
Pramení v na pomedzí lesného a poľnohospodárskeho extravilánu, na obecnej hranici medzi obcou Vyšná Šebastová a obcou Okružná. Vyviera na úpätí východného svahu vrchu Maglovec (), ležiaceho na území obce Vyšná Šebastová. 
Opis toku.
Od prameňa tečie severným smerom po obecnej hranici medzi Vyšnou Šebastovou a Okružnou a zároveň po hranici medzi lesným extravilánom a poľnohospodárskym extravilánom, pravým brehom obmýva pole Doliny, v opúšťa obecnú hranicu a vteká na územie poľnohospodárskeho extravilánu Okružnej. Lemovaný je pásom príbrežnej vegetácie, pravým brehom obmýva pole Stráň, v vteká na územie obce Trnkov, krátky úsek tečie súbežne s neďalekou obecnou hranicou medzi Trnkovom a Kapušanmi, pravým brehom obmýva pasienok Pašienky, skrúca sa na severovýchod. Ľavým brehom obmýva pole Pri debre, vteká do intravilánu Trnkova a preteká cez intravilán, v vteká na obecnú hranicu medzi Trnkovom a obcou Lada, preteká po tejto obecnej hranici severným smerom, pokračuje po obecnej hranici medzi Ladou a obcou Kapušany, pravým brehom obmýva pole Úzke a ďalej okraj intravilánu obce Lada, napriameným regulovaným tokom ústi do vodného toku Ladianka ako jej ľavostranný prítok. Vodný tok Ladianka ďalej ústi do Sekčova. Pramení a preteká na území obcí Vyšná Šebastová a Okružná, preteká územím obcí Trnkov, Kapušany a Lada, a na území tejto obci aj ústi v okrese Prešov v Prešovskom kraji. Nemá dôležitejší prítok.
Pôvod názvu.
Názov vodného toku má pôvod v názve obce Trnkov, cez územie ktorej vodný tok preteká. Z toponyma "Trnkov" rozšírením o formant "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Trnkovský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum Trnkovský potok bolo štandardizované v roku 2007. V súčasnej slovenskej štandardizovanej hydronymii hydronymum Trnkovský potok je jedinečným názvom (február 2024). 

</doc>
<doc id="710276" url="https://sk.wikipedia.org/wiki?curid=710276" title="Sovietske národné futbalové mužstvo do 21 rokov">
Sovietske národné futbalové mužstvo do 21 rokov

Sovietske národné futbalové mužstvo do 21 rokov bolo národné futbalové mužstvo, ktoré sa zúčastňovalo medzinárodných futbalových súťaží ako Majstrovstvá Európy vo futbale hráčov do 21 rokov. Pred rokom 1978 bol známy aj ako tím do 23 rokov.
Tím bol určený výhradne pre futbalistov, ktorí majú na začiatku dvojročného ťaženia majstrovstiev Európy do 21 rokov aspoň 21 rokov, čo znamená, že hráč môže reprezentovať národný tím až do 23. roku života.
Po rozpade Sovietskeho zväzu sa na Majstrovstvá Európy vo futbale hráčov do 21 rokov 1994 prihlásilo iba Rusko. V súčasnosti hrá medzinárodný futbal celkovo 15 bývalých sovietskych štátov z toho 11 v Európe a štyri v Ázii.
Sovietsky zväz sa stal dvakrát majstrom Európy do 21 rokov a to v rokoch 1980 a 1990.

</doc>
<doc id="710279" url="https://sk.wikipedia.org/wiki?curid=710279" title="Česko-slovenské národné futbalové mužstvo do 21 rokov">
Česko-slovenské národné futbalové mužstvo do 21 rokov

Česko-slovenské národné futbalové mužstvo do 21 rokov bolo národné futbalové mužstvo, ktoré sa zúčastňovalo medzinárodných futbalových súťaží ako Majstrovstvá Európy vo futbale hráčov do 21 rokov. Pred rokom 1978 tiež známe aj ako tím do 23 rokov.
Tím bol určený výhradne pre futbalistov, ktorí majú na začiatku dvojročného ťaženia majstrovstiev Európy do 21 rokov aspoň 21 rokov, čo znamená, že hráč môže reprezentovať národný tím až do 23. roku života.
Po rozpade Česko-Slovenska vznikol český a slovenský tím do 21 rokov.
Česko-Slovensko sa predstavilo na EURE do 21 rokov celkovo šesťkrát a vo všetkých prípadoch postúpilo do štvrťfinále. Česko-slovenský tím do 23 rokov vyhral zlato na prvom neoficiálnom turnaji do 23 rokov v roku 1974.

</doc>
<doc id="710287" url="https://sk.wikipedia.org/wiki?curid=710287" title="Frodo">
Frodo



</doc>
<doc id="710290" url="https://sk.wikipedia.org/wiki?curid=710290" title="Ch-29">
Ch-29

Ch-29 (v kóde NATO: AS-14 Kedge) je strela typu vzduch-zem krátkeho dosahu vyvinutá Sovietskym zväzom. Je určená na ničenie železobetónových bunkrov, priehrad, mostov a lodí.
Ch-29 je súčasťou výzbroje útočných lietadiel Su-25TM, MiG-27M, Su-17M3/M4, Su-24M, stíhacích bombardérov Su-34 a stíhačiek MiG-29SMT alebo Su-35.
Vznik a vývoj.
Vývoj riadenej strely Ch-29 pre lietadlo MiG-23BN sa začal v konštrukčnej kancelárii Molnia v 70. rokoch 20. storočia. Aby bolo možné do rakety umiestniť silnejšiu hlavicu, motor a televízny navádzací systém, bolo potrebné prejsť na nový 15-palcový kaliber. Dovtedy vyrábané rakety (Ch-23 a Ch-25) mali priemer len 11 palcov. Nová riadená strela typu vzduch-zem bola zavedená do služby v roku 1980. Od roku 1981 pokračovali vývojárske práce na Ch-29 v Štátnom konštrukčnom úrade Vympel.
Konštrukcia a vlastnosti.
Raketa Ch-29 je vybavená vysokovýbušnou priebojnou hlavicou s hmotnosťou ( trhaviny) s kontaktnou poistkou. Poistka má dva režimy (nastavené pilotom pred štartom): okamžitý a oneskorený. Poistkové snímače sú umiestnené pred hlavicou v tele v oblasti ovládacích plôch a prebiehajú pozdĺž nábežných hrán krídla. Riadenie náklonu rakety je zabezpečené krídelkami. Raketa sa odhadzuje zo závesníkov AKU-58 alebo AKU-58-1.
Variant s označením Ch-29L je vybavený poloaktívnym laserovým vyhľadávačom 24N1. Používa sa pri osvetľovaní cieľa z lietadiel vybavených opticko-elektronickými systémami Kaira, Kľon, Smerč alebo pozemnými laserovými označovačmi cieľa. Skúsenosti z vojny v Afganistane ukázali, že druhá možnosť je efektívnejšia. Dosah strely je .
Raketa Ch-29T je vybavená televíznym navádzacím systémom Tubus-2. Je určená na ničenie lodí s výtlakom do 10 000 ton, železobetónových bunkrov, betónových pristávacích dráh, mostov a priemyselných objektov. Cieľ je zachytený vyhľadávačom pred odpálením rakety. V tomto prípade sa cieľový obraz reprodukuje na televíznom displeji v kokpite lietadla. Potom je raketa vypálená z odpaľovacieho zariadenia a vykoná autonómny let k cieľu. Nevýhodou rakety je, že ju možno použiť len počas denného svetla bez hmly a oparu. Dosah strely je .

</doc>
<doc id="710295" url="https://sk.wikipedia.org/wiki?curid=710295" title="Danexit">
Danexit

Danexit (alebo Dexit) je neologizmus pre hypotetické vystúpenie Dánsko z Európska únia (EÚ), ako ho navrhli dánski pravicoví populisti a nacionalisti v duchu Brexit. Toto slovo je analogické s výrazom Brexit, ktorý znamená odchod Spojeného kráľovstva z EÚ, a preto ide o kufrík slov „Dan“ (pre Dánsko) a „exit“ (angličtina pre „Brexit“).
Príbeh.
Dánsko je členom EÚ od roku 1973. Dáni v roku 1992 hlasovali proti Maastrichtská zmluva, ktorá musela byť znovu prerokovaná po tom, čo v Kodani hlasovali nie. V roku 2000 bolo tesne rozhodnuté nezaviesť euro ako novú menu. Podľa prieskumov chce väčšina respondentov zostať v EÚ. Európska komisia každoročne uskutočňuje prieskumy verejnej mienky, ktoré ukazujú, že polovica až tri štvrtiny respondentov sú za zotrvanie v EÚ. Len v prieskume z roku 2016, ktorý uskutočnil súkromný mienkotvorný inštitút A4V, ktorý vedie poslanec Dansk Folkeparti (DF) Erik Høgh-Sørensen, tretina respondentov uprednostnila diskusiu o vzťahoch so svojou krajinou, aby sa rozhodla, či Británia odíde. Aj tu sa 27 % respondentov vyslovilo za okamžitý odchod z EÚ a 30 % za zotrvanie v EÚ, pričom 43 % sa k tomu nechcelo zaviazať alebo na to nemalo žiadny názor.
Možný odchod Dánska z EÚ podporujú niektorí politici z pravicovo-populistickej Dansk Folkeparti. Liberálna strana Venstre je rovnako ako ostatné strany proti vystúpeniu z EÚ. Zástupcovia dánskych pravicových populistov už pred britským hlasovaním 23. júna 2016 vyzvali na vlastné referendum o vystúpení z EÚ. Dánsky poslanec Kenneth Kristensen Berth v rozhovore z roku 2016 povedal: „V súčasnosti čakáme na výsledky britských rokovaní s EÚ; o tom, aký vzťah Británia vstúpi do EÚ. Som si celkom istý, že výsledok bude taký, že by mohlo byť zaujímavé, aby o ňom hlasovali aj dánski voliči. Morten Messerschmidt, tiež člen Dansk Folkeparti, začiatkom roku 2020 predpovedal, že jeho krajina opustí Európsku úniu do desiatich rokov. Povedal, že verí, že Brexit bude veľkým úspechom.
Politické názory.
Facebook stránka uvádza približne 11 000 Dánov, ktorí chcú vystúpiť z Európskej únie. Táto Skupina na Facebook bola vytvorená 14. júla 2019 a pozostáva z 5 administrátorov a moderátorov.

</doc>
<doc id="710300" url="https://sk.wikipedia.org/wiki?curid=710300" title="Jak-3">
Jak-3



</doc>
<doc id="710302" url="https://sk.wikipedia.org/wiki?curid=710302" title="Raimundo Teixeira Mendes">
Raimundo Teixeira Mendes



</doc>
<doc id="710303" url="https://sk.wikipedia.org/wiki?curid=710303" title="Igric 1994">
Igric 1994

5. ročník odovzdávania tvorivých cien a prémií Igric sa uskutočnil v pondelok, 6. júna 1994, na rekreačnej motorovej lodi Družba na Dunaji v Bratislave
Kategórie.
Navzdory rozšíreniu kategórií o oblasť teórie a kritiky, bola obdobne ako v prvom ročníku obnovenej súťaže udelená iba cena pocty. Počet odovzdaných prémií navýšili i tie osobitné a formou symbolického uznania boli uctené štyri produkčné spoločnosti.

</doc>
<doc id="710304" url="https://sk.wikipedia.org/wiki?curid=710304" title="Igric 1995">
Igric 1995

6. ročník odovzdávania tvorivých cien a prémií Igric sa uskutočnil vo štvrtok, 25. mája 1995, v dnes už bývalom Kine Tatra v Bratislave. Šlo o prvé z troch ceremoniálov sútaže, ktoré zastrešilo kedysi podzemné sídlo rovnomenného kabaretu (tie neskoršie sa odohrali v rokoch 2006 a 2008).
Jednu zo zvláštnych prémií získal krátky čiernobiely, zvukový film z roku 1969, ktorý nebol dovtedy uvedený.
Kategórie.
Tretí ročník súťaže v jej novej ére zastupovali opäť početné prémie, v zásadnej miere za televíznu produkciu. Tej bola po prvý raz vyhradená tiež vlastná kategória, zatiaľ čo na poli hranej kinematografie, táto nemala medzi titulmi svojho zástupcu. Štandardne sa tak odovzdala iba čestná cena, druhá v prospech TV žánru.

</doc>
<doc id="710305" url="https://sk.wikipedia.org/wiki?curid=710305" title="Igric 1996">
Igric 1996

7. ročník odovzdávania tvorivých cien a prémií Igric sa uskutočnil v piatok, 19. apríla 1996, v kultúrnych priestoroch bratislavského Zičiho paláca.
Podľa záznamov dennej tlače, 15. marec 1996 bol termín vtedajšej uzávierky pre prihlasovanie diel do súťaže.
Kategórie.
Na rozdiel od predchádzajúcich ročníkov, televízna publicistika prenikla aj do oblasti dokumentov, ktorá bola dovtedy prítomná len v rámci ostatnej tvorby. Po prvý raz bola hlavná cena udelená kinofilmu, po prvý raz obdržal čestnú cenu výtvarník i poprvýkrát priznali prémiu študentskej tvorbe – táto však mala paradoxne zastúpenie aj mimo vymedzenú oblasť (menovite v animovanej). V symbolický prospech TV média vyhlásili iba tzv. Osobitnú cenu poroty, kým striktne „prémiová“, teoretická kategória už neoddeľovala filmové umenie od televízneho. 

</doc>
<doc id="710306" url="https://sk.wikipedia.org/wiki?curid=710306" title="Igric 1997">
Igric 1997

8. ročník odovzdávania tvorivých cien a prémií Igric sa uskutočnil v piatok, 18. apríla 1997, v už zaniknutom Divadle West či kedysi niekdajšom sídle kina Slovan. 
Samotný galavečer moderovala bývalá redaktorka TV spravodajstva Adriana Hosťovecká (dnes v čele HK Trnava) a zúčastnil sa ho i vtedajší prezident Michal Kováč s manželkou.
Kategórie.
Podobne ako v predošlom ročníku, druhá hlavná cena nebola opäť udelená, Osobitná cena poroty však pripadla už TV dráme. Pred rokom definovaná ako Audiovizuálna teória a kritika, sa z roviny všeobecnej zúžila na výlučne „filmovú“ a druhý rok po sebe boli priznané „študentské“ prémie. Tieto však mali súbežné zastúpenie i v Animovanej tvorbe.

</doc>
<doc id="710307" url="https://sk.wikipedia.org/wiki?curid=710307" title="Igric 1998">
Igric 1998

9. ročník odovzdávania tvorivých cien a prémií Igric sa uskutočnil vo štvrtok, 4. júna 1998, v bratislavskom Českom centre. Slavnostným večerom sprevádzal Juraj Nvota.
Dátum uzávierky pre prihlasovanie diel do súťaže či návrhy na ich prípadné ocenenie, pripadol v danom roku na 30. apríl.
Kategórie.
Podľa denníka "SME", ocenenia sa na základe nového štatútu mali odovzdávať v obligátnych piatich kategóriách, nezahŕňajúc tie zvyšné – vyhradené prémiám. 

</doc>
<doc id="710308" url="https://sk.wikipedia.org/wiki?curid=710308" title="Igric 1999">
Igric 1999

10. ročník odovzdávania tvorivých cien a prémií Igric sa uskutočnil v sobotu, 19. júna 1999, ako prvý z celkom šiestich prechodne organizovaných v rámci oficiálneho zahájenia trenčianskeho filmového festivalu, vtedy známeho pod názvom Artfilm.

</doc>
<doc id="710309" url="https://sk.wikipedia.org/wiki?curid=710309" title="Ján z Mathy">
Ján z Mathy

Ján z Mathy, OSsT (* 23. jún 1154 alebo 1160, Faucon-de-Barcelonnette, Francúzsko – † 17. december 1213, Rím, Taliansko) bol francúzsky katolícky kňaz a spoluzakladateľ Rádu Najsvätejšej Trojice, ktorý sa pôvodne venoval vykupovaniu kresťanov, ktorých zajali nájazdníci zo severnej Afriky.
Katolíckou cirkvou je uctievaný ako svätec.
Historické pozadie.
Medzi 8. a 15. storočím bola stredoveká Európa v stave prerušovaných vojen medzi kresťanskými kráľovstvami južnej Európy a moslimskými formáciami v severnej Afrike, južnom Francúzsku, Sicílii a v časti Španielska. Podľa Jamesa W. Brodmana hrozba zajatia alebo únosu, či už moslimskými pirátmi alebo pobrežnými nájazdníkmi neustále znepokojovala obyvateľov Katalánska, Languedocu a ďalších pobrežných provincií stredovekej kresťanskej Európy. Nájazdy moslimských skupín a armád sa vyskytovali skoro každý rok.
Vykúpenie zajatcov je radené medzi skutky telesného milosrdenstva. Obdobie križiackych výprav, počas ktorých mnohým kresťanom hrozilo, že sa dostanú do rúk moslimov, bolo svedkom vzostupu reholí, ktoré sa zaviazali výlučne tomuto zbožnému dielu.
Život a práca.
Väčšina príbehu o živote Jána z Mathy je založená na legendách, ktoré kolovali po jeho smrti. Je celkom isté, že sa narodil šľachtickým rodičom Eufemiusovi a Marte v provensálskom Faucon-de-Barcelonnette 23. júna 1169. Bol pokrstený ako Ján na počesť Jána Krstiteľa. 
Otec Eufemius ho poslal do Aix-en-Provence, kde sa Ján naučil gramatiku, šerm, jazdu na koni a ďalšie zručnosti vhodné pre mladého šľachtica. Podľa legendy dával počas štúdií chudobným značnú časť peňazí, ktoré mu posielali rodičia, a každý piatok navštevoval nemocnicu, aby pomáhal chorým bez peňazí.
Ján vyštudoval teológiu na Parížskej univerzite, kde získal doktorát. Za kňaza bol vysvätený ako 32-ročný v decembri 1192, podľa iných zdrojov asi v roku 1185. Podľa trinitárskej tradície slávil Ján svoju primičnú omšu 28. januára 1193. Počas tejto omše mal videnie Ježiša Krista, ktorý držal za ruku dvoch spútaných zajatcov, jedného Maura, druhého kresťana (križiacke výpravy v tom čase vrcholili). Kresťanský zajatec niesol palicu s červeným a modrým krížom. Po omši sa Ján rozhodol venovať úlohe vykupovania kresťanských zajatcov od Maurov. 
Predtým, ako sa pustil do tejto práce, Ján považoval za potrebné stráviť nejaký čas v ústraní, modltbe a umŕtvovaní sa. Keď sa dopočul o svätom pustovníkovi Félixovi z Valois, ktorý žil vo veľkom lese neďaleko Gandelu v diecéze Meaux, mal ísť za ním a požiadať ho o poučenie v dosahovaní dokonalosti. Podľa viacerých zdrojov sa však spojenie s Félixom nezakladá na historickej skúsenosti.
Rád Najsvätejšej Trojice.
O prvopočiatkoch rádu trinitárov nemáme presné historické údaje, pretože sa nezachovali žiadne historické pramene. Podľa legendy mal Ján počas jedného dňa, keď sa prechádzal s Félixom, ďalšie videnie — pri potoku sa objavil biely jeleň s červeným a modrým krížom medzi parohami. Ján prezradil Félixovi predsavzatie na pomoc zajatým kresťanom, ktoré si vytýčil po prvom viden počas svojej prvej omše. Félix mu ponúkol svoju pomoc. V tuhej zime roku 1197 sa obaja vydali do Ríma, aby získali pápežov súhlas.
Dňa 17. decembra 1198 získali predbežný súhlas pápeža Inocenta III. pre nový rád, ktorý venovali cti Najsvätejšej Trojice na vykúpenie kresťanských zajatcov. Rád bol plne schválený v roku 1209. Prvý kláštor bol založený v Cerfroid severne od Paríža (na mieste Félixovej starej pustovne) po roku 1194 a druhý v Ríme pri kostole San Tommaso vo Formise na osobitnú žiadosť pápeža Inocenta III. v roku 1203. V tomto kláštore zostal Ján až do svojej smrti.
Kresťanských otrokov prvýkrát zachránil Rád v roku 1201. K informácii, že v rokoch 1202 až 1210 sám Ján cestoval na územie dnešného Tuniska a priviedol späť veľké množstvo kresťanských otrokov, nie sú dochované žiadne dôkazy. Ján sa však snažil propagovať rád aj v Španielsku. Okrem vykupovania otrokov sa novozaložený rád staral aj o väzňov.
Veľké množstvo zázrakov, ktoré mal počas života spraviť, sú pravdepodobne výmyslami trinitárov z 15. a 16. storočia.
Pred svojou smrťou sa podľa trinitárnej tradície Ján stretol s Františkom z Assisi a predstavil Františka rodine Frangipani, ktorí sa stali dobrodincami Rádu menších bratov (františkánov). Ján z Mathy zomrel 17. decembra 1213 v Ríme na pahorku Celio.
Panna Mária Dobrej nápravy.
Ján založil rád trinitárov, aby navštevovali trhy s otrokmi, kupovali kresťanských otrokov a oslobodzovali ich v mene Najsvätejšej Trojice. Rád na to potreboval veľké množstvo peňazí, a tak svoje finančné zbierky umiestnil pod patronát Panny Márie, Matky Božej. Ako vďačnosť za jej pomoc poctil Ján z Mathy Máriu titulom „Panna Mária Dobrej nápravy“ (). Úcta k Márii pod týmto starobylým názvom je všeobecne známa v Európe a Latinskej Amerike a Katolícka cirkev oslavuje jej sviatok 8. októbra. Panna Mária Dobrej nápravy je často zobrazovaná ako podávajúca mešec peňazí Jánovi z Mathy.
Uctievanie.
Vyhlásenie za svätého.
V roku 1655 boli Jánove relikvie presunuté z Ríma do Madridu. Jeho kult bol schválený 21. októbra 1665 pápežom Alexandrom VII. 
Rímske martyrológium uvádza jeho sviatok 17. decembra. Tradiční katolíci, ktorí zachovávajú mimoriadnu formu omše, stále oslavujú jeho starý sviatok 8. februára.
Patronát.
Svätý Ján z Mathy je zobrazovaný v rehoľnom rúchu s tradičným trinitárskym červeno-modrým krížom. Často je znázorňovaný aj so zlomenými reťazami alebo okovami či otrokmi.

</doc>
<doc id="710310" url="https://sk.wikipedia.org/wiki?curid=710310" title="Messerschmitt Me 163 Komet">
Messerschmitt Me 163 Komet



</doc>
<doc id="710311" url="https://sk.wikipedia.org/wiki?curid=710311" title="Krivý potok (prítok Hlbokého potoka)">
Krivý potok (prítok Hlbokého potoka)

Krivý potok je potok v geomorfologickom celku Čergov v regióne Šariš v Prešovskom kraji v okrese Bardejov. Je ľavostranným prítokom vodného toku Hlboký potok. Má dĺžku .
Prameň.
Pramení v v lesnom extraviláne na území obce Hertník južne od intravilánu obce na severozápadnom svahu vrchu a lesa Krivá hora s v okrese Bardejov v Prešovskom kraji.
Opis toku.
Od prameňa tečie východným smerom, pravým brehom obmýva úpätie vrchu a lesa Krivá hora, vyteká z lesného extravilánu do poľnohospodárskeho extravilánu. Ľavým brehom obmýva pole Medzi debrami, pravým brehom obmýva pole Pod Krivou horou, meandruje, v podteká cestu z Hertníka do Fričkoviec, je lemovaný pásom príbrežnej vegetácie, postupne sa skrúca do juhovýchodného smeru. Ľavým brehom obmýva pole Hlboká, pravým brehom obmýva pole Kúty, v vteká na územie obce Bartošovce, v v poľnohospodárskom extraviláne Bartošoviec ústi do vodného toku Hlboký potok ako jeho ľavostranný prítok. Vodný tok Hlboký potok ďalej ústi do Sekčova. Pramení a preteká na území obce Hertník, ďalej preteká a ústi na území obce Bartošovce v okrese Bardejov v Prešovskom kraji. Nemá prítok.
Pôvod názvu.
Názov vodného toku má pôvod v názve vrchu Krivá hora, na území ktorého vodný tok pramení a preteká. Z prvého komponenta toponyma "Krivá hora" po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Krivý potok" ako súčasť veľmi početnej skupiny názvov v slovenskej toponymii, najmä hydronymii. Hydronymum Krivý potok bolo štandardizované v roku 2007. V súčasnej slovenskej štandardizovanej hydronymii hydronymum Krivý potok nie je jedinečným názvom (február 2024).

</doc>
<doc id="710312" url="https://sk.wikipedia.org/wiki?curid=710312" title="Parilov">
Parilov

Parilov () je vrch v Laboreckej vrchovine, krajinnom celku Nízkych Beskýd. Leží nad obcou Vyšná Jablonka, približne juhovýchodne od Medzilaboriec. 
Poloha.
Nachádza sa v strednej časti vrchoviny, v Prešovskom kraji, okrese Humenné a na katastrálnom území obce Vyšná Jablonka, okrajovo aj Svetlice. Najbližším sídlom je južne situovaná Vyšná Jablonka, západne sa nachádzajú Svetlice, Výrava a Oľšinkov a juhovýchodne Osadné. Masív je súčasťou Chránenej krajinnej oblasti Východné Karpaty.
Opis.
Parilov leží na severe strednej časti Laboreckej vrchoviny, v rázsoche, vedúcej južným smerom z Hlbokého vrchu () v hlavnom, hraničnom hrebeni. Východným smerom sa nachádza Vrch nad Lazom (), Kýčerský grúň (), Rydošová (), Ščoby () a Kýčera (), južným Panský vrch (), Maňov (), Diel (), Ščob () a Černiny (), západným Kudrovec (), Ostrý grúň (), Ščob () a Košiarka () a severným Hojdov (), Hlboký vrch () a Vysoký grúň (). Oblasť patrí do povodia Laborca, kde vodu z východných a južných svahov odvádza Rieka, zo severných a západných potok Svetlička. Na vrchol nevedie značená turistická trasa. 
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, no tiež Bukovské, Slanské a Vihorlatské vrchy.
Prístup.
Na vrchol nevedie značená turistická trasa, preto prístup je možný neznačenými chodníkmi z Vyšnej Jablonky.

</doc>
<doc id="710314" url="https://sk.wikipedia.org/wiki?curid=710314" title="Lopúch plstnatý">
Lopúch plstnatý

 
Lopúch plstnatý () je dvojročná bylina z čeľade astrovité ("Asteraceae"). Jeho prirodzený areál zahŕňa mierne oblasti Eurázie.
Opis.
Lopúch plstnatý je dvojročná bylina, vysoká 50 až 150 cm. Byle sú priame, rozkonárené a vlnato plstnaté. 
Prízemné listy sú široko až srdcovito okrúhle, veľké až 50 cm. Listové stopky sú plné a plstnaté. Čepele sú celistvookrajové až plytko zubaté, na líci páperisté až lysé, na rube husto bielo plstnaté. 
Kvety sú usporiadané v súkvetí, ktorým je úbor, zdanlivo tvoriaci jeden mnohopočetný kvet. Jednotlivé kvety v úbore sú obojpohlavné, rúrkovité, pravidelné, päťpočetné, so zrastenými korunnými lupienkami. Vytvárajú rúrkokvetý úbor, najčastejšie s červenými až červenofialovými kvetmi. Stopky úborov sú dlhé 3 až 10 cm. Peľnice tyčiniek sú zrastené do rúrky okolo čnelky. Kalich je voľný, trváci, redukovaný do chlpatého chocholca, dlhého 1 až 3 mm, ktorý tvorí lietacie zariadenie slúžiace na rozširovanie semien vetrom. Zákrov je vytvorený z listeňov, ktoré sú na rozdiel od iných našich lopúchov pavučinaté. Zákrovné listene sú ukončené háčikovitým vrcholom.
Guľovité úbory s priemerom 20 až 30 mm sú zoskupené do bohatých vrcholíkov. Plodom je bledohnedá, priečne vráskavá nažka, veľká 5 až 6 mm. 
Rozšírenie.
Areál rozšírenia lopúcha plstnatého zahŕňa mierne oblasti Eurázie. Zavlečený je v Kanade, Spojených Štátoch, vo Veľkej Británii a v Rusku od Kurilských ostrovov cez Sachalin po Prímorie.
Na Slovensku sa vyskytuje na celom území hojne.
Ekológia.
Lopúch plstnatý obsadzuje vhodné stanovištia od nížin do podhorského stupňa. Rastie často na ruderálnych stanovištiach a na okrajoch lesov a ciest. Obľubuje vlhké, výživné, humózne, zásadité, hlinitopiesočnaté pôdy. Kvitne od júla do septembra. Rozširuje sa hlavne zoochórne – prichytávaním na srsť zvierat, pričom rozširovacou jednotkou je celý úbor.
Význam a využitie.
Z usušených koreňov lopúcha plstnatého sa získava lopúchový olej (Bardanae oleum), čo je výťažok koreňa v rastlinnom oleji.

</doc>
<doc id="710315" url="https://sk.wikipedia.org/wiki?curid=710315" title="Arctium tomentosum">
Arctium tomentosum



</doc>
<doc id="710317" url="https://sk.wikipedia.org/wiki?curid=710317" title="Švédská Superliga (florbal)">
Švédská Superliga (florbal)

Švédska superliga (; predtým "Elitserien") je najvyššia liga v ligovom systéme švédskeho florbalu a zahŕňa 14 najlepších švédskych florbalových tímov. Prvá sezóna sa začala v rokoch 1995/96. Sezóna končí play-off a finále.
Majster ligy je oprávnený súťažiť na Pohári majstrov.
Zápasy sú rozdelené na základnú časť a play-off, do ktorého postupuje osem najlepších družstiev zo základnej časti.
História.
Švédska superliga bola založená v roku 1995 pod názvom Elitserien. Potom nahradila ligu Division 1 ako najvyššiu florbalovú ligu Švédska. Medzi sezónami 1995/96 a 1998/99 bola liga rozdelená na severnú a južnú skupinu. Od sezóny 1999/2000 je národná liga.
V marci 2007 sa rozhodlo, že Elitserien bude od sezóny 2008/09 zahŕňať 14 tímov.
V máji 2007 sa názov ligy zmenil z Elitserien na Švédsku superligu.
Mika Kohonen drží rekord v počte bodov v jednej sezóne (107 b v 29 zápasoch) a zároveň aj historický rekord v počte bodov.
Štruktúra sezóny.
Sezóna sa začína základnou časťou s tým že každé mužstvo odohrá 26 zápasov, jeden doma a jeden vonku proti všetkým tímom. Na jar sa začína play-off s ôsmimi najlepšími tímami základnej časti. Štvrťfinále a semifinále sa hrá na 4 víťazné zápasy, finále sa hrá iba na jeden zápas. Finále sa do roku 2010 hralo v Štokholmskej Globe Arene a od roku 2011 sa finále hralo v Malmö Arene. Od roku 2015 je finále späť v Štokholmskej Globe Arene.
Aktuálne tímy.
Tímy v sezóne 2023/24:

</doc>
<doc id="710320" url="https://sk.wikipedia.org/wiki?curid=710320" title="Gejza von Radványi">
Gejza von Radványi

Gejza von Radványi (, rodným menom Géza Grosschmid, * 28. september 1907, Košice – † 27. november 1986, Budapešť) bol maďarský filmový režisér, kameraman, producent a spisovateľ.
Život a filmografia.
Narodil sa ako Géza Grosschmid, no neskôr si vzal meno Radványi po matke svojho otca. Jeho brat bol spisovateľ Sándor Márai. Géza von Radványi debutoval v žurnalistike následne od roku 1941 začal pôsobiť v kinematografii a filmovom priemysle. V 50. a 60. rokoch 20. storoči sa zameral najmä na tvorenie populárnych filmov, ktoré by za predpokladu európskych koprodukcií konkurovali Hollywoodskym štúdiám.
Začal na konci štyridsiatych rokov 20. storočia, s filmom "Somewhere in Europe" () a "Women Without Names" (), boli to neorealistické drámy bez koncesie zamerané na vojnu a povojnové obdobie. Počas 50. rokov 20. storočia Radványi zmenil svoj štýl filmami ako: "L'Étrange Désir de Monsieur Bard" (), s Michelom Simonom a Geneviève Page, a predovšetkým úspech jeho pretvorenia "Mädchen in Uniform" () s Lilli Palmer a mladou hviezdou Romy Schneider. V rovnakom desaťročí vydal aj "Douze Heures D'Orloge", triler založený na scenári Boileau a Narcejaca, s Linom Venturom a Laurentom Terzieffom, ako aj „slapstick“ komédiu, "An Angel on Wheels" s Romy Schneiderovou a Henrim Vidalom.
Počas 60. rokov bol viac ambicióznejší a vytvoril viaceré 70 mm koprodukcie, ako napríklad "Uncle Tom's Cabin" () s Mylène Demongeot a Herbertom Lomom a "Der Kongreß Amüsiert Sich" s Lilli Palmer, Curd Jürgens, Paulom Meurissom a Françoise Arnoul, obe produkcie neboli veľmi úspešné.
Naopak, prekvapivo napísal scenár pre úspešný film, v ktorom si zahral Louis de Funès s názvom "Piti Piti Pa" (), réžíroval ho Serge Korber. Jeho film z roku 1961 "Das Riesenrad" bol súčasťou 2. Moskvského medzinárodného filmového festivalu. Jeho film "Uncle Tom's Cabin" z roku 1965 bol súčasťou 4. Moskvského medzinárodného filmového festivalu. V roku 1979 spolu s Justom Jaeckinom napísal scenár k filmu "Girls" s Anne Parillaud.
Radványi sa v roku 1939 presťahoval do Budapešti a v rokoch 1946 – 1947 študoval na Univerzite divadelného a filmového umenia (). V roku 1947 sa presťahoval do Talianska. V rokoch 1952 – 1953 natáčal vo Francúzsku. Od roku 1954 bol učiteľom na Vysokej škole filmu v Mníchove a nakoniec sa v roku 1977 presťahoval späť do Budapešti.
Gejza von Radványi ukončil svoju kariéru skromnou produkciou publikovanou v jeho domovskej krajine s názvom "Circus Maximus" v roku 1980.
Publikácie.
Publikoval množstvo kriminálnych románov:

</doc>
<doc id="710321" url="https://sk.wikipedia.org/wiki?curid=710321" title="Géza von Radványi">
Géza von Radványi



</doc>
<doc id="710322" url="https://sk.wikipedia.org/wiki?curid=710322" title="Conor Gallagher">
Conor Gallagher

Conor John Gallagher (* 6. február 2000, Epsom, Spojené kráľovstvo) je anglický profesionálny futbalista, ktorý hrá na pozícii záložníka v španielskom klube Atlético Madrid
Klubová kariéra.
Začiatok kariéry.
Gallagher je odchovancom Chelsea, kde prišiel v roku 2008 vo veku osem rokov. V akadémii strávil jedenásť rokov. V októbri 2018 podpísal s tímom nový kontrakt do roku 2021. V máji 2019 bol nevyužitím náhradníkom vo finále Európskej ligy UEFA 2018/19 pri výhre 4:1 nad Arsenalom.
Hosťovania.
V auguste 2019 podpísal Gallagher novú trojročnú zmluvu s Chelsea a bol poslaný na hosťovanie do Charlton Athletic v Championship. V tíme debutoval 3. augusta pri výhre 2:1 nad Blackburnom. Pre Gallaghera to bol debut v seniorskom futbale. 
Dňa 14. januára 2020 bol stiahnutý z hosťovania a o den neskôr poslaný na ďalšie hosťovanie do Swansea City.
Dňa 17. septembra 2020 podpísal nový päťročný kontrakt s Chelsea a bol poslaný na hosťovanie do West Bromwichu Albion. V tíme debutoval o päť dní neskôr v treťom kole EFL Cupu pri prehre s Brentfordom. V Premier League debutoval 19. októbra pri remíze 0:0 s Burnley. Svoj prvý gól v Premier League strelil 28. novembra pri výhre 1:0 nad Sheffieldom United.
V júli 2021 bol Gallagher poslaný na hosťovanie do Crystal Palace. Dňa 28. augusta strelil Gallagher svoje prvé dva góly za Crystal Palace pri remíze 2:2 s West Hamom United. Na hosťovaní v Crystal Palace odohral 39 zápasov z toho 34 v Premier League a strelil osem gólov.
Pôsobenie v Chelsaea.
Po hosťovaniach v štyroch anglických klubov dostal Gallagher dôveru v prvom tíme Chelsea a dňa 6. augusta 2022 debutoval v tíme pri výhre 1:0 nad Evertonom. Dňa 1. októbra strelil svoj prvý gól v Chelsea pri výhre 2:1 nad bývalým klubom Crystal Palace. Počas svojej prvej sezóny za Chelsea odohral 45 zápasov a strelil v nich tri góly.
Medzinárodná kariéra.
Gallagher mohol reprezentovať , alebo . Rozhodol sa pre Anglicko kde s reprezentáciou do 17 rokov vyhral v roku 2017 Majstrovstvá sveta.
V seniorskej reprezentácii Anglicka debutoval 14. novembra 2021 pri výhre 10:0 nad San Marínom v kvalifikácii na Majstrovstvá sveta vo futbale 2022.
Gallagher sa objavil v konečnej nominácii na Majstrovstvá sveta vo futbale 2022. Nezasiahol však do žiadneho zápasu. Anglicko na turnaji skončilo vo štvrťfinále s Francúzskom (1:2).
Štatistiky kariéry.
Klubové.
"K 1. marcu 2024"
 1 Liga majstrov UEFA
 2 EFL Championship play-off
Medzinárodné.
"K 1. marca 2024"
Úspechy hráča.
Chelsea
Individuálne

</doc>
<doc id="710327" url="https://sk.wikipedia.org/wiki?curid=710327" title="Porcelán (album)">
Porcelán (album)

Porcelán je siedmy štúdiový album rapera Majselfa, ktorý vydalo hudobné vydavateľstvo Ruka Hore 11. júla 2021. Album vyšiel po dvoch rokoch od prechádzajúceho albumu – "Romeo a Julia" (2019). Nahrávka obsahuje 15 skladieb. 

</doc>
<doc id="710329" url="https://sk.wikipedia.org/wiki?curid=710329" title="IIII">
IIII

IIII je kompilačný album a v poradí šiesty album slovenskej speváčky Dominiky Mirgovej, ktorý vydalo 25. novembra 2022 hudobné vydavateľstvo Ruka Hore. Projekt obsahuje 21 skladieb, ktoré predstavujú piesne z posledných štyroch EP – "Na Mesiac" (2021), "Odznova" (2021), "Znamenia" (2021) a "Svetlo" (2022), vrátane bonusovej novinky „Vďačná“. Pieseň je poďakovaním fanúšikom za podporu.

</doc>
<doc id="710339" url="https://sk.wikipedia.org/wiki?curid=710339" title="Slnečná búrka v roku 1859">
Slnečná búrka v roku 1859

Slnečná búrka v roku 1859, tiež známa ako Carringtonova udalosť, bola silná geomagnetická búrka v roku 1859 počas 10. slnečného cyklu. Výron koronálnej hmoty zo Slnka zasiahol zemskú magnetosféru a vyvolal jednu z najväčších zaznamenaných geomagnetických búrok. Erupcia v slnečnej fotosfére bola pozorovaná a zaznamenaná anglickými astronómami Richardom Christopherom Carringtonom a Richardom Hodgsonom.
Štúdia z roku 2012 ukázala, že slnečná búrka tejto intenzity by v dnešnej dobe spôsobila modernej civilizácii problémy vo veľmi širokom spektre, pričom odhadla pravdepodobnosť, že k podobnej udalosti by mohlo dôjsť medzi rokmi 2012 až 2022 na 12 %. Nový odhad z roku 2019 však ukazuje, že pravdepodobnosť je skôr okolo 1 % za 10 rokov.
Carringtonova supererupcia.
V období medzi 28. augustom a 2. septembrom 1859 bolo na Slnku pozorovaných mnoho slnečných škvŕn. Dňa 29. augusta 1859 bola pozorovaná polárna žiara až na severe Austrálie v Queenslande. Tesne pred poludním dňa 1. septembra anglickí amatérski astronómovia Richard Christopher Carrington a Richard Hodgson nezávisle na sebe urobili prvé pozorovanie slnečnej erupcie. Búrka bola spojená s významným výronom koronálnej hmoty (coronal mass ejection – CME) bola vyvrhnutá priamo k Zemi, pričom jej cesta dlhá 150 miliónov km trvala iba 17,6 hodiny. Predpokladá sa, že pomerne vysoká rýchlosť tohto CME (typicky trvá CME niekoľko dní, kým dorazí k Zemi) súvisela s predchádzajúcim CME, ktorý pravdepodobne spôsobil veľkú polárnu žiaru dňa 29. augusta a ktorý „vyčistil cestu“ slnečnému vetru (plazme), ktorý následne spôsobil Carringtonovu udalosť.
Keďže bol súčasne pozorovaný dôsledok slnečnej erupcie škótskym fyzikom Balfourom Stewartom na zázname magnetometra Kewského observatória a zároveň bola pozorovaná geomagnetická búrka nasledujúci deň, Carrington vytušil v tejto udalosti spojitosť medzi Slnkom a Zemou. Informácie z celého sveta o účinkoch geomagnetickej búrky, ktoré v roku 1859 zhrnul a publikoval Elias Loomis, potvrdzujú pozorovania Carringtona a Stewarta.
V dňoch 1. a 2. septembra 1859 sa udiala jedna z najväčších pozemskými magnetometermi zaznamenaných geomagnetických búrok. Polárna žiara bola viditeľná po celom svete – na severnej pologuli od pólu až po Karibik. V Skalistých horách bola žiara taká silná, že dokonca prebudila zlatokopov, ktorí si mysleli, že je ráno a začali si chystať raňajky. Ľudia, ktorí sa zobudili na severe USA, mohli dokonca čítať vo svetle polárnej žiary noviny. Polárna žiara bola viditeľná dokonca tak ďaleko od pólov, ako je Kuba a Havaj.
Telegrafné systémy po celej Európe a Severnej Amerike zlyhali. V niektorých prípadoch boli dokonca operátori zasiahnutí elektrickým prúdom. Niektorí operátori mohli odosielať a prijímať správy, hoci odpojili zdroj energie.
V sobotu 3. septembra 1859 noviny "Baltimore News-American" a "Commercial Advertiser" informovali, že „vo štvrtok v noci je šanca na pozorovanie ďalšej polárnej žiary. Tento jav bol veľmi podobný javu v nedeľu. Na oblohe sa objavilo svetlo, ktoré ju celú ožiarilo a zatienilo aj hviezdy. Toto svetlo, hoci malo neopísateľnú hebkosť, ktorá obklopovala všetko, čo ožarovalo, bolo silnejšie ako Mesiac v splne. Medzi dvanástou a jednou hodinou, keď bol jas najväčší, boli tiché mestské ulice osvetlené týmto svetlom krásne a pozoruhodné.“
V júni 2013 spoločne výskumníci z Lloyd's v Londýne a z Atmosférického a prírodovedného výskumného ústavu (AER) v USA použili dáta z Carringtonovej udalosti na odhadnutie súčasnej ceny vplyvu podobnej udalosti na USA, pričom odhadli vplyv škôd iba na USA vo výške 0,6 – 2,6 biliónov dolárov.
Podobné udalosti.
Ľadové jadro obsahujúce tenkú vrstvu bohatú na dusičnany bolo analyzované za účelom rekonštruovania histórie solárnych búrok pred dobou ich pozorovania. Dáta z ľadovca v Grónsku, zhromaždené Kennethom G. McCrackenom a ďalšie, dávajú dôkaz, že udalosti s intenzitou, aká bola nameraná pri Carringtonovej udalosti, sa odohrávajú raz za 500 rokov. S pätinovou intenzitou potom niekoľkokrát za storočie. Avšak novšie výskumné práce skúmajúce ľad ukazujú, že špičkové hodnoty dusičnanov nie sú dôsledkom slnečných búrok, takže sú o tejto výskumnej metóde pochybnosti.
10Be a 14C sú v súčasnosti považované za spoľahlivejší indikátor. Podobné, ale oveľa extrémnejšie slnečné búrky, môžu vzniknúť aj mimo Slnečného systému a dokonca aj mimo Mliečnej cesty (našej galaxie). Udalosť Miyake z roku 775, ktorá je najväčšia v záznamoch za niekoľko tisíc rokov, bola pravdepodobne spôsobená Slnkom a nie supernovou. Menej významné búrky sa odohrali v rokoch 1921 a 1960, kedy bolo narušené rádiové spojenie v celej šírke spektra. V marci 1989 geomagnetická búrka vyradila energetickú sieť vo veľkej časti Quebecu. 23. júla 2012 bola pozorovaná superbúrka rovnakej triedy ako Carringtonova udalosť. Jej trajektória však minula Zem. Informácie o tomto pozorovaní boli prvýkrát verejne zdieľané NASA.

</doc>
<doc id="710340" url="https://sk.wikipedia.org/wiki?curid=710340" title="Igric 1993">
Igric 1993

4. ročník odovzdávania tvorivých cien a prémií Igric sa uskutočnil v pondelok, 31. mája 1993, v bývalom známom miniplexe Charlie centrum (dnes už Kino Lumière) v Bratislave.
Kategórie.
Odhliadnuc od troch prémií, bola udelená len jediná – čestná cena.

</doc>
<doc id="710342" url="https://sk.wikipedia.org/wiki?curid=710342" title="Peter Szalay">
Peter Szalay

Mgr. Peter Szalay, PhD. (* 1982, Bratislava) je slovenský historik architektúry a výtvarného umenia. Od roku 2018 je samostatný vedecký pracovník Oddelenia architektúry Historického ústavu SAV v Bratislave.
Životopis.
V roku 2004 absolvoval štipendijný pobyt na Katedre dejín umenia Univerzity Loránda Eötvösa v Budapešti.
V roku 2005 Szalay absolvoval magisterské štúdium na Katedre vedy a výtvarného umenia Filozofickej fakulty Univerzity Komenského a v roku 2009 doktorandské štúdium na Fakulte architektúry STU v Bratislave.
Od roku 2009 do roku 2018 bol vedeckým pracovníkom Oddelenia architektúry Ústavu stavebníctva a architektúry SAV v Bratislave.
V roku 2010 sa Szalay zúčastnil kampane na konzerváciu Vily Tugendhat v Brne a v roku 2011 kurzov MARC, ICCROM a UNESCO o teórii a renovácii modernej architektúry v Helsinkách a Seinäjoki.
V rokoch 2016 až 2021 sa autorsky (spolu-)podieľal na 4 monografiách vydaných na Bratislave, 3 kapitolách vedeckých monografií vydaných v Salzburgu a Ľubľane, 10 kapitolách vedeckých monografií vydaných na Bratislave, 4 vedeckých prácach v neimpaktovaných karentovaných časopisoch na Slovensku a 1 zostavovateľskej práci knižného charakteru.
Spolu s Katarínou Haberlandovou, Katarínou Andrášiovou, Ninou Bartošovou a Ateliérom Bogár, Králik, Urban je autorom knihy "Moderná Bratislava 19181939".
Szalay je tiež výkonným redaktorom časopisu "Architektúra &amp; Urbanizmus" a členom ERA 21 v Česku a DOCOMOMO International.

</doc>
<doc id="710344" url="https://sk.wikipedia.org/wiki?curid=710344" title="MONACObet liga">
MONACObet liga



</doc>
<doc id="710347" url="https://sk.wikipedia.org/wiki?curid=710347" title="Zápražka">
Zápražka

Zápražka alebo zásmažka je zahusťovací prostriedok do polievok a omáčok vyrábaný z tuku a múky. Bežne používanými tukmi sú maslo, rastlinné tuky, tuk zo slaniny alebo bravčová masť. Používa sa na zahusťovanie omáčok, polievok a pokrmov z duseného mäsa.
Príprava.
Zápražka sa zhotovuje z na váhu približne rovnakého množstva tuku a múky. Používa sa do nej predovšetkým múka pšeničná hladká, ktorá zaistí jedlu jemnosť, ale príprava sa pri zaváraní skráti, pokiaľ sa zápražka vyrobí z múky kukuričnej.
Základný postup na zhotovenie zápražky je taký, že do rozohriateho či rozpáleného tuku sa vmieša múka. Potom sa praží, kým nezmizne chuť múky za surova a nedocieli sa požadovaná farba zápražky. Čerstvo zhotovená zápražka sa zaleje vodou, mliekom či inou tekutinou z receptu a povarí sa aspoň 20-30 minút, aby zmäkli škrobnaté látky v nej obsiahnuté a boli stráviteľnejšie. Tekutina by sa mala pridávať po menších častiach za stáleho miešania, aby nevznikli hrudky, a nemala by byť horúca či dokonca vriaca.
V súčasnosti narastá obľuba granulovaných zápražok, ktoré sa dajú kúpiť v bežnom obchode a odporúčaná doba ich zavárania je veľmi krátka.
Druhy a použitie.
Najčastejšie používaným tukom vo francúzskej kuchyni je maslo, zápražka sa používa v troch z piatich „materských“ omáčok klasickej francúzskej kuchyne: v bešamelovej omáčke, v velouté omáčke a v espagnole omáčke.
V kuchyni Cajúnov sa zápražka vyrába z tuku z rozpustenej slaniny alebo z oleja a smaží sa do stredne alebo tmavo hnedej farby, čo zvýrazňuje jej chuť.
Stredoeurópska kuchyňa často používa k príprave zápražky rozpustený bravčový tuk alebo rastlinný tuk. V Česku sa jej hovorí "jíška", , srbochorv. "zaprška", a .
Japonské kari ("karē") sa varí z karí zápražky. Tá vznikne osmažením žltého karí korenia a múky na masle alebo na oleji. Japonské slovo pre karí zápražku – "karērū" – v sebe obsahuje francúzsky výraz pre zápražku – (vyslovované [ru]).
V osmanskej a tureckej kuchyni sa zápražka ("meyane") používa už od 15. storočia.

</doc>
<doc id="710351" url="https://sk.wikipedia.org/wiki?curid=710351" title="Megelov grúň">
Megelov grúň

Megelov grúň () je vrch v Laboreckej vrchovine, krajinnom celku Nízkych Beskýd. Leží nad obcou Výrava, približne juhovýchodne od Medzilaboriec. 
Poloha.
Nachádza sa na severe strednej časti vrchoviny, v Prešovskom kraji, okrese Medzilaborce a na katastrálnom území obce Výrava. Najbližšími sídlami sú južne situovaná Výrava a Oľšinkov, západne sa nachádzajú Čabalovce, severne Palota a Radoszyce a východne Lupków. Masív je súčasťou Chránenej krajinnej oblasti Východné Karpaty.
Opis.
Megelov grúň leží na severe strednej časti Laboreckej vrchoviny, v rázsoche, vedúcej západným smerom zo Ščobu () v hlavnom, hraničnom hrebeni. Nachádza sa južne od Lupkovského priesmyku a v okolí leží západným smerom Brincová (), Jaseňovec (), Záruba () a Miková (), južným Kobyla (), Lesík (), Kudrovec () a Gušina (), východným Parilov (), Vysoký grúň (), Hlboký vrch (), Hojdov (), Košiarka (), Ščob () a Chryszczata () a severným Terpiak (), Kľučkov (), Stredný hrb () a Magura (). Oblasť patrí do povodia Laborca, kde vodu zo severných a západných svahov odvádza Výrava, z južných jej prítok Malá Výrava. Na vrchol nevedie značená turistická trasa. 
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, no tiež Bukovské, Slanské a Vihorlatské vrchy, ako aj vrchy v poľskom prihraničí.
Prístup.
Na vrchol nevedie značená turistická trasa, preto prístup je možný neznačenými chodníkmi z Výravy, prípadne odbočením z hrebeňom vedúcej Východokarpatskej magistrály.

</doc>
<doc id="710354" url="https://sk.wikipedia.org/wiki?curid=710354" title="Bodliak háčikatý">
Bodliak háčikatý

 
Bodliak háčikatý () je dvojročná bylina z čeľade astrovité ("Asteraceae"). Jeho prirodzený areál zahŕňa mierne oblasti od strednej Európy až po Irán.
Opis.
Bodliak háčikatý je dvojročná bylina s byľami priamymi, jednoduchými, kučeravo a ostnito krídlatými.
Listy sú podlhovasto kopijovité až obrátene kopijovité, s ostňami dlhými do 2 mm. Na líci sú roztrúsene chlpaté, na rube pavučinato vlnaté. 
Červenofialové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné a päťpočetné. Peľnice tyčiniek sú zrastené do rúrky okolo čnelky. Kalich je voľný, trváci, premenený na chocholec s nedelenými (nitkovitými) štetinkami. Semenník je spodný, plodom je drobná nažka. Zákrov pozostáva z čiarkovito šidlovitých, hladkých, na vrchole háčikovitých alebo esovito prehnutých listeňov. Guľovité úbory s priemerom do 25 mm sú na konci konárikov jednotlivé. 
Rozšírenie.
Areál rozšírenia bodliaka háčikatého zahŕňa mierne oblasti od strednej Európy cez Turecko, severný Kaukaz až po Irán, Kazachstan a východné oblasti európskeho Ruska.
Na Slovensku sa vyskytuje na Podunajskej a Východoslovenskej nížine a v pohorí Burda.
Ekológia.
Bodliak háčikatý obsadzuje vhodné stanovištia od nížin po pahorkatiny. Rastie často na slnečných trávnatých alebo kamenistých stráňach. Kvitne od júna do septembra. 
Poddruhy.
V rámci druhu sú akceptované tieto poddruhy:

</doc>
<doc id="710355" url="https://sk.wikipedia.org/wiki?curid=710355" title="Carduus hamulosus">
Carduus hamulosus



</doc>
<doc id="710364" url="https://sk.wikipedia.org/wiki?curid=710364" title="Ch-31">
Ch-31

Ch-31 (v kóde NATO: AS-17 Krypton) je riadená strela vzduch-zem stredného dosahu vyvinutá Sovietskym zväzom. Je určená na ničenie radarových systémov protivzdušnej obrany (Ch-31P) a lodí (Ch-31A).
Ch-31 je súčasťou výzbroje stíhacích bombardérov Su-24M, MiG-27M, Su-34 ako aj stíhačiek Su-30 alebo Su-35.
Vznik a vývoj.
V roku 1975 sa v Sovietskom zväze začal vývoj protiradarovej strely Ch-31P, ktorá by pilotovi umožnila z bezpečnej vzdialenosti zničiť systémy protivzdušnej obrany MIM-23 Hawk a MIM-14 Nike-Hercules. Predpokladalo sa, že nová raketa bude mať dosah asi a hmotnosť menej ako . Mala byť poháňaná náporovým motorom, vďaka ktorému by dosahovala rýchlosť /s. Zničenie dobových systémov protivzdušnej obrany mala zaistiť vysoko výbušná hlavica.
Čoskoro sa však ukázalo, že kvôli problémom s vytvorením malého náporového motora hmotnosť rakety určite presiahne . Vďaka tomuto motoru sa však dosah strely nakoniec oproti pôvodným plánom zdvojnásobil.
V priebehu tohto vývoja v roku 1978 bolo vydané vládne nariadenie, v zmysle ktorého mala vzniknúť aj protilodná verzia označená Ch-31A. Tá mala slúžiť na ničenie hladinových plavidiel s výtlakom do 4500 ton. Pre tento účel bol na raketu Ch-31A nainštalovaný aktívny radarový vyhľadávač a namiesto vysoko výbušnej fragmentačnej hlavice bola vybavená priebojnou bojovou časťou.
Továrenské letové skúšky rakety Ch-31P sa začali v máji 1982 na lietadle MiG-27M. Na tie nadviazali v novembri 1983 štátne skúšky, ktoré prebiehali až do marca 1988. Raketa Ch-31P bola zavedená do služby v roku 1989 a jej sériová výroba prebiehala v kaliningradskom závode Strela.

</doc>
<doc id="710367" url="https://sk.wikipedia.org/wiki?curid=710367" title="Pečeňové testy">
Pečeňové testy

Pečeňové testy (biochemické pečeňové testy, pečeňové funkčné testy, testy priepustnosti a integrity membrán hepatocytov) pozostávajú najmä z vyšetrenia tzv. pečeňových enzýmov: aspartátaminotransferáza (AST), alanínaminotransferáza (ALT) a gama-glutamyltransferáza (GMT). Žiadny z rutinne skúmaných pečeňových enzýmov nie je špecifický pre pečeň a všetky sa vyskytujú aj v iných tkanivách. Výsledná hodnota v testoch sa uvádza v jednotkách mikrokatal na liter: μkat/l, jednotke enzýmovej katalytickej koncentrácie. Pri interpretácií, vyhodnocovaní výsledkov testov nie je potrebné zvážiť len hodnotu výsledku pre daný enzým, ale aj vzájomné pomery. de Ritisov koeficient (pomer AST/ALT, obidve hodnoty v μkat/l) je bezrozmerná veličina, ktorá sa používa na účely posúdenia závažnosti poškodenia hepatocytov, má aj prognostický význam. Hodnoty de Ritisovho koeficientu vyššie ako 0,7 - 1,0 sú prognosticky závažné a svedčia o rastúcom podiele bunkových nekróz. Pomer GMT/AST sa používa na ľahšiu interpretáciu výsledkov testu gama-glutamyltransferázy (GMT). Pomer GMT/AST nad 6,0 je typický pre chronickú alkoholickú hepatitídu, hodnoty 3,0 - 6,0 sa vyskytujú u obštrukcií a cirhóz, nízke hodnoty okolo 0,1 sú charakteristické pre prvé týždne anikterickej formy akútnej vírusovej hepatitídy.
Aspartátaminotransferáza.
Aspartátaminotransferáza (AST, "L"-aspartát:2-oxoglutarátaminotransferáza, EC 2.6.1.1) je enzým prenášajúci aminoskupinu z aspartátu na 2-oxoglutarát za vzniku glutamátu a oxálacetátu. V poradí klesajúcej koncentrácie AST je tento enzým prítomný v srdcovom svalstve, kostrovom svalstve, obličkách, pečeni, pankrease, slezine, pľúcach a erytrocytoch. Z pohľadu bunkovej lokalizácie je AST bilokulárny enzým (lat. "locus" = miesto), keďže sa nachádza v dvoch kompartmentoch buniek: jeden izoenzým sa nachádza v cytoplazme (cAST) a druhý izoenzým sa nachádza v mitochondriách (mAST). Oba izoenzýmy prechádzajú v malom meradle aj za fyziologických podmienok z hepatocytov do krvného riečiska (pričom pomer mAST/cAST je 1/8), v krvi cirkulujú s polčasom 18 hodín.
Alanínaminotransferáza.
Alanínaminotransferáza (ALT, "L"-alanín:2-oxoglutarátaminotransferáza, EC 2.6.1.2) je enzým prenášajúci aminoskupinu z alanínu na 2-oxoglutarát za vzniku glutamátu a pyruvátu. Enzým ALT je prítomný v rovnakých tkanivách ako AST, ale najviac ho je v pečeni a obličkách. Z pohľadu bunkovej lokalizácie je ALT unilokulárny enzým (lat. "locus" = miesto), keďže sa nachádza len v jednom kompartmente buniek: v cytoplazme (cALT). Z buniek, v ktorých sa ALT nachádza, sa uvoľňuje do krvnej cirkulácie, kde je jeho polčas 48 hodín.
Biochemické stanovenie ALT a AST.
Koenzýmom ALT a AST je pyridoxál-5’-fosfát (PDP, vitamín B6). V krvi sa môže ALT aj AST vyskytovať bez tohto koenzýmu, čo sa prejaví nižšou celkovou aktivitou. V purifikovaných tkanivových extraktoch a v referenčných sérových materiáloch chýba PDP úplne. Z tohto dôvodu sa pri stanovení katalytickej koncentrácie AST a ALT pridáva do reakčných zmesí štandardné množstvo PDP. Stanovenie oboch transamináz sa najčastejšie vykonáva kontinuálnou spektrofotometriou založenou na princípe spriahnutia transaminázovej reakcie s dehydrogenázovou reakciou, ktorej koenzýmom je nikotínamidadeníndinukleotid (NAD+/NADH). Spektrofotometricky sa meria zeman absorbancie NADH v priebehu času pri vlnovej dĺžke maxima absorbancie 340 nm. 
Interpretácia vyšetrenia transamináz.
Pri interpretácii vyšetrení transamináz platí, že najmä ALT je citlivým indikátorom poruchy priepustnosti membrán hepatocytov: už len jednoduché omedzenie prívodu živín spôsobené stagnáciou krvi v pečeni pri kardiálnej insuficiencii spôsobí vyplavenie ALT do krvi. Pre AST platí, že pri ľahších poruchách priepustnosti bunkovej membrány hepatocytov sa ľahšie do krvi uvoľňuje cytoplazmatická AST (cAST) a až pri nekróze a rozpade celých buniek sa uvolní aj mitochondriálna AST (mAST).
Diagnostická špecificita a senzitivita ALT a AST.
Diagnostická senzitivita ALT sa udáva okolo 83 %, diagnostická špecificita ALT u jedincov s nehepatálnymi chorobami sa udáva okolo 84 %. Diagnostická senzitivita AST aj špecificita AST je pod 70 %.
Zvýšené hodnoty aktivít ALT a AST.
Veľmi vysoké hodnoty AST a ALT niekedy nachádzame u infekčnej mononukleózy. Obštrukčný ikterus môže byť bezprostredne po nástupe doprevádzaný až 10 násobnými hodnotami transamináz, zvýšenie však býva prechodné, v priebehu niekoľkých dní sa hladiny transamináz normalizujú.
Hepatitída.
Najvyššie hodnoty katalytických koncentrácií (= aktivít) AST aj ALT v sére bývajú popisované u akútnej vírusovej hepatitídy. V prodromálnom štádiu stúpajú aktivity ALT a AST na dvojnásobok normy a na vrchole ochorenia, čo je 1 až 2 týždne po nástupu ikteru, môžu v priemere dosahovať až 50 násobok normy. Následne začnú aktivit ALT a AST klesať a v prípade nekomplikovaného priebehu sa okolo 8. týždňa normalizujú. Pomalšie sa hodnoty normalizujú u hepatitídy typu B (HBV) a pri cholestatickom priebehu ochorenia. Chronické hepatitídy naproti tomu mávajú len 2-5násobné zvýšenie AST a ALT.
Toxické poškodenie pečene.
Vzostup transamináz AST a ALT s hodnotami 30 násobnými oproti norme býva u toxického poškodenia pečene, napríklad chlórovanými rozpúšťadlami (tetrachlórmetán, dichlórmetán, chloroform) a faloidínom z muchotrávky. Na rozdiel od toho mávajú liekové (iatrogénne) a alkoholické intoxikácie oveľa miernejší vzostup transamináz.
Gama-glutamyltransferáza.
Gama-glutamyltransferáza (GMT, γ-glutamylpeptid:aminokyseliny γ-glutamyltransferáza, EC 2.3.2.2) je membránovo viazaný enzým exprimovaný v apikálnych membránach epitelových buniek žlčových ciest, vývodov pankreasu, hepatocytov, tubulárnych buniek obličiek, enterocytov a ďalších epitélií. GMT katalyzuje hydrolýzu glutationu alebo prenos γ-glutamylovej skupiny z glutationu na extracelulárne aminokyseliny. Vzniknuté dipeptidy γ-glutamylaminokyselina acysteinylglycín (Cys-Gly) sú ďalej štiepené povrchovými dipeptidázami na jednotlivé aminokyseliny. Štiepenie glutationu je nevyhnutné na jeho recykláciu, pretože nerozštiepený glutation nie je resorbovateľný.
Biochemické stanovenie GMT.
Pri stanovení GMT v sére sa ako substrát používa karboxylovaný γ-glutamyl-4-nitroanilid, z ktorého enzým GMT prenáša γ-glutamyl na glycylglycín (Gly-Gly). Produktom je žltý 5-amino-2-nitrobenzoát, ktorého koncentrácia sa meria spektrofotometricky. 
GMT a alkoholizmus.
Aktivita GMT je nešpecifickým znakom chronického pitia alkoholu a používa sa na monitorovanie dodržiavania abstinencie. Hladina GMT v sére sa spravidla normalizuje do mesiaca od ukončenia konzumácie alkoholu.

</doc>
<doc id="710369" url="https://sk.wikipedia.org/wiki?curid=710369" title="Josef Nuzík">
Josef Nuzík

Mons. Josef Nuzík (* 25. júl 1966, Strání) je český rímskokatolícky biskup, olomoucký arcibiskup a metropolita moravský (od 2024). Na arcibiskupa-metropolitu bol vymenovaný 9. februára 2024 pápežom Františkom, predtým pôsobil od roku 2017 ako pomocný biskup v tej istej diecéze. 22. januára 2025 bol zvolený za predsedu Českej biskupskej konferencie. Tejto funkcie sa ujme 29. apríla 2025.
Život.
Pochádza z poľnohospodárskej rodiny. Má 4 bratov a 6 sestier. Po maturite v roku 1984 pracoval až do mája 1989 ako sústružník v Slováckych strojárňach v Uhorskom Brode, v tejto dobe tiež absolvoval dvojročnú základnú vojenskú službu. Na jeseň 1989 začal študovať na Rímskokatolíckej cyrilometodskej bohosloveckej fakulte v Prahe a po roku prešiel na Cyrilometodskú teologickú fakultu v Olomouci. Za kňaza ho dňa 17. júna 1995 v Olomouci vysvätil arcibiskup Jan Graubner. Od 1. júla toho istého roku bol ustanovený farským vikárom v Novom Jičíne a administrátorom vo farnostiach Libhošť a Sedlnice, od 1. júla 1996 farským vikárom a júla 1997 administrátorom v Nivnici a administrátorom excurrendo vo farnosti Korytná. Od 1. júla 2001 pôsobil aj ako dekan uhorskobrodského dekanátu, farárom nivníckej farnosti sa stal 1. januára 2002.
K 1. júlu 2003 bol menovaný farárom v Štípe, administrátorom vo farnosti Hvozdná a dekanom dekanátu Vizovice. Následne pôsobil od 1. júla 2005 do 30. júna 2009 ako vicerektor kňazského seminára v Olomouci a od 1. júla 2009 bol generálnym vikárom olomouckej arcidiecézy. Dňa 28. septembra 2009 bol tiež menovaný kanonikom Metropolitnej kapituly u svätého Václava v Olomouci.
Biskup.
Dňa 5. júla 2017 bol menovaný olomouckým pomocným biskupom a titulárnym biskupom diecézy Castra Galbae na území dnešného Alžírska. Biskupskú vysviacku prijal 14. októbra 2017 z rúk olomouckého arcibiskupa Jana Graubnera.
Dňa 4. júla 2022 po odchode arcibiskupa Jana Graubnera do Prahy zvolený zborom poradcov diecéznym administrátorom. Dňa 9. februára 2024 ho pápež František menoval 15. olomouckým arcibiskupom a moravským metropolitom. Oznámenie vykonal pápežský nuncius v Česku Mons. Jude Thaddeus Okolo. Poďakovanie zakončil slovami: „Patrón našej arcidiecézy svätý Václav oroduj za nás“. Slávnosť uzavrel spev Svätováclavského chorálu. Slávnostné uvedenie do úradu v olomouckej katedrále sv. Václava sa konalo v sobotu 13. apríla 2024.
Voľný čas.
Vo voľnom čase rád chodí na výstupy na Lysú Horu, Praděd, Bílu Opavu alebo po iných horách. Každý rok sa zúčastňuje fašiangu v rodnom Strání.
Počas trojkráľovej zbierky v Olomouci každoročne s olomouckým primátorom a s krajským hajtmanom utvoria trojicu troch kráľov. 
Názory.
V roku 2023 s ďalšími biskupmi a inými členmi Českej biskupskej konferencie podporil manželstvo a rodinu ako zväzok muža a ženy a vyjadril sa nelegalizovať sobáše rovnakopohlavných párov. Verejne sa ospravedlnil ľudom za sexuálne zneužívanie v cirkvi, slúžil omšu za sexuálne obete a bosí ležiac na zemi v katedrále sv. Václava prejavil kajúcnosť za tieto ohavne skutky v cirkvi zo strany kňazov v roku 2025. A rovnako sa verejne počas omše na Zelený štvrtok v jubilejnom roku 2025 ospravedlnil kňazom za necitlivé presuny vo farnostiach či nenačúvanie spolubratom a veriacim. 
Erb.
Popis.
V modrom štíte strieborno-červeno šachované trojvršie, z ktorého vyrastá strieborná polovičná ľalia na zlatej stonke s listami, sprevádzaná dvoma vyrastajúcimi zlatými odklonenými klasmi. Za štítom je latinský kríž. Pod štítom je páska s biskupovým heslom: HLÁSAT RADOSTNOU ZVĚST, resp. EVANJELIUM NUNTIARE. Erb je prevýšený biskupským klobúkom.
Symbolika.
Modrá farba štítu a strieborno-červené šachovanie sú prevzaté z krajinského znaku Moravy, trojvršie odkazuje na rodnú farnosť Stráni ležiacu v hornatom pohraničí. Prirodzená ľalia je atribútom sv. Jozefa, biskupovho osobného patróna, a klasy symbolizujú jeho pôvod z poľnohospodárskej rodiny. Klasy sú súčasne parafrázou biskupovho hesla na podobenstvo o rozsievačovi z Lukášovho evanjelia.

</doc>
<doc id="710371" url="https://sk.wikipedia.org/wiki?curid=710371" title="Stropkovská brázda">
Stropkovská brázda

Stropkovská brázda je geomorfologickou časťou Ondavskej vrchoviny. Leží na území okresov Stropkov a Svidník.
Polohopis.
Brázda sa nachádza na východe strednej časti vrchoviny a zaberá pás územia v údolí rieky Ondava a čiastočne aj dolného toku Chotčianky. Na jej území priberá Ondava aj Ladomirku, Hrabovčík a Brusničku. Prebieha od severozápadu na juhovýchod, približne medzi mestami Svidník a Stropkov. Stropkovská brázda je v rámci Ondavskej vrchoviny lemovaná len vlastným územím a nesusedí so žiadnou inou geomorfologickou jednotkou.
Ďalšími významnými sídlami mimo okresných miest Svidník a Stropkov sú obce Hrabovčík, Mestisko, Stročín, Duplín, Chotča a Breznica. Patria do okresov Stropkov a Svidník v Prešovskom kraji. Centrálnou časťou prechádza cesta I/21 z Prešova na Duklu a ňou vedúca európska cesta 371. Na severe sa na ňu pripája cesta I/77 do Bardejova a južne údolím Ondavy pokračuje cesta I/15, na ktorú sa v Stropkove pripája cesta II/575. Na tieto dopravné tepny sa pripájajú lokálne cesty, obsluhujúce tamojšie obce.
Chránené územia.
Na území Stropkovskej brázdy sa nenachádza žiadne osobitne chránené územie. 
Turizmus.
V tejto časti Ondavskej vrchoviny sú značené turistické trasy iba v okolí miest Svidník a Stropkov. Zvyšok územia patrí medzi pokojnejšie oblasti, vhodné na nenáročnú pešiu a cykloturistiku.

</doc>
<doc id="710372" url="https://sk.wikipedia.org/wiki?curid=710372" title="Thora Birchová">
Thora Birchová

Thora Birchová ( * 11. marec 1982, Los Angeles, Kalifornia, USA) je americká herečka, producentka a režisérka, ktorá sa preslávila najmä detskými rolami. Je známa z filmov ako "Fialový návštevník" (1988), "Prázdniny v raji" (1991), "Vysoká hra patriotov" (1992), "Hókus pókus" (1993), "Teraz a potom" (1995), "Americká krása" (1999), "Prízračný svet" (2001), "Z ulice na Harvard: Príbeh Liz Murrayovej" (2003) a z televízneho seriálu "Walking Dead" (20192020). V roku 2022 režírovala televízny film "The Gabby Petito Story".
Detstvo a mladosť.
Birchová je dcérou bývalých pornohercov, Jacka Bircha a Carol Connors. Má nemecký, židovský, škandinávsky, francúzsko-kanadský a taliansky pôvod. Pôvodne sa mala narodiť ako chlapec, tak jej rodičia pripravili pre syna meno Thor, ktoré je odvodené od nórskeho boha hromu a blesku. Keďže sa narodila ako dievča, jej rodičia meno pozmenili na Thora. Má mladšieho brata Bolta Bircha.
Kariéra.
Birchová na začiatku svojej kariéry účinkovala v rôznych televíznych reklamách, napríklad pre Burger King, California Raisins, Quaker Oats a Vlasic Pickles. Vo filme debutovala v roku 1988, s názvom "Fialový návštevník". Za svoj herecký výkon získala ocenenie Young Artist Award v kategórii „Najlepšia mladá herečka do deviatich rokov“.
V roku 1990 bola obsadená do hlavnej úlohy v televíznom seriáli "Parenthood". O rok neskôr si zahrala po boku Melanie Griffith, Elijaha Wooda a Dona Johnsona vo filme "Prázdniny v raji".
V roku 1992 si zahrala vo filme "Vysoká hra patriotov", pričom si rolu zopakovala aj v pokračovaní pod názvom "Jasné nebezpečenstvo". V roku 1993 hrala vo filme "Hókus pókus".
V roku 1995 si zahrala spoločne s herečkami ako Ashleigh Aston Moore, Gaby Hoffmann a Christina Ricci vo filme "Teraz a potom". O rok neskôr hrala vo filme "Aljaška", kde stvárnila jedného z dvoch súrodencov, ktorí prekročili aljašskú divočinu pri hľadaní svojho strateného otca.
V roku 1999 stvárnila hlavnú ženskú postavu vo filme "Americká krása". Jej herecký výkon bol kladne prijatý filmovými kritikmi. Jej herecký výkon vo filme jej vyniesol nomináciu na cenu BAFTA.
V roku 2000 hrala vo filme "Dračie diery" a o rok neskôr hrala vo filmoch "Diera" a "Prízračný svet", za ktorý bola nominovaná na Zlatý glóbus.
V roku 2003 sa objavila v hlavnej úlohe v životopisnom televíznom filme "Z ulice na Harvard: Príbeh Liz Murrayovej". Jej herecký výkon jej vyniesol nomináciu na cenu Emmy za vynikajúcu herečku v hlavnej úlohe. Po boku Richarda Dreyfussa si zahrala vo filme "Silver City" z roku 2004.
V roku 2009 si zahrala vo filme "Vraždený termín" po boku Brittany Murphy a v roku 2012 hrala po boku Brittany Snow, Michaela Urieho a Christine Lahti vo filme "Petunia".
V roku 2018 hrala vo filme "The Etruscan Smile" a v rokoch 2019 až 2020 účinkovala v televíznom seriáli "Walking Dead".
Birchová v roku 2022 debutovala ako režisérka, keď natočila životopisný film "The Gabby Petito Story", v ktorom aj účinkovala. Na filmovom festivale v Cannes v roku 2023 bolo oznámené, že ďalším jej režisérskym projektom bude adaptácia románu Elmora Leonarda, "Pán Paradise".
Súkromný život.
Birchová je od roku 2018 vydatá za talentového manažéra a filantropa Michaela Bentona Adlera.
Birchová je dlhoročná demokratka, ktorá bola v roku 2012 delegátkou na Národnom zhromaždení demokratov.

</doc>
<doc id="710373" url="https://sk.wikipedia.org/wiki?curid=710373" title="Thora Birch">
Thora Birch



</doc>
<doc id="710376" url="https://sk.wikipedia.org/wiki?curid=710376" title="TV Barrandov">
TV Barrandov

TV Barrandov je česká televízna stanica, ktorá začala vysielanie 11. januára 2009 o 11:01 hod. Majiteľom bola skupina akcionárov, pričom najväčší podiel mala akciová spoločnosť Moravia Steel. V septembri 2012 televíziu kúpila spoločnosť Empresa Media predtým ovládaná Jaromírom Soukupom. Majiteľom licencie na vysielanie je spoločnosť "Barrandov Televizní Studio a. s.", ktorá 23. februára 2024 kvôli platobnej neschopnosti navrhla súdu vyhlásenie moratória. Súd nasledujúci pracovný deň žiadosti vyhovel.
Firma Barrandov Televizní Studio a. s. prevádzkuje okrem hlavnej stanice dva vedľajšie kanály – "Kino Barrandov a Barrandov Krimi". V minulosti prevádzkovala aj "program Barrandov News."
Od mája 2024 je podľa Evidencie skutočných vlastníkov majiteľom televízie a spoločnosti Empresa Media podnikateľ Jan Čermák, ktorý predtým vlastnil 50 % podiel.
Dlhy.
Na konci októbra 2023 kúpil polovicu zadlženej spoločnosti Empresa Media, pod ktorou spadá aj TV Barrandov, investor Jan Čermák, ktorého spoločnosť Servis-24 sa špecializujú na pomoc firmám zaťaženým dlhmi. So zmenou majetkových pomerov nastúpila 17. októbra 2023 aj nová generálna riaditeľka Andrea Geyer, ktorej nástup mal byť prvým krokom k ustanoveniu nového manažérskeho tímu.
Čermák dal v januári 2024 do predaja dlhopisy, aby mohol získať zdroje na zaplatenie dlhov a udržanie televízie v chode. Na konci januára 2024 bola TV Barrandov odpojená od elektrickej energie, čo bolo dôsledkom neuhradenia pohľadávok dodávateľovi energií, ktorým je Barrandov Studio. Televízne vysielanie tým bolo prerušené na niekoľko hodín, následne bolo vysielanie obnovené po pripojení na alternatívny zdroj energie, ktoré provizórne zaisťovali dva naftové generátory. Prevádzka generátorov, ktoré bežali aj v noci, rušila obyvateľov okolitých domov. Po početných výzvach sa rušením nočného pokoja a možného prekračovania hlukových limitov zaoberá Hygienická stanica hlavného mesta Prahy. Medzitým pracovníci Barrandov Studia, kvôli neplateniu pohľadávok, zahradili aj parkovacie miesta pri budove televízie. Obvodný súd pre Prahu 5 však po troch týždňoch od odpojenia rozhodol o obnovení prívodu energií, čím vyhovel žiadosti Jaromíra Soukupa, ktorý argumentoval tým, že nemôže bez elektriny vykonávať svoju podnikateľskú činnosť.
Vysielanie a program.
Stanica je voľne dostupná v českom multiplexe 23, čím si ju môžu bezplatne naladiť aj diváci žijúci v blízkosti hraníc. Vysiela aj v satelitných platformách, káblovej a IPTV televízii. Od 1. júna 2009 je sledovanosť stanice meraná elektronicky metódou peoplemetrov. V roku 2009 sledovanosť oscilovala medzi 2 – 3 % v celodennom priemere v skupine 15+, čo bol cieľ manažmentu pre prvý rok vysielania.
Od januára 2010 sledovanosť stúpla a dosiahla v priemere 3,5 – 4,2 % a upevňuje pozíciu 4. najsledovanejšej stanice v krajine. Od 1. polroka 2011 sa priemerný celodenný share TV Barrandov stabilne drží nad 5%, predovšetkým vďaka úspechom programov vlastnej tvorby. Historicky najsledovanejším programom bol doteraz zostrih "Najväčšie hity Karla Svobodu", ktorý 28. januára 2012 sledovalo 720 000 divákov starších ako 15 rokov (zdroj: ATO – Mediaresearch, stav k 1. júnu 2012).
Od začiatku vysielania až do 1. marca 2014 stanica vysielala československé seriály ako napr. "Žena za pultem", "Plechová kavalerie", "Okres na severu" alebo "Třicet případů majora Zemana", ktoré zaznamenali nadpriemernú sledovanosť.
Programovú skladbu dnes tvoria prevažne reprízované vysielanie programu "Nebezpečné vztahy", niekoľko relácií z prvých rokov existencie (napr: "Vtip za stovku!," "Kašpárku, var!" alebo "Kurňa, co to je?"), súťažný program Šťastná 7 moderovaný Vlastom Korcom, spravodajský blok zložený z nových relácií - "Naše Zprávy", "Vaše peníze," V programe sa nachádzajú kriminálne seriály "Pašák", "Vraždy v Pregau" či "El Chapo", od 8. augusta začne vysielanie škandinávskeho kriminálneho seriálu Most. Televízia vysiela tiež zahraničné romantické a kriminálne filmy. Od augusta budú zaradené komédie a dobrodružné filmy Televízia tiež vysiela dokumenty o Andrém Rieu. Ďalšie novinky, ktoré nasadí TV Barrandov, budú oznámené koncom augusta. Jednou z nich však bude program Policie Delta. Ide prakticky o kópiu programu Policie v akci z TV Prima.
Do 24. júna 2024 sa vo vysielaní objavovali aj programy moderované Jaromírom Soukupom, napríklad: ""Týden podle Jaromíra Soukupa" alebo "Duel Jaromíra Soukupa"". Nový majiteľ tieto programy zrušil z dôvodu snahy zvýšiť sledovanosť, ktorá sa aktuálne pohybuje okolo 2% v kategórii 15+.
Programové zmeny od roku 2014.
V marci 2014 televízia zmenila zameranie a namiesto československých seriálov začala vysielať prevažne zahraničné seriály, napríklad Zákon a poriadok, Columbo, Doktor z hôr, Big Ben, Otec Braun alebo Dedička hotela. Viac priestoru dostali akvizičné filmy. Okrem akvizície boli postupne zavedené nové štúdiové programy, napríklad "Babinec, Popelka", "Soudkyně Barbara, Soudce Alexande"r, "Cabaret, Kolotoč v kuchyni, Nikdo není perfektní", "Cibulkova zábavná tajenka a Nebezpečné vztahy". V rokoch 2015 – 2016 televízia natočila seriál Bezdružice.
Po nástupe Jaromíra Soukupa televízia natočila vlastné seriály ako "Čechovi: Rodinná sága, Rodinné vztahy, Manželství po česku, Doktorka Kellerová" alebo sitcom "Premiér", ktorý už deň po odvysielaní prvej epizódy získal na ČSFD prvé miesto v kategórii najhoršie seriály a hodnotenie 2%.
TOP 10 najsledovanejších relácií TV Barrandov od začiatku merania peoplemetre.
Zoznam (1. júna 2009 – 1. júna 2012):
Nový manažment od septembra 2012 zaradil nové programy, ich sledovanosť však nenadviazala na divácke úspechy predošlých období. Podiel stanice od jesene kontinuálne klesá, v januári 2013 dosiahol 4,66 % (zdroj: ATO Mediaresearch).
Za rok 2015 oslovila stanica TV Barrandov v skupine divákov 15+ 4,89 % divákov, celá skupina Barrandov (vrátane kanálov Kino Barrandov, Barrandov Plus a Barrandov Muzika) potom za uplynulý rok oslovili 5,53 % publika.

</doc>
<doc id="710377" url="https://sk.wikipedia.org/wiki?curid=710377" title="Americká krása">
Americká krása

Americká krása je americká dráma z roku 1999, ktorú režíroval Sam Mendes a scenár k filmu napísal Alan Ball. V hlavných úlohách sa predstavili Kevin Spacey, Annette Bening, Thora Birch, Wes Bentley, Mena Suvari a Chris Cooper.
Akadémiou filmového umenia a vied bol film popisovaný ako satira amerických predstáv strednej triedy o kráse a osobnom uspokojení, analýza sa sústreďuje na skúmanie romantickej a otcovskej lásky, sexuality, krásy, materializmu, sebaoslobodenia a vykúpenia.
Film bol nominovaný na množstvo herecký cien, vrátane Academy Awards, Zlatý glóbus či BAFTA. Film získal osem nominácii na Academy Awards, pričom päť z nich získal.

</doc>
<doc id="710380" url="https://sk.wikipedia.org/wiki?curid=710380" title="Kleofrades">
Kleofrades

Kleofrades () bol grécky hrnčiar v prvej polovici 5. storočia pred Kr.
Kleofrades, syn hrnčiara Amasida, pôsobiaci v Aténach sa podpísal ako hrnčiar na tri zo svojich váz (z ktorých sa zachovalo niekoľko desiatok fragmentov ). Dva jeho podpisy sú známe už veľmi dlho. Prvý, ktorý bol nájdený v Tarquinii v roku 1829, sa nachádza na nôžke červenofigúrovej čaše (kylixu) (nazvali po ňom Kleofradovho maliara, považovaného za jedného z najvýznamnejších maliarov váz.), v súčasnosti v parížskom múzeu "Cabinet des Médailles". Druhý, dnes už slabšie čitateľný, objavil nemecký archeológ Adolf Furtwängler na nôžke čaše, ktorá patrí k dvom fragmentárnym čašiam od Dourisa v Berlíne.
Na berlínskej čaši je Kleofrades podpísaný ako hrnčiar bez patronymika (ΚΛΕΟΦΡΑΔΕΣ ΕΠΟΙΕΣΕΝ - Kleofrades zhotovil), ale na parížskej čaši v "Cabinet des Médailles" je podpis "ΚΛΕΟΦΡΑΔΕΣ ΕΠΟΙΕΣΕΝ" a následne poškodený nápis "ΑΜΑΣ ... Σ" (AMAS ... S), význam ktorého bol pre vedcov nejasný. Nemecký archeológ Eduard Gerhard sa domnieval, že po podpise hrnčiara Kleofrada nasledoval podpis maliara Amasida, ale Heinrich Brunn túto domnienku odmietol, keďže posledné písmeno nápisu bola jednoznačne sigma, čo vylučovalo sloveso "egrafsen" („namaľoval“) . V roku 1888 však holandský historik umenia Jan Six vyslovil hypotézu, že tento nápis môže byť patronymikon „syn Amasida“. To sa o niekoľko rokov neskôr potvrdilo, keď Gettyho múzeum (J. Paul Getty Museum, 83, Malibu) získalo fragmentárnu červenofigúrovú čašu, namaľovanú Dourisom približne v roku 490 pred Kr., ktorá mala na spodnej nepoškodenej časti nôžky celý podpis hrnčiara Kleofrada "KΛΕΟΦΡΑΔΕΣ : ΕΠΟΙΕΣΕΝ : ΑΜΑΣΙΔΟΣ ' (Kleofrades zhotovil syn Amasidov) 
Tento fragmentárny kylix (typu B) má zachované "tondo" (priemer tonda má až 24,1 cm, bol to väčší kylix než aké vyrábali iní hrnčiari v tom období) V tonde je zobrazený stojaci bradatý muž zahalený do himatiónu pred sediacim mladíkom, ktorý smutne skláňa hlavu. Hoci póza mladíka pripomína Achilla, známeho z iných zobrazení červenofigúrových váz, špongia, strigil a arybalos visiace na stene za nimi naznačujú, že scéna zrejme znázorňuje dvorenie v prostredí palaistry.
Hrnčiar a maliar zvyčajne neboli tou istou osobou, hoci obe operácie boli pravdepodobne vykonávané v tej istej dielni. Vo všeobecnosti išlo o malé rodinné dielne.

</doc>
<doc id="710388" url="https://sk.wikipedia.org/wiki?curid=710388" title="Opioidné analgetikum">
Opioidné analgetikum

Opioidné analgetiká alebo anodyná sú najstaršie používané liečivá, ktoré sú používané na terapiu bolesti už tisíce rokov. Opioidné analgetická sa používali v Mezopotámii a Egypte pred 5000 rokmi. Získavali sa z ópia, odkiaľ pochádza ich názov. Typickým opioidným analgetikom je morfín, od ktorého sú potom odvodené jemu podobné látky, opioidy. Tie sú definované ako látky, ktoré majú chemickú štruktúru analogickú morfínu a/alebo sa viažu na opioidné receptory, čo znamená, že opioidy sú buď deriváty morfínu alebo látky s odlišnou štruktúrou ako morfín, ale viažuce sa na rovnaké receptory.
Z hľadiska chemickej štruktúry môžeme opioidy deliť na:
Pôvod.
Ópium je zmes látok, zaschnutá šťava získaná z nezrelých makovíc maku siateho "Papaverum somniferum". Už v histórii sa používalo a dodnes sa používa na navodenie eufórie, proti bolesti, na ukľudnenie, proti hnačke. Kelti primiešavali šťavu z makovíc do detskej kašičky, aby dobre spali. Túto kašičku nazývali "papa", odkiaľ pochádza prvá časť latinského názvu maku. Druhá časť "verum" znamená pravý. Druhové meno "somniferum" znamená sen prinášajúci. Ópium bolo konzumované vo forme Theriaku, odvaru pozostávajúceho z ópia, sušeného hadieho mäsa a vína.
Morfín, jedna z aktívnych látok ópia, je chemicky čistá látka s definovanou štruktúrou a molekulovou hmotnosťou. Ide o pentacyklický alkaloid charakteristický fenolovým kruhom, terciárnym amínom a sekundárnou alifatickou hydroxylovou skupinou v alylovej polohe. Názov pochádza od mena gréckeho boha snov Morfea. 
Farmakodynamika opioidných analgetík.
Opioidné analgetiká a endogénne ligandy opioidných receptorov sa viažu na opioidné receptory, ktoré sa nachádzajú nielen v centrálnej nervovej sústave, ale aj na periférii. Fyziologickými ligandmi na opioidných receptoroch sú endogénne peptidy ako endorfíny, enkefalíny a dynorfíny. Opioidné analgetiká sú exogénne ligandy na opioidných receptoroch. Rozlišuje tri druhy opioidných receptorov:
Supraspinálne tlmenie bolesti je schopný vyvolať len μ-opioidný receptor. Duševnú pohodu (eufóriu) tiež len μ-opioidný receptor. Opačne, rozladenú náladu (dysfóriu) vyvolá len aktivácia δ-opioidného receptoru. Z tohto pohľadu sú vyvinuté špecifické liečivá pôsobiace iba na jeden z troch opioidných receptorov.
Z porovnania účinku plných agonistov na opioidných receptoroch je zrejmé, že kodeín a metadón sú selektívne ligandy μ-opioidných receptorov, fentanyl oproti nim slabo agonizuje aj δ-receptor. Naloxón (antagonista opioidných receptorov a antidotum pri predávkovaní anodynami alebo opioidnými drogami) obsadzuje receptory, ktoré následne neprejavujú aktivitu. Buprenorfín sa chová ako agonista na μ-receptoroch a antagonista na κ-receptoroch.
Signalizačné kaskády opioidných receptorov.
Všetky typy opioidných receptorov sú spriahnuté s G proteínmi.
Aktivácia opioidných receptorov (μ, κ, δ) umiestnených na presynaptickej membráne vedie na uzavretie vápnikových kanálov presynaptického neurónu, ktoré sú nevyhnutné na uvoľnenie mediátorov (glutamátu a substancie P) do synaptickej štrbiny. Týmto mechanizmom je zablokovaná glutamátergná transmisia signálov.
Aktivácia opioidných receptorov (μ-receptorov) umiestnených na postsynaptickej membráne vedie na otvorenie draselných kanálov postsynaptického neurónu a únik draselných katiónov do extracelulárneho priestoru, čo vedie na hyperpolarizáciu postsynaptickej membrány a tvorí sa inhibičný postsynaptický potenciál, výsledkom čoho je zastavenie prenosu signálu bolesti.
Opioidné drogy.
Opioidné drogy sú analógy morfínu, prototypického opioidného analgetika. Štruktúra morfínu je charakteristická piatimi kruhmi, pričom pre účinnosť morfínu sú potrebné hydroxylové skupiny v polohe 3 (aromatický hydroxyl) a v polohe 6 (alylický alifatický alkohol) a ďalej aminoskupina s metylovou skupinou. Transformácia hydroxylových skupín na étery a estery má výrazný vplyv na farmakokinetické vlastnosti: "O-"metylácia (u kodeínu na aromatickom hydroxyle) a "O"-acetylácia (u heroínu na oboch hydroxyloch): derivatizácia (hydrofobizácia) zlepší priechod látky cez biologické membrány a zlepší analgetické účinky. Náhrada metylu na dusíku za väčší alkyl kompletne zmení farmakodynamické vlastnosti: väčšie alkyly na dusíku vedú na látky s opačným alebo obojakým účinkom ako morfín.
Opioidné drogy sú jediné tvrdé drogy, ktoré vyvolávajú somatickú závislosť. V Česku sú opioidy druhými najčastejšie injekčne užívanými drogami, hneď po metamfetamíne. Najčastejšie zneužívaným opioidom v Česku je buprenorfín (cca 7000 užívateľov), heroín berie nadpolovičné množstvo (cca 4500 užívateľov) v porovnaní s bufrenorfínom, ostatné opioidy zneužíva asi 1200 ľudí (fentanyl a iné analgetiká). V Spojených štátoch amerických sa rozvinula fentanylová kríza, ako dôsledok nadmerného predpisu opioidných liečiv praktickými lekármi.
Aplikácia drog.
Väčšina užívateľov si aplikuje opioidy injekčne, prípadne fajčením alebo prehltnutím. V prípade morfínu a heroínu sa aplikujú miligramové dávky, v prípade fentanylu a jeho derivátov len mikrogramové dávky. Morfín a heroín pôsobia 4 až 5 hodín, fentanyl a jeho deriváty len niekoľko minút až 90 minút v závislosti od derivátu a dávky.
Kombinácia opioidov s inými drogami.
Veľmi nebezpečná je koadministrácia opioidov s inými tlmiacimi látkami (sedatíva, hypnotiká, alkohol, antidepresíva). Nebezpečné sú kombinácie s benzodiazepínmi (alprazolam, Xanax), selektívnymi inhibítormi spätného vychytávania serotonínu - SSRI, inhibítormi monoamínoxidázy IMAO.
Kombinácia opioidov so stimulačnými drogami amfetamínového typu (pervitín), je známa ako "speedball", najčastejšie aplikovaná intravenózne, predstavuje extrémnu záťaž pre organizmus vzhľadom na protichodné účinky dvoch kombinovaných drog, následkom užitia speedball môže byť smrť.
Vedľajšie účinky.
Zápcha je častý a prirodzený vedľajší účinok opioidov. V prvých týždňoch po zahájení užívania opioidov sa môže vyskytnúť nevoľnosť až zvracanie, čo môže vyžadovať podanie antiemetík. Zápchy bývajú dlhodobé, je potrebné výrazne zvýšiť príjem vlákniny (ovsené vločky) a príjem vody. V závažnejších prípadoch je vhodné zvážiť podanie laxatív (preháňadiel), najmä osmotických laxatív a stimulačným laxatív. Zápchu zhoršujú perorálne podávané opioidy, preto treba zvážiť iné cesty podania týchto látok. Obstipácia sa rieši aj súčasným podávaním opioidného γ-antagonistu (naloxónu) spolu s γ-agonistom.
Závislosť.
Dlhodobé užívanie opioidov vedie na problémy s tráviacou sústavou (silné zápchy, neschopnosť defekácie, zvracanie), centrálnou nervovou sústavou (ukľudnenie, utíšenie, chorobne dlhý spánok, poruchy pamäte), únava, depresia, závraty, neschopnosť erekcie, strata libida (chuti na sex) a potencie (neschopnosť erekcie), lenivosť, strata vôle, strata motivácie. Závislí nestrácajú intelekt, ale výrazne sa mení ich charakter. Pred zaspaním sa objavujú desivé pseudohalucinácie.
Predávkovanie opioidmi.
Kvôli rôznej kvalite a čistote opioidných drog a neznámej aplikovanej hmotnosti drogy dochádza často u užívateľov ku predávkovaniu a následnej smrti. Pri príznakoch predávkovania (výrazné utlmenie dýchania, rozšírené zrenice - hlboká hypoxia CNS, útlm srdca, nízky tlak, kóma, nízka telesná teplota) je potrebné okamžite injekčne podať naloxón - antidotum, ktorý zablokuje účinok drogy a zachráni človeku život.
Aplikácia antidota naloxónu je možná pomaly intravenózne, resp. intramuskulárne, subkutánne alebo intranasálne. Naloxón je možné bezplatne získať v „harm reduction“ centrách zameraných na zníženie rizík a zníženie poškodenia človeka užívaním drog. Podanie naloxónu vyvolá telesných a psychických abstinenčných príznakov, ktoré môžu byť až život ohrozujúce. Na ich zmiernenie sa používajú benzodiazepíny (diazepam), thiapridem, haloperidol.
Liečba závislosti.
Závislosť na opioidoch je spojená so silnou telesnou a psychickou závislosťou a silnými abstinenčnými príznakmi (bolesti kĺbov, bolesti svalov, nekľud, úzkosť, horúčky, kŕče, hnačka). Závislosť sa rozvíja už po niekoľkých týždňoch každodenného užívania opioidov. Z toho dôvodu nie je možné vysadiť opioidy zo dňa na deň, ale využíva sa substitučná terapia, ktorá pozostáva z administrácie metadónu (iba v špecializovaných centrách, ide o perorálny opioid, ktorý je slabší ako iné opioidy), resp. administrácie buprenorfínu s naloxónom (suboxon), ktoré sa aplikujú pod jazyk (sublinguálne, čím sa pacient vyhýba injekčnému podaniu spojenému s parafrenáliami).
Silné opioidy.
Silné opioidy sú definované ako tie, ktoré majú potenciu porovnateľnú alebo vyššiu ako morfín. 
Morfín.
"Bližšie informácie v hlavnom článku: morfín"
Morfín je alkaloid nachádzajúci sa v ópiu. Jeho názov je odvodený od mena gréckeho boha snov Morfea. Morfín sa používa na manažment akútnych a chronických bolestí. Potencia všetkých opiodov sa štandardizuje (porovnáva) s účinnosťou morfínu. 
Farmakokinetika morfínu.
Administrácia.
Morfín sa podáva injekčne intravenózne, subkutánne, intramuskulárne, perrektálne v podobe čípkov, intratekálne, epidurálne, resp. perorálne v tabletovej forme. Po perorálnom podaní sa rýchlo absorbuje zo žalúdka a tenkého čreva. Morfín podlieha významnému efektu prvého priechodu pečeňou, čo sa odráža na jeho nízkej biologickej dostupnosti, ktorá kolíše medzi 20 až 40 %.
Distribúcia.
Distribučný objem morfínu po podaní jednej intravenóznej injekcie s obsahom 4 mg až 10 mg sa uvádza v intervale 1,0 až 4,7 dm3/kg. Vysoké koncentrácie morfínu sa nachídzajú v pečeni, obličkách, gastrointestinálnom trakte a v svaloch. Morfín prechádza cez hematoencefalickú bariéru.
Metabolizmus.
Morfín je transformovaný v pečeni a v epiteli gastrointestinálneho traktu. Prvá fáza biotransformácie morfínu dáva za vznik produktom oxidácie ako morfín-"N"-oxid, 2-hydroxymorfín, normorfín, produkt "N"-demetylácie. Druhá fáza biotransformácie je charakteristická konjugáciami morfínu s kyselinou glukurónovou a sírovou, za tvorby zodpovedajúcich glukurinidov a sulfátov. Účinkom pečeňovej UDP-glukuronyltransferázy vznikajú konjugáty morfínu: morfín-3-glukuronid a morfín-6-glukuronid. Oba konjugáty sú biologicky aktívne a majú podstatne dlhší biologický polčas ako morfín. Morfín teda patrí medzi opiáty, ktorých metabolity vykazujú biologickú aktivitu opioidov.
Eliminácia.
Eliminačný polčas morfínu činí pri parenterálnom podaní 1,7 ať 4,5 hodiny, pričom môže vzrásť až na 9 hodín. Močom sa vylúči až 80 % orálne alebo parenterálne podanej dávky morfínu. Len 10 % dávky morfín sa močom vylúči v nezmenenej forme, morfín sa eliminuje hlavne (v 65 %) vo forme glukuronidov. Pomer morfín-3-glukuronidu a morfín-6-glukuronidu je v moči 10/1. Normorfín predstavuje 4 % dávky eliminovanej močom.10 % glukuronidov morfínu sa vylučuje stolicou prostredníctvom žlči.
Fentanyl.
Fentanyl je syntetický opioid zo skupiny anilidopiperidínov. Využíva sa na terapiu akútnej, chronickej a prielomovej bolesti. Analgetická účinnosť fentanylu je až stokrát vyššia ako morfínu. Aplikuje sa výhradne parenterálne na zvládanie akútnych pooperačných bolestí, pričom sa aplikuje intravenózne, epidurálne a intratekálne. Transdermálna aplikácia v podobe náplastí s predĺženým uvoľňovaním našla využitie v terapii chronickej bolesti. Rýchlosť uvoľnovania fentanylu z náplasti sa pohybuje v intervale 12 μg/h  až 100 μg/h. Náplasť účinkuje tri dni. Prielomová bolesť sa manažuje bukálnymi a sublinguálnymi tabletami, resp. bukálnym filmom alebo intranasálnym sprejom. V Spojených štátoch amerických sa v priebehu posledných rokov rozvinula fentanylová kríza ako dôsledok nadmerného predpisu opioidných analgetík., Fentanyl nie je vhodný na udržiavanie celkovej anestézy, pretože sa kumuluje v tkanivách, v dôsledku čoho by sa pacient pomaly vymaňoval spod vplyvu anestézy, používa sa na predoperačnú analgéziu. Za obsolentné sa považujú neuroleptanalgézia a neuroleptanestéza, v prvom prípade sa kombinuje fentanyl s droperidolom a v druhom prípade sa kombinuje fentanyl, droperidol a oxid dusný. Tieto kombinácie viedli ku extrapyramidálnym poruchám a neboli schopné vyradiť vedomie v dostatočnej miere, akú vyžadovala celková anestéza. Fentanyl sa predáva na Slovensku ako roztok určený na injekčné podanie pod komerčným názvom Fentanyl Kalceks, ako transdermálne náplaste pod komerčnými názvami Fentanyl ratiopharm, Algogesic, Fentanyl Sandoz, ako sublinguálne tablety sa fentanyl predáva pod komerčnými názvami Submena, Lunaldin a ako bukálne tablety sa fentanyl na Slovensku predáva pod komerčným názvom Effentora. 
Sufentanyl.
Sufentanyl je izostér fentanylu patriaci do skupiny anilidopiperidínov. Benzénový aromatický kruh je izostérne nahradený tiofénový aromatickým cyklom. Sufentanyl je desaťkrát analgeticky potentnejší ako fentanyl, "i.e." je tisíckrát silnejší ako morfín. Sufentanyl sa používa pri dlhodobých chirurgických zákrokoch, hĺbka analgézie je závislá od dávky a je možné ju regulovať podľa intenzity bolesti. Na rozdiel do fentanylu, nedochádza ku kumulovaniu sufentanylu v tkanivách, je možná kontinuálna infúzia počas operačného výkonu a pacient sa rýchlo preberá z anestézy. Sufentanyl sa na Slovensku predáva pod komerčným názvom Sofentil a Sufentanil Chiesi.
Alfentanyl.
Alfentanyl sa na rozdiel od sufentanylu používa pri krátkodobých ambulantných zákrokoch. Podobne ako sufentanyl, má alfentanyl rýchly nástup účinku, vysokú účinnosť a vysoký terapeutický index. Alfentanyl a sulfentanyl majú nízky distribučný objem a nízku tkanivovú distribúciu, vďaka čomu majú rýchlu elimináciu z organizmu s vyššie popísanými výhodami pre pacienta. Alfentanyl sa na Slovensku nepredáva. 
Remifentanyl.
Remifentanyl je najvhodnejší syntetický opioid na udržiavanie dlhodobej anestézy, ako vyplýva z grafu závislosti času potrebného na pokles koncentrácie na 50 % na trvaní infúzie počas operačného výkonu. Polčas závislý na kontexte je veličina opisujúca, ako dlho trvá, kým plazmatická koncentrácia syntetického opioidu klesne na polovičnú po ukončení kontinuálnej infúzie. Čím nižší je polčas závislý na kontexte, tým je opioid vhodnejší. Usproriadanie syntetických opioidov podľa klesajúceho polčasu závislého na kontexte: fentanyl &gt; alfentanyl &gt; sufentanyl &gt; remifentanyl. Najnižší polčas závislý od kontextu je u remifentanylu daný rýchlou hydrolýzou metylesterových funkcií periférnymi esterázami. Biologický polčas remifentanylu ke v intervale 3 až 10 minút. Remifentanyl sa na Slovensku predáva pod komerčným názvom Remifentanil B. Braun
Karfentanyl.
"Bližšie informácie v hlavnom článku:" Útok na moskovské divadlo na Dubrovke
Karfentanyl je až 5000-krát silnejší ako morfín a navyše pôsobí dlhodobo na rozdiel od iných derivátov fentanylu. Karfentanyl sa na rozdiel od vyššie spomenutých anilidopiperidínov používa vo veterinárnej medicíne na uspanie veľkých divožijúcich zvierat. V roku 2002 pri čečenskom útoku na moskovské divadlo bol karfentanyl zneužitý ruskými jednotkami Specnaz, čo si vyžiadalo stovky životov nielen Čečencov, ale aj ruských divákov a hercov.
Hydromorfón.
Klinické využitie hydromorfónu zahŕňa terapiu chronickej bolesti. Podáva sa v tabletovej forme s predĺženým uvoľňovaním, pričom účinkuje 12 až 24 hodín. Hydromorfón sa metabolizuje na hydromorfón-3-glukuronid, ktorý je analgeticky neúčinný. Hydromorfón sa na Slovensku predáva pod komerčným názvom Palladone od firmy Mundipharma Ges.m.b.H. 
Oxykodón.
Oxykodón je silný opioid dostupný v perorálnych formách s predĺženým uvoľňovaním, pričom účinkuje 12 hodín. Využíva sa na terapiu chronickej bolesti. Oxykodón sa na Slovensku predáva pod komerčným názvom Contiroxilod firmy Sandoz Pharmaceuticals d.d. a Oxypro od firmy G.L. Pharma GmbH.
Samotný oxykodón (podobne ako iné opioidy) vyvoláva zápchu. Tento problém sa rieši kombinovaným prípravkom oxykodónu s naloxónom. Táto kombinácia využíva schopnosť naloxónu blokovať väzbu oxykodónu na opioidné receptory v gastrointestinálnom trakte, čím sa zmierni zápcha. Pri prvom priechode pečeňou sa 98 - 99 % naloxónu zmetabolizuje, pričom oxykodón nepodľahne efektu prvého priechodu pečeňou je schopný centrálneho účinku a výrazného tlmenia bolesti. Kombinácia oxykodónu a naloxónu sa na Slovensku predáva pod komerčným názvom Adolax od firmy KRKA, d.d., Novo Mesto, Duoxona od firmy Neuraxpharm Arzneimittel GmbH, Oxycomp od firmy G.L.Pharma GmbH, OxyNal od firmy Develco Pharma GmbH a pod komerčným názvom Targin od firmy Mundipharma Gesellschaft m.b.H.
Petidín.
Petidín sa považuje za najmenej vhodný perorálny opioid, pretože účinkuje krátko, iba 2 hodiny, pri chronickej terapii sa hromadí jeho metabolit norpetidín, ktorý spôsobuje tras, myoklony, nekľud a kŕče a iné prejavy excitácie centrálnej nervovej sústavy. Petidín je obsolentný, v súčasnosti máme vhodnejšie opioidy. Napriek tomu sa na Slovensku predáva pod komerčným názvom Dolsin od českej firmy BB Pharma a.s.
Piritramid.
Piritramid sa používa na terpaiu pooperačnej a nádorovej bolesti. Účinok trvá 4 - 6 hodín. Priritramid sa na Slovensku nepredáva.
Metadón.
"Bližšie informácie v hlavnom článku:" metadón
Metadón je opioid, ktorý sa používa iba na substitučnú terapiu závislosti na opioidoch. Má pomaly nástup účinku a z toho dôvodu nenavodzuje eufóriu. Aj samotný metadón môže viesť na závislosť morfínového typu: po opakovanom podaní sa môže vyskytnúť fyzická a psychická závislosť a tolerancia. Z týchto dôvodov sa metadón podáva len pod dozorom v špecializovaných centrách adikológie. Podáva sa jedenkrát denne. Jeho výhodou oproti morfínu a heroínu je pomalý nástup účinku, dlhý biologický polčas ("t"1/2 ≥ 24 hodín), zabraňuje vzniku abstinenčných príznakov. Polčas eliminácie sa pohybuje v intervale 19 až 55 hodín. Metadón sa na Slovensku v lekárňach nepredáva.
Tapentadol.
Výhodou tapentadolu je dobrá analgetická účinnosť pri neuropatickej bolesti (napr. diabetická neuropatia) a priaznivý bezpečnostný profil. Podáva sa v perorálne v tabletách s predĺženým uvolňovaním, jeho účinok je 4 - 6 hodín. Okrem analgetickej účinnosti sprostredkovanej opioidnými receptormi, tapentadol znižuje spätné vychytávanie noradrenalínu. Metabolizmus tapentadolu neprebieha v pečeni a nemá analgeticky aktívne metabolity a má nízku väzbu na plazmatické bielkoviny. Tapendatol sa na Slovensku predáva pod komerčným nátvom Palexia od firmy STADA PHARMA Slovakia, s. r. o. a ako Apeneta od firmy KRKA, tovarna zdravil, d.d.
Loperamid.
Loperamid je agonista opioidných receptorov, ktorý sa však nepoužíva na terapiu bolesti, ale chronických a akútnych hnačiek. Po perorálnom podaní loperamidu, dochádza k jeho väzbe na opioidné receptory v GIT, zníženie propulznej perilstatiky a predĺženie doby črevnej pasáže. Loperamid zvyšuje tonus análneho sfinktera, čím obmedzuje fekálnu inkontitenciu a znižuje nutkanie na defekáciu. Loperamid podlieha vysokúmu stupňu metabolizmu pri prvom priechode pečeňou, takmer neprechádza do systémovej cirkulácie, a preto nepôsobí proti bolesti. Predáva sa pod komerčným názvom Imodium.
Difenoxylát.
Difenoxylát jeje agonista opioidných receptorov, ktorý sa tiež používa na terapiu chronických a akútnych hnačiek. Kombinuje sa s atropínom, ktorý tiež tlmí perilstatiku a sekréciu. Táto kombinácia sana Slovensku predáva pod komerčným názvom Reasec. Difenoxylát (na rozdiel od loperamidu) môže vyvolať nežiadúce centrálne účinky (sedácia, útlm dýchania, lieková závislosť).
Slabé opioidy.
Slabé opioidy sú definované tak, že týmito látkymi sa nedá dosiahnuť taký analgetický efekt ako morfínom alebo fentanylom. Slabé opioidy nedokážu stlmiť silnú bolesť. Slabé opioidy sú charakteristické svojím stropový efektom: ďalšie zvyšovanie dávok slabých opioidov nevedie na zmiernenie bolesti, len na zvýraznenie nežiadúcich účinkov liečiv: stropový efekt tramadolu: 400 mg/deň; stropový efekt dihydrokodeínu: 240 mg/deň.
Kodeín.
"Bližšie informácie v hlavnom článku:" kodeín
Účinok samotného kodeínu proti bolesti je malý, výrazne sa zvyšuje pri kombinácii s neopioidnými analgetikami. Slabý analgetický účinok kodeínu je sprostredkovaný jeho metabolitom morfínom, ktorý vzniká demetyláciou hydroxylovej skupiny na aromatikom jadre účinkom cytochrómu P450 2D6. Kodeín sa využíva ako antitusikum (tlmí reflex kašľa) a antidiaroikum. Kodeín sa predáva v tabletovej forme pod komerčným názvom Codein-SLOVAKOFARMA, v kombiníácii s paracetamolom sa predáva pod komerčnými názvami PARAMAX-COD,Korylan, Talvosilen. 
Dihydrokodeín.
Účinok dihydokodeínu proti bolesti sa výrazne zvyšuje pri kombinácii s neopioidnými analgetikami. Slabý analgetický účinok dihydrokodeínu je sprostredkovaný jeho metabolitom morfínom a jeho metabolitmi. Spôsobuje obstipáciu väzbou na opioidné receptory v oblasti plexus myentericus v stene hrubého čreva. Na Slovensku sa dihydrokodeín predáva pod komerčným názvom DHC CONTINUS.
Tramadol.
"Bližšie informácie v hlavnom článku:" tramadol
Tramadol je slabo až stredne silno pôsobiaci opioid, ktorý len s malou pravdepodobnosťou vyvoláva závislosť. Má komplexný mechanizmus účinku, nejedná sa len o agonizmus na opioidných receptoroch. Tramadol je zmes enantiomérov. (+)-tramadol, i.e. (1"R",2"R")-tramadol má vyššiu afinitu ku μ-receptorom ako (-)-tramadol, i.e. (1"S",2"S")-tramadol. "O-"demetylovaný tramadol má afinitu k μ-receptorom ešte vyššiu ako materská látka, "O-"demetyltramadol vzniká demetyláciou katalyzovanou cytochrómom P450 2D6. Tramadol inhibuje spätné vychytávanie noradrenalínu a seronotínu zo synaptickej štrbiny, čo pripomína mechanizmus účinku antidepresív. Používa sa najmä na terapiu stredne silných bolestí, akútnych pooeračných bolestí, je menej účinný proti chronickej bolesti. Na Slovensku sa tramadol predáva pod komerčnými názvami Tramal, Tralgit a Tramabene vo forme perorálnych kvapiek, Tralgit ako perorálny roztok, Tramal ako injekčný roztok, Tramal retard vo forme tabliet so spomaleným uvolňovaním, Tramadol Retard Actavis, Tramadol Mylan, vo forme tvrdých kapsúl sa predáva tramadol pod názvom Mabron a v retardovanej forme pod názvom Adamon.
Dextrometorfán.
"Bližšie informácie v hlavnom článku:" dextrometorfán
Dextrometorfán patrí medzi antitusiká kodeínového typu, ktoré pôsobia v centrálnej nervovej sústave útlm kašľacieho reflexu, netlmí dýchacie centrum, nepôsobí analgeticky, nevyvoláva fyzickú závislosť a je voľne (bez predpisu) predajný. Dextrometorfán sa kombinuje s analgetikmi a dekongestívami. Na Slovensku sa dextrometorfán predáva ako Robitussin vo forme sirupu a pod názvom Dinarex, ktorý obsahuje dextrometorfán v najnižšej koncentrácii.
Parciálni agonisti a zmiešaní agonisti-antagonisti.
Opioidy tejto skupiny sa chovajú ako agonisti alebo parciálni agonisti na jednom type opioidných receptorov a zároveň ako antagonisti na inom type opioidného receptora. Parciálni agonisti majú afinitu ku μ-receptoru, zmiešaní agonisti-antagonisti majú afinitu ku κ-receptorom a δ-receptorom, pričom nemajú afinitu ku μ-receptorom. Do tejto skupiny zaraďujeme buprenorfín, nalbufín, butorfanol a pentazocín.
Buprenorfín.
Buoprenorfín sa vyznačuje dobrou znášanlivosťou u pacientov, je dobre využiteľný u starších pacientov a pacientov s poruchami pečene a obličiek. Nevýhodou buprenorfínu je fakt, že jeho predávkovanie nie je možné vyriešiť naloxónom. Buprenorfín sa používa na terapiu chronickej bolesti vo forme transdermálnych náplastí, podobne ako fentanyl, ktoré účinkujú 3 dni. Na liečbu stredne ťažkej až ťažkej bolesti sa používa injekčná forma buprenorfínu. Vo forme sublinguálnych tabliet sa buprenorfín používa na substitučnú liečbu závislosti na opioidoch. 
Buprenorfín v kombinácii s naloxónom sa používa na substitučnú liečbu závislosti na opioidoch. Ide o perorálne tablety, ktorých nástup účinku je pomalý, nevyvolávajú eufóriu (v porovnaní s injekčnou aplikáciou). Logika prímesy naloxónu v tabletách je tá, že prípadný pokus rozdrviť tabletu a podať účinnú látku injekčne s úmyslom vyvolať opioidovú eufóriu je znemožnená prítomným naloxónom, ktorý blokuje centrálny účinok buprenorfínu. Pri perorálnom podaní dôjde ku zmetabolizovaniu naloxónu pri prvom priechode pečeňou a z toho dôvodu nemá centrálny účinok a neblokuje účinok buprenorfínu.
Nalbufín.
Nalbufín sa používa pre svoje analgetické účinky sprostredkované agonizmom na κ-receptoroch. Zaujímavé je, že nalbufín je μ-antagonista, preto jeho podanie nevyvoláva závislosť, nemá účinok na črevnú pasáž, vyprádňovanie močového mechúra a žalúdka, v dôsledku čoho sa nevykytuje u pacientov zápacha, zadržiavanie moču. Nalbufín sa na Slovensku nepredáva.
Pentazocín.
Pentazocín je antagonista na μ-receptoroch a agonista na κ-receptoroch. Pentazocín má v porovnaní s nalbufínom podobný farmakologický profil, ale je nevhodný na terapiu chronickej bolesti kvôli vyššiemu výskytu psychomimetických účinkov. Pentazocín sa na Slovensku nepredáva.
Antagonisti opioidných receptorov.
Antagonisti naloxón a naltrexón anulujú účinok opioidov bez ohľadu na to, ktorý receptor sprostredkoval účinok opioidu, i.e. antagonisti opioidných receptorov pôsobia na všetkých troch receptoroch. Podanie antagonistov opioidných receptorov sa používa na rooznanie zdravých jedinocv od jedincov závislých na opioidoch: podanie antagonistov opioidných receptorov zdravému jedincovi nevyvolá žiadne pozorovateľné príznaky, podanie antagonistov opioidných receptorov závislému jedincovi vyvolá silné abstinenčné príznaky. 
Naloxón.
Naloxón je kompetitívny antagonista opioidných receptorov s biologickým polčasom 1 až 2 hodiny. Naloxón sa používa pri predávkovaní opioidmi. Je tiež látkou voľby pri kombinovanej intoxikácii opiátmi spolu s alkoholom, barbiturátmi a benzodiazepínmi. Ani vo vysokých dávkach, naloxón nevyvoláva depresiu dýchania, psychomimetické symptómy alebo fyzickú závislosť. 
V bežnej lekárskej praxi sa naloxón používa na ukončenie celkovej, spinálnej alebo epidurálnej anestézy, ukončenie respiračnej depresie u novorodencov navodenej iatrogénne počas pôrodu aplikáciou opioidov proti bolesti matke. Na Slovensku sa naloxón predáva v podobe injekčného roztoku ALOXONE WZF POLFA.
Naltrexón.
Naltrexón (na rozdiel od naloxónu) je možné podávať perorálne, je indikovaný ako doplnková terapia závislosti na opioidoch alebo alkohole. Naltrexón sa predáva na Slovensku pod komerčným názvom Adepend ako doplnková liečba pri závislosti od alkoholu v rámci komplexného liečebného programu na podporu abstinencie.
Metylnaltrexón.
Metylnaltrexón je amóniová soľ (v porovnaní s natrexónom, ktorý patrí ku terciárnym amínom), čo výrazne zvyšuje jeho hydrofilitu a znižuje lipofilitu. V dôsledku zmeny logP, metylnaltrexón neprechádza cez hematoencefalickú bariéru a jeho účinky sú obmedzené na periférne účinky: ako antagonista opioidných receptorov sa využíva na terapiu zápchy pri užívaní iných opioidov, ak terapia laxatívami nie je dostatočná. Na Slovensku sa metylnaltrexón predáva vo forme injekčného roztoku podávaného každý deň pod komerčným názvom Relistor.
Alvimopan.
Je nový antagonista opioidných receptorov, ktorý antagonizuje len periférne účinky opioidov, ale jeho centrálna analgézia zostáva zachovaná.

</doc>
<doc id="710395" url="https://sk.wikipedia.org/wiki?curid=710395" title="Obliehanie Szigetváru">
Obliehanie Szigetváru

Obliehanie Szigetváru (slovensky Sihoť) bola jedna z vojenských operácii v južnom Zadunajsku v dňoch 5. augusta až 7. septembra roku 1566 počas vojny medzi Habsburgovcami a Osmanskou ríšou v rokoch 1552 až 1568. Obliehanie trvajúce mesiac a dva dni sa skončilo vojenskou porážkou kresťanskej armády pod vedením chorvátskeho bána Mikuláša IV. Šubica Zrínskeho. Išlo taktiež o poslednú vojenskú výpravu už sedemdesiatjedenročného osmanského sultána Sülejmana I. Nádherného, ktorý sa však víťazstva vlastnej armády nedožil.
Predohra.
Turecký nástup v dolnom Zadunajsku svedčil o tom, že Turci budú chcieť izolovať od západu pevnosť Sihoť, ktorá bola po páde Päťkostolia (Pécs) od roku 1543 najsilnejšou baštou kresťanských vojsk v celom Zadunajsku, pričom mala kľúčové postavenie pri obrane územia medzi Blatenským jazerom a Drávou. Osmanské vojská pod vedením budinského pašu úspešne obľahli Sihoť v roku 1556. Oslobodzovacie vojská sa pod velením palatína Tomáša Nádašdyho zhromaždili pri Kaniži (Nagykanizsa) a obľahli Babócsu, ktorá bola od roku 1555 v držbe Turkov. Touto protiofenzívou donútili budinského pašu, aby prerušil obliehanie Sihote a obrátil sa proti Nádašdymu. Pri Babócsi sa úspešne rozvinula bitka, v ktorej Zrínsky na čele svojho jazdectva osemkrát odrazil pokusy Turkov prekročiť rieku a nasledujúci deň úspešne bránil ústupový manéver uhorských vojsk. V dôsledku tejto vojenskej akcie bola pevnosť Sihoť oslobodená z tureckého zovretia a Zrínsky sa potom zúčastnil oslobodzovania menších hradov v okolí samotnej pevnosti.
Postup osmanskej armády na sever.
Koncom júna roku 1566 vtiahla veľká turecká armáda na čele so sultánom Sülejmanom I. do Uhorska. Až k mestečku Zemun, ležiacom v najjužnejšom cípe Uhorska naproti Belehradu, sa sedmohradský knieža Ján Žigmund Zápoľský vybral holdovať sultánovi. Dôležité boli rozhovory o spoločnom postupe. Sultán plánoval viazať habsburské vojská útokom na niektoré pevnosti a Ján Žigmund mal začať ťaženie od východu a zaujať zvyšok krajiny pod kontrolou kráľa Maximiliána I. Zdalo sa, že tentokrát už nič nemôže odvrátiť definitívny koniec vlády Habsburgovcov nad Uhorskom lenže osud chcel inak. Začiatkom augusta vojská osmanských Turkov obľahli hrad Sihoť.
Útok a obkľúčenie pevnosti.
Počas prvých augustových dní roku 1566 osmanské vojská sultána Sülejmana I. dorazili pod hradby Sihote. Posádke hradu sa však ešte pred ich príchodom podarilo úspešne zlikvidovať neočakávaným útokom časť tureckého predvoja priamo v poli, pričom následne sa stiahla za múry mesta. Sihoť bola v tom čase považovaná za silnú pevnosť. Z južnej strany hrad bránili mestské opevnenia s vodnými priekopami, zo západu ťažký močaristý terén. Útok sa teda očakával z východnej strany. Posádka pevnosti pozostávala z úplného počtu 2 200 mužov, posila v podobe 800 nemeckých žoldnierov však nestihla včas vtiahnuť za múry mesta. V hrade bolo rozmiestnených 54 diel aj dostatok munície, ktorá mala vystačiť až do Vianoc. Turecké sily pod vedením Mehmeda Sokoloviča sa odhadovali na 100 tisíc mužov. Bolo medzi nimi aj 12-tisíc janičiarov spolu s elitou tureckého delostrelectva. Sám sultán Süleyman I. do tábora dorazil dňa 5. augusta. Je zaujímavým svedectvom dobovej vojenskej etikety, že Zrínsky nechal na jeho počesť mestské múry vyzdobiť červenými kobercami. Po čase však boli tieto múry pokryté červenou farbou krvi obrancov ale aj obliehajúcich.
Dňa 7. augusta sa začal útok proti novému mestu. O dva dni ešte Zrínskeho jazdectvo podniklo výpad, ale slabé múry sa už nepodarilo brániť a tak dal Zrínsky túto časť podpáliť, s tým, že sa stiahol do starého mesta. Turci od 10. augusta začali ostreľovať južnú a východnú časť starého mesta. Ostreľovanie, ktoré trvalo deväť dní, bolo prerušované viacerými výpadmi posádky, v rámci ktorých sa podarilo prekaziť úsilie Turkov o odvodnenie priekop. Straty na oboch stranách sa zvyšovali najmä po veľkom protiútoku hradnej posádky dňa 19. augusta, keď boje v prielomoch hradieb trvali celý deň. Večer Zrínsky nariadil ústup do samotného hradu. Asi polovica jeho vojenskej posádky už padla, ale odhodlanie brániť hrad nepoľavilo. Turci zintenzívnili obliehanie, odvodnili okolie a začali budovať vysoké násypy na priblíženie k hradbám pevnosti. Násypy svojou výškou presahovali bašty hradu. Proti takémuto systému obliehania ešte neboli vyvinuté prostriedky. Popri tom veľkovezír sústredil paľbu diel na tzv. Nádašdyho baštu, ktorá však tento nápor nevydržala a zrútila sa. Nasledoval útok Turkov, lenže Zrínsky ho však s veľkými stratami odrazil. Po dobudovaní druhého násypu Turci zaútočili aj proti bašte na severozápade a pod velením samotného sultána, ktorý dňa 29. augusta poslednýkrát sadol na koňa, podnikli všeobecný útok. Ich úsilie stálo Turkov približne 10-tisíc obetí, ale útok stroskotal. Okrem týchto vojenských strát u Turkov sa aj posádka kresťanských vojakov hradu stenčila na 900 mužov. Dňa 4. septembra sa janičiarom podarilo vyhodiť do vzduchu Nádašdyho baštu, pričom ich útok opäť stroskotal na obrannom postavení, ktoré nechal Zrínsky urýchlene vybudovať za baštou. Nasledujúci deň však z neznámych dôvodov vybuchol sklad pušného prachu a hneď nato vypukol požiar, čo vojská osmanských Turkov využili na ďalší útok a zatlačili obrancov, ktorých ostalo nažive už iba 300, do vnútorného hradu. Ten pozostával z malej pevnosti asi 40 metrov s jarkom a so sklápacím mostom. Zrínsky však už nemal dostatok vody ani streliva a disponoval iba s dvoma delami. Jeho postavenie sa bez pomoci zvonku stalo beznádejným. Výzvu osmanských Turkov, aby sa poddal, však odmietol.
Záver obliehania a jeho dôsledky.
Ráno, dňa 6. septembra roku 1566 sa podarilo útočníkom zapáliť všetok horľavý materiál, ktorý sústredili okolo pevnosti a následne zintenzívnili delostreleckú paľbu. Bolo už rozhodnuté. Nadránom nasledujúceho dňa si Mikuláš IV. Zrínsky obliekol slávnostný šat, prehovoril k svojim vojakom, nechal spustiť padací most a na čele preživších 300 bojovníkov podnikol posledný výpad. Po krátkom boji bol zranený a napokon aj usmrtený. Dôsledkom tohto obliehania zahynula celá vojenská posádka pozostávajúca z úplného počtu 2 200 mužov.
Napriek tomu, že Osmanská ríša ukázala materiálnu ale aj početnú prevahu, stratila viac než 20 tisíc vojakov. Oveľa horšia bola strata pre samotné velenie armády, keď dňa 5. septembra 1566, dva dni pred pádom Sihote sultán Süleyman I. v poľnom tábore uprostred svojho stanu zomrel. Veľkovezír, ktorý viedol samotné obliehanie, sa rozhodol jeho smrť držať v tajnosti, kým sa vlády neujme následník trónu. Sülejmanovo telo bolo zabalzamované, pričom ho až tri týždne prenášali späť do vlasti pripevneného na nosidlách. Dňa 30. septembra roku 1566 nastúpil v Istanbule na trón nový turecký sultán Selim II. Opilec. Práve po jeho nástupe na stolec sultána bola oznámená smrť Sülejmana I. Po jeho smrti však nastal úpadok Osmanskej ríše a jej moci. Nový nástupca Sülejmana I., jeho syn Selim II., už nezdedil otcovu výbojnú povahu, ale prevládli v ňom rusko-poľské gény jeho matky, krásnej otrokyne Anastázie Lisovskej, do ktorej sa Süleyman I. zaľúbil. Aj napriek tomu, že to bolo v rozpore s moslimskou vierou, Selim II. holdoval vínu natoľko, že sa mu zúčastniť vojenskej výpravy osobne vôbec nechcelo.
Odkazy v umení.
O páde hradu, smrti jeho obrancov a hrdinstve ich veliteľa sa píše taktiež v jednej z najkrajších slovenských historických piesní z roku 1566"Písni o Sigetském zámku". V zime 1646 až 1647 napísal chorvátsky bán Mikuláš VII. Zrínsky, pravnuk legendárneho obrancu Sihote hrdinskú epopej pod názvom "Sihotské nebezpečenstvo" v ktorej vzal hold svojmu slávnemu predkovi. Zverejnená bola až v roku 1651.

</doc>
<doc id="710396" url="https://sk.wikipedia.org/wiki?curid=710396" title="Drinopolský mier (1568)">
Drinopolský mier (1568)

Drinopolský mier (iné názvy: Adrianopolský mier, mier v Edirne) bola dvadsaťosem bodová mierová zmluva uzavretá dňa 17. februára roku 1568 medzi rímsko-nemeckým cisárom Maximiliánom II. Habsburským a osmanským sultánom Selimom II. v meste Drinopol (Edirne).
Podmienky mieru.
Mier bol stanovený z časového hľadiska na osem rokov. Jeho platnosťou sa skončilo obdobie územnej expanzie Osmanskej ríše do Uhorska, v dôsledku ktorej zasahovala ich moc na južné územie Slovenska. Napriek tomu sa však osmanským Turkom nepodarilo definitívne zničiť uhorskú štátnosť ani jej existenciu na Slovensku a západných pohraničných oblastiach. V mierovej zmluve neboli síce stanovené hranice ale vymenované pevnosti patriace jednej alebo druhej strane. Sídla medzi nimi, nachádzajúce sa aj niekoľko desiatok kilometrov od pevností, nemali oficiálne stanoveného vlastníka a stali sa tak predmetom dvojitého spôsobu zdaňovania. Územie, na ktorom prichádzalo k dvojitému zdaňovaniu (tzv. kondomínium), bolo tvorené líniou od Jágra cez Solnok, Hatvan, Fiľakovo, Vígľaš, odtiaľ smerom na západ k Leviciam a na juh k Ostrihomu.
Zmluva vylučovala pustošenie na oboch stranách lenže nepriamo dovoľovala vojenské akcie s menším počtom vojakov. Výpravy vojska, ktoré malo menej než päťtisíc vojakov, bez použitia ťažkých palných zbraní sa nepovažovali za porušenie mieru. Striktne sa zakazovali individuálne súboje medzi osmanskými a kresťanskými vojakmi, keďže boli častou príčinou nepokoja na hraniciach. Narušenie pokoja a jednotlivých článkov zmluvy mali riešiť osmanský miestodržiteľ v Budíne a uhorský hlavný kapitán.
Ustanovilo sa, že prímeria medzi oboma stranami sa majú uzatvárať vždy na obdobie osem rokov. V mierovej zmluve bolo dohodnuté vyplácanie ročného poplatkutribútu (tur. haradž; 30 000 zlatých), ktorý mal panovník každoročne odvádzať sultánovi, aby si vykúpil mier. Podľa dobového osmanského diplomatického myslenia teda boli jednak Kráľovské Uhorsko ale aj Sedmohradské kniežatstvo de facto vazalmi sultána, pretože mu platili tribút.
Dňa 16. augusta roku 1570 sa uhorský kráľ Maximilián II. zmieril so sedmohradským kniežaťom Jánom Žigmundom Zápoľskýmm, ktorý ho uznal za uhorského kráľa mierovou zmluvou v nemeckom Speyeri. Zápoľský sa teda zriekol titulu uhorského kráľa a sedmohradským stavom do budúcnosti obaja zaručili slobodnú voľbu kniežaťa. Drinopolský mier a Speyerská zmluva tak ukončili proces rozpadu Uhorska na tri časti. Po uzavretí mieru v Drinopole sa vojenská situácia na uhorsko-tureckom pohraničí na niekoľko rokov upokojila a dejiskom nových bojov sa stala až na sklonku 16. storočia.

</doc>
<doc id="710397" url="https://sk.wikipedia.org/wiki?curid=710397" title="Magura (vrch v Laboreckej vrchovine)">
Magura (vrch v Laboreckej vrchovine)

Magura () je vrch v Laboreckej vrchovine, krajinnom celku Nízkych Beskýd. Leží nad obcou Čabalovce, približne juhovýchodne od Medzilaboriec. 
Poloha.
Nachádza sa v strednej časti vrchoviny, v Prešovskom kraji a okrese Medzilaborce. Masív zasahuje na katastrálne územie obcí Výrava, Palota a Čabalovce. Najbližšími sídlami sú juhozápadne situované Čabalovce a severne ležiaca Palota, západne sa nachádza Ňagov a Medzilaborce, južne Výrava a Oľšinkov, východne Lupków a severne tiež Radoszyce. Masív je súčasťou Chránenej krajinnej oblasti Východné Karpaty.
Opis.
Magura leží na severe strednej časti Laboreckej vrchoviny, v mohutnom hrebeni, vedúcom západným smerom z hlavného, hraničného hrebeňa medzi Ščobom () a Lupkovskom priesmykom. Severným smerom sa nachádza Terpiak (), Dyszowa (), Kľučkov (), Stredný hrb (), Daňová () a Paseky (), západným Kýčera (), Brúsy (), Brincová (), Jaseňovec (), Záruba () a Miková (), južným Kobyla (), Lesík (), Kudrovec () a Gušina () a východným Parilov (), Vysoký grúň (), Hlboký vrch (), Hojdov (), Košiarka (), Megelov grúň (), Ščob (), Jaworne () a Chryszczata (). Oblasť patrí do povodia Laborca, kde vodu z juhovýchodných a južných svahov odvádza Výrava a Suchá Výrava, severné svahy odvodňujú prítoky Vydranky. Na vrchol nevedie značená turistická trasa. 
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, no tiež Bukovské, Slanské a Vihorlatské vrchy, ako aj vrchy v poľskom prihraničí.
Prístup.
Na vrchol nevedie značená turistická trasa, preto prístup je možný neznačenými chodníkmi z okolitých obcí, prípadne odbočením z hrebeňom vedúcej Východokarpatskej magistrály.

</doc>
<doc id="710398" url="https://sk.wikipedia.org/wiki?curid=710398" title="Bodliak háčikatý pravý">
Bodliak háčikatý pravý

 
Bodliak háčikatý pravý () je dvojročná bylina z čeľade astrovité ("Asteraceae"). Jeho prirodzený areál zahŕňa mierne oblasti od strednej Európy až po Irán.
Opis.
Bodliak háčikatý pravý je dvojročná bylina. Byľ je priama, jednoduchá, kučeravo a ostnito krídlatá, pod úbormi dosť často bezkrídla, bielo plstnatá. Krídla sú široké do 5 mm, ostne do 2,5 mm. Konáriky sú dlhé 20 až 50 cm.
Listy sú podlhovasto kopijovité až obrátene kopijovité s osem až desať pármi oddialených, podlhovasto vrúbkovaných segmentov s ostňami dlhými do 2 mm. Na líci sú roztrúsene chlpaté, na rube s hojnými, viacbunkovými chlpmi. 
Červenofialové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité (so zrastenými korunnými lupienkami), pravidelné, päťpočetné, dlhé 18 až 25 mm. Tyčiniek býva zvyčajne päť, s peľnicami zrastenými do rúrky okolo čnelky s dvojzárezovou bliznou. Kalich je voľný, trváci, premenený na chocholec s nedelenými (nitkovitými) štetinkami, dlhý 13 až 15 mm, slúžiaci na rozširovanie semien vetrom. Semenník je spodný, plodom je nelaločnatá, drobne bradavičnatá nažka s nízkou korunkou, veľká 3 až 4 mm. Zákrov pozostáva z čiarkovito šidlovitých, hladkých, na vrchole háčikovitých alebo esovito prehnutých listeňov. Vnútorné zákrovné listene sú o jednu tretinu dlhšie a na konci naspäť ohnuté. Guľovité úbory s priemerom do 25 mm sú na konci konárikov jednotlivé, na stopkách dlhých do 10 cm. 
Rozšírenie.
Areál rozšírenia bodliaka háčikatého pravého zahŕňa mierne oblasti od strednej Európy cez Turecko, severný Kaukaz až po Irán, Kazachstan a východné oblasti európskeho Ruska.
Na Slovensku sa vyskytuje na Podunajskej nížine od Bratislavy po Nitru, v pohorí Burda, pri Kežmarku a na Východoslovenskej nížine.
Ekológia.
Bodliak háčikatý pravý obsadzuje vhodné stanovištia od nížin po pahorkatiny. Rastie často na slnečných trávnatých alebo kamenistých stráňach. Obľubuje výhrevné, vysychavé, kamenité i hlinitopiesočnaté pôdy pôdy. Kvitne od júna do septembra. 

</doc>
<doc id="710399" url="https://sk.wikipedia.org/wiki?curid=710399" title="Carduus hamulosus subsp. hamulosus">
Carduus hamulosus subsp. hamulosus



</doc>
<doc id="710413" url="https://sk.wikipedia.org/wiki?curid=710413" title="Soľný potok (prítok Sekčova)">
Soľný potok (prítok Sekčova)

Soľný potok je potok v Slanských vrchoch a Košickej kotline v regióne Šariš v Prešovskom kraji i okrese. Je ľavostranným prítokom Sekčova v povodí Torysy a má dĺžku .
Prameň.
Pramení na juhozápadnom svahu vrchu Nad Remetovou (), v geomorfologickom celku Slanské vrchy a jeho podcelku Šimonka. Lesný extravilán patrí do katastra obce Ruská Nová Ves v okrese Prešov v Prešovskom kraji.
Opis toku.
Od prameňa tečie západným smerom cez lesný extravilán obce Ruská Nová Ves, stáča sa na severozápad, pravým brehom obmýva les Hradná hora, ľavým brehom obmýva les Červená skala, pravým brehom obmýva les Miloska. Už v Toryskej pahorkatine, podcelku Košickej kotliny priberá pravostranný bezmenný prítok, v opäť pravostranný bezmenný prítok pritekajúci z lesa Košiar a preteká cez intravilán obce Ruská Nová Ves. Následne ľavým brehom obmýva pasienok aj lúku Cícerkový hon, pričom meandruje. V priteká na obecnú hranicu medzi Ruskou Novou Vsou a mestom Prešov, resp. jeho mestskou časťou Solivar. Priberá pravostranný bezmenný prítok, vteká do intravilánu mestskej časti Solivar a pokračuje v juhozápadozápadnom smere. V priberá pravostranný bezmenný prítok pritekajúci z obce Teriakovce, v priberá ľavostranný bezmenný prítok, v v intraviláne mesta Prešov v západnom okraji mestskej časti Solivar ústi do vodného toku Sekčov ako jeho ľavostranný prítok. Vodný tok Sekčov ďalej ústi do Torysy. Pramení a preteká na území obce Ruská Nová Ves, ďalej preteká a ústi na území mesta Prešov mestskej časti Solivar v okrese Prešov v Prešovskom kraji. Nemá dôležitejší prítok.
Pôvod názvu.
Názov vodného toku má pôvod v charakteristickej vlastnosti vody pretekajúcej v potoku vyjadrenej slanou chuťou, soľnou chuťou. Zo slova "soľný" po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Soľný potok" ako súčasť veľmi početnej skupiny názvov v slovenskej toponymii, najmä hydronymii. Nemožno celkom vylúčiť ani alternatívu pôvodu názvu a to pomenovanie podľa lokalizácie potoka z názvu dediny Soľ, pri ktorej v 11. storočí vznikla osadapredchodca neskoršej dediny Solivar a Soľná Baňa. Je potrebný ďalší výskum. Hydronymum Soľný potok bolo štandardizované v roku 1976. V súčasnej slovenskej štandardizovanej hydronymii hydronymum Soľný potok nie je jedinečným názvom (marec 2024). Potok rovnakého názvu je aj v okrese Námestovo v obciach Oravská Polhora a Rabča ústiaci do vodného toku Polhoranka.

</doc>
<doc id="710416" url="https://sk.wikipedia.org/wiki?curid=710416" title="Masaker v Dobromyle">
Masaker v Dobromyle



</doc>
<doc id="710433" url="https://sk.wikipedia.org/wiki?curid=710433" title="Paleocénno-eocénne tepelné maximum">
Paleocénno-eocénne tepelné maximum

Paleocénno-eocénne teplotné maximum (PETM), alternatívne „eocénne teplotné maximum 1“ (ETM1) a predtým známe ako „počiatočný eocén“ alebo „neskoré paleocénne teplotné maximum“, bolo časové obdobie s nárastom globálnej priemernej teploty o viac ako 58 °C v rámci celého obdobia. Táto klimatická udalosť sa vyskytla na časovej hranici geologických oddelení paleocén a eocén. Presný vek a trvanie tejto udalosti nie sú isté, ale odhaduje sa, že sa vyskytla približne pred 55,5 miliónmi rokov.
Odhaduje sa, že s tým spojené obdobie masívneho uvoľňovania uhlíka do atmosféry trvalo približne 6 000 rokov. Celé teplé obdobie trvalo približne 200 000 rokov. Globálne teploty sa zvýšili o 58 °C.
Nástup paleocénno-eocénneho teplotného maxima sa spája s vulkanizmom a vyzdvihovaním súvisiacim so severoatlantickou vulkanickou provinciou, čo spôsobilo extrémne zmeny v kolobehu uhlíka na Zemi a výrazný nárast teploty. Toto obdobie sa vyznačuje výrazným negatívnym výkyvom v záznamoch stabilných izotopov uhlíka (δ13C) z celého sveta. Konkrétne došlo k veľkému poklesu pomeru 13C/12C morských a suchozemských karbonátoch a organického uhlíka. Z párových údajov δ13C, δ11B a pomeru bóru a vápnika vyplýva, že do systému oceán - atmosféra sa za 6 000 rokov uvoľnilo ~14 900 Gt uhlíka.
Stratigrafické profily hornín z tohto obdobia odhaľujú mnohé ďalšie zmeny. Rovnako ako fosílne záznamy mnohých organizmov. Napríklad v morskom prostredí došlo v počiatočných fázach PETM k masovému vymieraniu bentických foraminifer, globálnej expanzii subtropických dinoflagelát, planktonických foraminifer a vápnitého nanoplanktónu. Na súši sa v Európe a v Severnej Amerike náhle objavili moderné rady cicavcov (vrátane primátov).

</doc>
<doc id="710450" url="https://sk.wikipedia.org/wiki?curid=710450" title="Bitka pri Isaszégu">
Bitka pri Isaszégu



</doc>
<doc id="710451" url="https://sk.wikipedia.org/wiki?curid=710451" title="Brincová">
Brincová

Brincová () je vrch v Laboreckej vrchovine, krajinnom celku Nízkych Beskýd. Leží nad obcou Čabalovce, približne juhovýchodne od Medzilaboriec. 
Poloha.
Nachádza sa v strednej časti vrchoviny, v Prešovskom kraji a okrese Medzilaborce a zasahuje na katastrálne územie obcí Palota a Čabalovce. Najbližšími sídlami sú juhozápadne situované Čabalovce a severne ležiaca Palota, západne sa nachádza Ňagov a Medzilaborce, južne Výrava, juhovýchodne Oľšinkov, východne Lupków a severovýchodne Radoszyce. Masív patrí do Chránenej krajinnej oblasti Východné Karpaty.
Opis.
Brincová leží na severe strednej časti Laboreckej vrchoviny, v hrebeni, ktorý vedie západným smerom z hlavného, hraničného hrebeňa medzi Ščobom () a Lupkovskom priesmykom. Severne sa nachádza Dyszowa (), Kľučkov (), Stredný hrb (), Daňová (), Paseky () a Hudákov (), západne Kýčera (), Brúsy (), Buková () a Záruba (), južne Miková (), Jaseňovec (), Kobyla (), Gušina () a Parilov () a východne Megelov grúň (), Magura (), Ščob (), Košiarka (), Hlboký vrch (), Vysoký grúň (), Jaworne (), Chryszczata () a Terpiak (). Oblasť patrí do povodia Laborca, kde vodu zo severných častí hrebeňa odvádzajú prítoky Vydranky, južné odvodňuje Suchá Výrava a západné Čabalovský potok do Výravy. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, no tiež Bukovské, Slanské a Vihorlatské vrchy, ako aj vrchy v poľskom prihraničí.
Prístup.
Na vrchol nevedie značená turistická trasa, preto prístup je možný neznačenými chodníkmi z okolitých obcí, prípadne odbočením z hrebeňom vedúcej Východokarpatskej magistrály.

</doc>
<doc id="710453" url="https://sk.wikipedia.org/wiki?curid=710453" title="Bodliak kopcový">
Bodliak kopcový

 
Bodliak kopcový () je dvojročná až trváca bylina z čeľade astrovité ("Asteraceae"). Jeho prirodzený areál zahŕňa mierne oblasti strednej, južnej a východnej Európy a oblasť Libanon – Sýria.
Opis.
Bodliak kopcový je dvojročná až trváca bylina vysoká 50 až 100 cm. Byľ je v hornej polovici chudobne rozkonárená, laločnato krídlatá, konáriky sú vzpriamené, bezkrídle.
Listy sú v obryse podlhovasté až obrátene kopijovité, dolné hlboko perovito zárezové, všetky sú na líci holé, na rube plstnaté.
Červenofialové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné, dlhé do 18 mm. Kalich je voľný, trváci, premenený na chocholec s nedelenými štetinkami, dlhý do 15 mm. Semenník je spodný a plodom je nažka. Zákrov je vajcovitý, listene sú úzko čiarkovité, po celej dĺžke jednožilové, končiace útlym ostňom. Úbory s priemerom do 20 mm sú na stopkách dlhých do 8 cm.
Rozšírenie.
Areál rozšírenia bodliaka kopcového zahŕňa mierne oblasti strednej, južnej a východnej Európy a oblasť Libanon – Sýria. Na Slovensku sa vyskytuje v teplejších oblastiach roztrúsene.
Ekológia.
Bodliak kopcový rastie v krasových oblastiach a na výslnných pasienkoch. Obľubuje výhrevné, suché, výživné, kamenisté pôdy. Kvitne od júna do augusta. Na Slovensku sa považuje za takmer ohrozený ohrozený druh a je chránený.
Poddruhy.
V rámci druhu sú akceptované tieto poddruhy:

</doc>
<doc id="710454" url="https://sk.wikipedia.org/wiki?curid=710454" title="Carduus collinus">
Carduus collinus



</doc>
<doc id="710461" url="https://sk.wikipedia.org/wiki?curid=710461" title="Jaseňovec">
Jaseňovec

Jaseňovec môže byť:

</doc>
<doc id="710466" url="https://sk.wikipedia.org/wiki?curid=710466" title="Fornax A">
Fornax A



</doc>
<doc id="710470" url="https://sk.wikipedia.org/wiki?curid=710470" title="Mirošovská brázda">
Mirošovská brázda

Mirošovská brázda je geomorfologickou časťou Ondavskej vrchoviny. Leží na území okresov Bardejov a Svidník.
Polohopis.
Brázda sa nachádza na severe vrchoviny a zaberá neveľké územie v údolí horného toku rieky Ondava. Tá preteká juhozápadnou časťou, severnú a strednú odvodňuje potok Mirošovec a východný okraj Roztocký potok. Prebieha od severozápadu na juhovýchod, približne v dĺžke . Mirošovská brázda je v rámci Ondavskej vrchoviny lemovaná len vlastným územím a nesusedí so žiadnou inou geomorfologickou jednotkou.
Na území brázdy ležia obce Nižný Mirošov, Vyšný Mirošov a Dubová v okrese Svidník a v severozápadnej časti obec Hutka, patriaca do okresu Bardejov v Prešovskom kraji. Centrálnou časťou prechádza cesta I/77 zo Svidníka do Bardejova, na ktorú nadväzujú lokálne cesty, obsluhujúce tamojšie obce.
Chránené územia.
Na území Mirošovskej brázdy sa nenachádza žiadne osobitne chránené územie. 
Turizmus.
V tejto časti Ondavskej vrchoviny nie sú významné turistické lokality a jedinou značenou turistickou trasou je chodník z Nižného Mirošova na rázc. Roztocký les na hraničnom hrebeni. Ním prechádza Východokarpatská magistrála. Oblasť je vhodná na nenáročnú pešiu a cykloturistiku.

</doc>
<doc id="710471" url="https://sk.wikipedia.org/wiki?curid=710471" title="USS Yorktown (CV-5)">
USS Yorktown (CV-5)

USS "Yorktown" (CV-5) bola lietadlová loď, ktorá slúžila počas druhej svetovej vojny námorníctvu Spojených štátov. Bola pomenovaná podľa bitky pri Yorktowne, ktorá sa udiala v roku 1781. Do prevádzky bola zavedená v roku 1937. Loď "Yorktown" bola hlavnou loďou triedy "Yorktown". Navrhnutá bola na základe skúseností získaných z operácií s upravenými bojovými krížnikmi triedy "Lexington" a menšími účelovými loďami USS "Ranger". 
Prevádzka.
Loď "Yorktown" sa s loďou "Lexington" na Koralovom mori pokúsili zastaviť inváziu do Port Moresby v Papuy-Novej Guiney. 7. mája potopili ľahkú lietadlovú loď "Šóhó". S hlavnou japonskou silou, loďami "Šókaku" a "Zuikaku" sa stretli až nasledujúci deň. Lietadlá z "Lexingtonu" a "Yorktownu" ťažko poškodili Šókaku, ale japonské lietadlá kriticky poškodili "Lexington" (neskôr potopenú priamo posádkou) a poškodili aj "Yorktown".
Napriek poškodeniu sa loď bola schopná vrátiť na Havaj. I keď sa predpokladalo, že opravenie poškodenia bude trvať dva týždne, loď sa vrátila na more po 72 hodinách. Neskôr zohrala loď klúčovú úlohu počas bitky o Midway v júni 1942. Lietadlá "Yorktownu" boli dôležité pri potopení dvoch japonských lodí. "Yorktown" bola takisto cieľom oboch japonských vzdušných protiútokov v Midwayi, ktoré by inak mierili na USS "Enterprise" a "Hornet".
"Yorktown" bola neskôr počas bitky o Midway niekoľkokrát poškodená. Keď však pokusy o opravy už nevyzerali nádejne, posádka lode bola evakuovaná a loď sa potopila ráno 7. júna 1942. Jej vrak našiel Robert Ballard v máji 1998.
Poloha vraku.
Oceánograf Robert Ballard, ktorý našiel vraky RMS "Titanic" a nemeckej bojovej lode "Bismarck", našiel a odfotografoval vrak "Yorktownu" 19. mája 1998. Vrak sa našiel v zvislej polohe v hĺbke 5 kilometrov a bol v excelentnom stave. Napriek tomu, že bol pod hladinou mora 56 rokov, stále bolo vidieť väčšinu laku i vybavenia. V septembri 2023 prebehol rozsiahlejší prieskum pomocou EV "Nautilus".

</doc>
<doc id="710476" url="https://sk.wikipedia.org/wiki?curid=710476" title="Charles Louis L’Héritier de Brutelle">
Charles Louis L’Héritier de Brutelle

Charles Louis L’Héritier de Brutelle (* 15. jún 1746, Paríž, Francúzsko† 18. august 1800, Paríž) bol francúzsky botanik a štátny úradník z 18. storočia. Narodil sa v bohatej parížskej rodine z vyššej triedy, spojenie s francúzskym kráľovským dvorom mu vo veku dvadsaťšesť rokov zabezpečilo pozíciu superintendenta parížskych vôd a lesov. V tejto funkcii vykonal L’Héritier rôzne štúdie pôvodných stromov a kríkov, pričom sa začal zaujímať aj o exotickú flóru. Charles Louis L’Héritier de Brutelle má v Medzinárodnom registri mien rastlín skratku L'Hér. Používa sa aj skratka L'Herit.
Skorý život.
Okrem toho, čo je uvedené vyššie, sa o jeho ranom živote pred prvým zamestnaním vie len málo. Zdá sa, že po nástupe na superintendenciu bol samouk v botanike.
V roku 1775 bol L’Héritier vymenovaný za sudcu na "Cour des Aides" v Paríži. Bol to súd, ktorý sa zaoberal daňovými deliktmi, no za jeho prezidenta Malesherbesa sa stal snáď jedinou francúzskou vládnou inštitúciou, ktorá chránila bežných občanov pred skorumpovaným štátom. Sám Malesherbes bol zanieteným botanikom, no v tom istom roku (1775) bol nútený odísť z úradu, pretože zverejnil schému reformy daňového systému.
V roku 1775 sa L’Héritier oženil s Thérèse-Valère Doré. Za 19 rokov, kým Thérèse-Valère nezomrela, mali päť detí.
Vďaka svojmu súkromnému bohatstvu a verejným príjmom mohol L’Héritier vykonávať svoje botanické záujmy ako bohatý amatér. Bol prísnym nasledovníkom Linného systému klasifikácie rastlín. Najvplyvnejší francúzski botanici tej doby – Jussieu, Adanson a ďalší – obhajovali prirodzenejší systém klasifikácie, teda krásu. L’Héritier sa s nimi čoskoro nezhodol, hoci bol priateľom s inými učencami ako Georges Cuvier, Pierre Marie Auguste Broussonet a André Thouin. Prostredníctvom týchto kontaktov si dopisoval s ďalšími botanikmi ako Joseph Banks a James Edward Smith.
Okolo roku 1783 dostal nápad publikovať články o nových rastlinných druhoch.
Prvý zväzok "Stirpes Novae" (Nové rastliny) vyšiel v marci 1785, druhý v januári 1786, tretí v marci 1786. Ďalšie zväzky sa objavili v roku 1788 a neskôr. Tieto boli publikované na jeho vlastné náklady, rovnako ako takmer všetky jeho botanické práce, a obsahovali celostranovú ilustráciu znázorňujúcu každý nový druh. Od druhého zväzku kreslil ilustrácie Pierre-Joseph Redouté, ktorý neskôr pripísal L’Héritierovi zásluhy za naštartovanie jeho kariéry a slávy.
Francúzska revolúcia.
Ako sudca uznávaného súdu a sám zastávajúci liberálne politické myšlienky nebol L’Héritier spočiatku ohrozený, keď sa v roku 1789 začala Francúzska revolúcia. Bol jedným z mála bývalých sudcov, ktorých vymenovali za sudcu revolučného tribunálu. V októbri 1789 bol dokonca vymenovaný za veliteľa národnej gardy svojho okresu. Jeho jednotky na základe jeho rozkazu zabránili masakru kráľovskej osobnej stráže, keď parížsky dav odviedol kráľa z Versailles do Paríža.
V roku 1790 bol zvolený do Académie des sciences ako pridružený člen napriek tomu, že de Jussieu, Adanson a Lamarck hlasovali proti nemu. Počas tejto fázy revolúcie pokračoval vo vydávaní botanických článkov.
Koncom roku 1792 sa však začal jakobínsky teror a hovorí sa, že L’Héritier bol istý čas uväznený a hrozila mu poprava, no niektorí z jeho botanických priateľov ho prepustili; neexistuje žiadne nezávislé potvrdenie. Jeho bývalého patróna Malesherbesa popravili gilotínou.
Približne v čase, keď sa v roku 1794 skončil jakobínsky teror, zomrela L’Héritierova manželka Thérèse-Valère. Najstarší syn Jacques odišiel z domu a zdá sa, že sa stal odcudzeným; najstaršia dcéra odišla žiť do inej rodiny, zatiaľ čo L’Héritier a jeho služobníctvo sa starali o najmladších troch (najmladšia Rose mala v tom čase len dva roky, ale dožila sa 99 rokov). L’Héritier sa znova neoženil.
Po revolúcii.
L’Héritier bol zničený revolúciou a musel prijať slabo platenú prácu na ministerstve spravodlivosti, hoci bol tiež členom komisie pre poľnohospodárstvo a umenie a podieľal sa na publikovaní niekoľkých poľnohospodárskych správ.
V roku 1795 sa Akadémia vied znovuzrodila ako Národný inštitút vied a umení a L’Héritier bol zvolený za riadneho člena, ktorý mal slušný plat. Stále mal svoju knižnicu a herbár, ktoré dal bezplatne využívať mladým botanikom, akými boli napríklad de Candolle.
Večer 16. augusta 1800, keď išiel domov po neskorej práci v Ústave, ho na ulici napadol a zavraždil neznámy útočník. Jedna fáma hovorila, že vrahom bol jeho najstarší syn. Jeho telo teraz leží na cintoríne Père Lachaise.
Zanechal herbár s približne 8 000 druhmi a veľkú botanickú knižnicu, ktorá je údajne druhá po knižnici Sira Josepha Banksa. Herbár bol pridaný do francúzskych národných zbierok, zatiaľ čo knižnica bola rozptýlená.

</doc>
<doc id="710478" url="https://sk.wikipedia.org/wiki?curid=710478" title="Charles L'Héritier de Brutelle">
Charles L'Héritier de Brutelle



</doc>
<doc id="710479" url="https://sk.wikipedia.org/wiki?curid=710479" title="L'Hér.">
L'Hér.



</doc>
<doc id="710480" url="https://sk.wikipedia.org/wiki?curid=710480" title="L’Hér">
L’Hér



</doc>
<doc id="710481" url="https://sk.wikipedia.org/wiki?curid=710481" title="L’Herit.">
L’Herit.



</doc>
<doc id="710482" url="https://sk.wikipedia.org/wiki?curid=710482" title="L'Herit.">
L'Herit.



</doc>
<doc id="710484" url="https://sk.wikipedia.org/wiki?curid=710484" title="Dave Bautista">
Dave Bautista



</doc>
<doc id="710485" url="https://sk.wikipedia.org/wiki?curid=710485" title="David Bautista">
David Bautista



</doc>
<doc id="710486" url="https://sk.wikipedia.org/wiki?curid=710486" title="Duna (film z roku 2021)">
Duna (film z roku 2021)

Duna (v origináli ) je americký sci-fi film z roku 2021 od režiséra Denisa Villeneuve. Scenár napísali Jon Spaihts a Eric Roth podľa rovnomenného románu z roku 1965 od Franca Patricka Herberta. Je to prvá časť z dvojdielnej adaptácie tohto románu, ktorá pokrýva predovšetkým prvú polovicu knihy.
Uvedenie filmu bolo pôvodne naplánované na koniec roku 2020, ale bolo oneskorené kvôli pandémii COVID-19. Film mal premiéru nasledujúci rok na 78. medzinárodnom filmovom festivale v Benátkach 3. septembra 2021, pred medzinárodnou premiérou 15. septembra 2021. Na Slovensku mal film premiéru 21. októbra 2021.
Ohrozenie pokračovania.
Warner Bros. sa v decembri 2020, kvôli pandémii COVID-19 rozhodla vydať film súčasne v kinách a na platforme HBO Max. Režisér Denis Villeneuve uviedol, že spoločné vydanie filmu na oboch platformách spôsobilo horšie finančné výsledky, čo mohlo viesť k zrušeniu plánovaného pokračovania. Jedným z kľúčových bodov rokovaní o druhej časti bolo preto určenie 45 dní na exkluzívny skríning najskôr v kinách a až potom bol film dostupný na streamovacej platforme. 26. októbra 2021 Warner Bros. a Legendary Pictures súhlasili s natáčaním ďalšej časti s plánovaným úvodom do kín v októbri 2023. Po začiatku štrajkov hercov a ďalších filmových robotníkov v Hollywoode bolo vydanie odložené na marec 2024.

</doc>
<doc id="710494" url="https://sk.wikipedia.org/wiki?curid=710494" title="Bodliak kopcový pravý">
Bodliak kopcový pravý

 
Bodliak kopcový pravý () je dvojročná až trváca bylina z čeľade astrovité ("Asteraceae"). Jeho prirodzený areál zahŕňa mierne oblasti strednej, južnej a východnej Európy a oblasť Libanon – Sýria.
Opis.
Bodliak kopcový pravý je dvojročná až trváca bylina vysoká 50 až 100 cm. Byľ je v hornej polovici chudobne rozkonárená, laločnato a ostníkato krídlatá, krídla sú široké až 10 mm, laloky sú trojuholníkovité, ostníky dlhé do 1,5 mm. Konáriky sú vzpriamené, bezkrídle, s niekoľkými malými oddialenými listami.
Listy sú v obryse podlhovasté až obrátene kopijovité, dolné hlboko perovito zárezové, dlhé do 20 cm a široké do 3 cm, listová stopka je dlhá ako čepeľ. Úkrojky sú vajcovito laločnaté, na bokoch jemne, na vrchole silnejšie ostnaté. Byľové listy sú hlboko perovito laločnaté, so 6 až 8 pármi podlhovastých, oddialených lalokov, na konci s jedným dlhým ostníkom. Všetky sú na líci holé, na rube sivo plstnaté.
Červenofialové, zriedka biele kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné, dlhé 15 až 18 mm. Kalich je voľný, trváci, premenený na chocholec s nedelenými (nitkovitými) štetinkami, dlhý 13 až 15 mm. Semenník je spodný a plodom je nažka veľká 3 až 4 mm. Zákrov je vajcovitý, dlhý 20 až 25 mm, listene sú úzko čiarkovité, po celej dĺžke jednožilové. Vnútorné zákrovné listene sú pod vrcholom zúžené do krátkeho ostňa. Úbory s priemerom 15 až 20 mm sú na stopkách dlhých do 8 cm.
Rozšírenie.
Areál rozšírenia bodliaka kopcového pravého zahŕňa mierne oblasti strednej, južnej a východnej Európy a oblasť Libanon – Sýria.
Na Slovensku sa vyskytuje v pohorí Burda, v oblasti vrchu Vápeč, v Ipeľskej brázde, Tematínskych vrchoch, Slovenskom stredohorí, Slovenskom rudohorí, Slovenskom krase, Slovenskom raji, v pohorí Branisko, na Dreveníku a vrchu Sivec.
Ekológia.
Bodliak kopcový pravý rastie v krasových oblastiach, lesostepiach a na výslnných pasienkoch. Obľubuje výhrevné, suché, výživné, humózne, zásadité, kamenisté, vápencové, dolomitové a andezitové pôdy. Kvitne od júna do augusta. Na Slovensku sa považuje za takmer ohrozený taxón a je chránený.

</doc>
<doc id="710495" url="https://sk.wikipedia.org/wiki?curid=710495" title="Carduus collinus subsp. collinus">
Carduus collinus subsp. collinus



</doc>
<doc id="710496" url="https://sk.wikipedia.org/wiki?curid=710496" title="Jaseňovec (vrch v Laboreckej vrchovine)">
Jaseňovec (vrch v Laboreckej vrchovine)

Jaseňovec () je vrch v Laboreckej vrchovine, krajinnom celku Nízkych Beskýd. Leží nad obcou Čabalovce, približne juhovýchodne od Medzilaboriec. 
Poloha.
Nachádza sa v strednej časti vrchoviny, v Prešovskom kraji, okrese Medzilaborce a na katastrálnom území obce Čabalovce. Najbližšími sídlami sú juhozápadne situované Čabalovce a severne ležiaca Palota, západne sa nachádza Ňagov a Medzilaborce, juhovýchodne Výrava a Oľšinkov, východne Lupków a severovýchodne Radoszyce. Masív patrí do Chránenej krajinnej oblasti Východné Karpaty.
Opis.
Jaseňovec leží na severe strednej časti Laboreckej vrchoviny, v krátkej rázsoche, vybiehajúcej z Brincovej (). Tá je súčasťou hrebeňa, ktorý vedie západným smerom z hlavného, hraničného hrebeňa medzi Ščobom () a Lupkovskom priesmykom. Severne sa nachádza Brincová (), Dyszowa (), Kľučkov (), Stredný hrb (), Daňová (), Paseky () a Hudákov (), západne Kýčera (), Brúsy (), Buková (), Bakunová (), Záruba () a Miková (), južne Kobyla (), Lesík () a Gušina () a východne Parilov (), Košiarka (), Ščob (), Megelov grúň (), Magura () a Terpiak (). Oblasť patrí do povodia Laborca, kde vodu odvádza Výrava a jej prítoky; z východných svahov Suchá Výrava, z južných Jaseňovský potok a zo severozápadných Čabalovský potok. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, no tiež Bukovské, Slanské a Vihorlatské vrchy.
Prístup.
Na vrchol nevedie značená turistická trasa, preto prístup je možný neznačenými chodníkmi z blízkych Čabaloviec. Z hlavného hrebeňa, ktorým vedie červeno značená Východokarpatská magistrála, sa dá prejsť bočným hrebeňom cez Brincovú.

</doc>
<doc id="710497" url="https://sk.wikipedia.org/wiki?curid=710497" title="20 dní v Mariupole">
20 dní v Mariupole

20 dní v Mariupole () je ukrajinský dokumentárny film z roku 2023. Jeho režisérom je Mstyslav Černov.
Film mal svetovú premiéru na filmovom festivale Sundance 2023, kde zvíťazil v súťaži Sundance World Cinema Documentary Competition. 
Film získal uznanie kritiky ako jeden z piatich najlepších dokumentárnych filmov roku 2023 podľa National Board of Review. Film tiež premietali pri zahájeniu 78. zasadnutí Valného zhromaždenia OSN.
Film bol nominovaný na Oscara za najlepší celovečerný dokument aj na jeho britskú obdobu, Cenu BAFTA .
Dej.
Film rozpráva o dvadsiatich dňoch, ktoré Černov strávil so svojimi kolegami v obliehanom Mariupole po tom, čo Rusko vo februári 2022 začalo inváziu na Ukrajinu. Černov ho zostavil zo záberov, ktoré získal v Mariupole spoločne s tímom z agentúry Associated Press.
Film obsahuje okrem iného zábery na rozbombardovanú pôrodnicu, z ktorej záchranári pomáhali tehotným ženám a matkám s narodenými deťmi. Ruskí predstavitelia vtedy správy o ostreľovaní pôrodnice označili za "fake news".
Zo zničeného mesta kvôli invázii utiekli dve tretiny obyvateľov, desiatky tisíc ľudí tu zomreli.
Ocenenie.
Film "20 dní v Mariupole" získal viac ako 20 ocenení. Bol nominovaný na Oscara za najlepší celovečerný dokument aj na jeho britskú obdobu, Cenu BAFTA. 
Kritika.
Rusko necenzurované zábery z Mariupolu označilo za „informačný terorizmus“ alebo za „falošné a zinscenované správy“, predvádzané „zaplatenými hercami“. Srbsko premietanie filmu zakázalo a označilo ho za „protiruskú propagandu“.

</doc>
<doc id="710506" url="https://sk.wikipedia.org/wiki?curid=710506" title="Stredoeurópsky inštitút pre výskum práce">
Stredoeurópsky inštitút pre výskum práce

Stredoeurópsky inštitút pre výskum práce () je neziskový výskumný inštitút so sídlom v Bratislave. Zaoberá sa multidisciplinárnym výskumom o trhu práce a jeho inštitúciach, práci a organizáciách, podnikaní v spoločnosti a etnicity a migrácie v rámci ekonomického, sociálneho a politického života v modernej spoločnosti.
Vznik.
CELSI založili v roku 2008 Martin Kahanec a Marta Kahancová. Marta Kahancová v tom čase pôsobila ako postdoktorandská výskumná pracovníčka na Inštitúte Maxa Plancka pre výskum spoločnosti v Kolíne. Martin Kahanec bol zástupcom riaditeľa pre výskum na Inštitúte pre štúdium práce v Bonne. V súčasnosti pôsobí ako profesor ekonómie na Stredoeurópskej univerzite vo Viedni.
Ich cieľom bolo vytvoriť inštitúciu, v ktorej by sa mohli rozvíjať a zdieľať nápady a poznatky o trhoch práce v Strednej a Východnej Európe. CELSI je teda nielen nezávislým výskumným inštitútom s vlastným výskumným tímom, ale jeho cieľom je aj budovať globálnu sieť výskumníkov. CELSI chce sprostredkovať dôležité poznatky o fungovaní trhov práce a tak prispievať k tvorbe politík založenej na vedeckých zisteniach.
Výskum.
Výskum CELSI je publikovaný v medzinárodných odborne recenzovaných časopisoch, ako sú Journal of Population Economics, Economics of Transition, International Journal of Manpower, European Journal of Industrial Relations, International Journal of Social Research Methodology, International Migration Review a IZA Journal of Migration. Knihy napísané alebo editované výskumníkmi CELSI boli publikované renomovanými medzinárodnými vydavateľstvami vrátane Palgrave, Edward Elgar alebo Springer; kapitoly kníh sa objavili v upravených zväzkoch vydaných Oxford University Press. CELSI sa podieľa na medzinárodných výskumných projektoch vrátane rámcových programoch EÚ a programoch Horizont 2020.
V súčasnosti sa CELSI zameriava na tieto oblasti výskumu:
Diskusné články.
Vlajkovou loďou publikačnej platformy CELSI je séria diskusných článkov, ktorá prezentuje akademické príspevky na rôzne témy z oblasti práce a migrácie. Jej cieľom je podporovať zdieľanie vedomostí a odborných znalostí medzi rôznymi spoločenskovednými disciplínami, ako ekonómia, politológia, sociálna antropológia a sociálna psychológia a ďalšie.
Výskumné správy a analytické štúdie.
CELSI tiež publikuje sériu výskumných správ, ktorá predstavuje podrobné analytické štúdie od interných výskumníkov CELSI, ako aj výskumných spolupracovníkov, často v spolupráci s medzinárodnými organizáciami, ako je Európska komisia a Svetová banka. CELSI publikuje aj série analytických štúdií s cieľom šíriť kľúčové zistenia svojej výskumnej práce medzi širšie politické publikum.
Uznanie.
V roku 2024 bol CELSI v rebríčku RePEc uvedený ako #53 medzi najlepšími think-tankmi na celom svete (4. miesto v strednej a východnej Európe) a ako #2 ekonomické výskumné pracovisko na Slovensku, za Národnou bankou Slovenska. Riaditeľ pre výskum Dr. Martin Kahanec sa v týchto rebríčkoch umiestňuje ako najproduktivnejší ekonóm pôsobiaci na Slovensku. CELSI sa v rebríčkoch RePEc pravidelne umiestňuje medzi 200 najproduktívnejšími inštitúciami v oblasti ekonómie migrácie ľudí na svete.
Výskumný riaditeľ CELSI Martin Kahanec je od roku 2016 zvoleným členom Academia Europaea, Európskej akadémie humanitných vied, literatúry a vied, a od roku 2021 predsedom jej Sekčného výboru „Ekonomika, obchod a manažérske vedy“.

</doc>
<doc id="710509" url="https://sk.wikipedia.org/wiki?curid=710509" title="Ken Carson">
Ken Carson

Kenyatta Lee Frazier Jr. (* 11. apríl 2000, Atlanta), profesionálne známy ako Ken Carson, je americký raper, spevák, skladateľ a hudobný producent. Do povedomia sa dostal po vydaní svojho druhého štúdiového albumu X (2022), ktorý sa stal jeho prvou nahrávkou v rebríčku Billboard 200. Jeho tretí štúdiový album "A Great Chaos" (2023) dosiahol 11. miesto v rebríčku. Carson sa v roku 2019 upísal Playboi Cartiho nahrávacej spoločnosti Opium, ktorá je súčasťou Interscope Records.
Predtým Carson vydal EP "Teen X" (2020) a debutový štúdiový album "Project X" (2021). Piesne z druhého menovaného, konkrétne „Rock N Roll“ a „Run + Ran“, získali širokú popularitu na platforme TikTok. Je úzko spätý s kolegom z labelu Opium, častým spolupracovníkom a rodákom z Georgie Destroy Lonely.
Kariéra.
20152019: Začiatky.
Carson sa pôvodne pripojil k 808 Mafia v roku 2015 ako raper po stretnutí s kolegom hudobným producentom TM88 a už v roku 2017 začne vydávať hudbu na službe SoundCloud. Po získaní popularity na undergroundovej rapovej scéne ho objavil atlantský raper Playboi Carti a v roku 2019 podpísal zmluvu s jeho značkou Opium. Carson bol zároveň prvým, kto podpísal zmluvu s Opium z Destroy Lonely a Homixide Gang.
20202022: "Teen X", "Project X" a "X".
Po podpise zmluvy s Opium v roku 2019 vydá Carson v roku 2020 dve EP "Boy Barbie" a "Teen X".
Začiatkom roka 2021 vydá pokračovanie EP s názvom "Teen X: Relapsed", predtým, než neskôr v tom istom roku vydá svoj debutový štúdiový album "Project X". Vo februári 2022 sa objavil ako hosť v skladbe „Gëek high“ z albumu "2 Alive" amerického rapera Yeata. Svoj druhý štúdiový album "X" vydal 8. júla 2022. V rebríčku Billboard 200 dosiahol vrchol na 115. mieste.
V októbri 2022 vydal spolu s ďalším atlantským raperom SoFaygom singel „Hell Yeah“ pre SoFaygov debutový štúdiový album "Pink Heartz" so sprievodným videoklipom. 31. októbra 2022 vydal Ken Carson deluxe verziu svojho albumu "X" s názvom "Xtended" spolu s videoklipom na YouTube k piesni „MDMA“, na ktorej hosťuje Destroy Lonely.
Carson vydal singel „I Need U“ 14. februára 2023. 5. mája 2023 sa Carson objavil na debutovom štúdiovom albume Destroy Lonely "If Looks Could Kill" v piesni „Money &amp; Sex“. V júni 2023 Carson produkoval pieseň „x2“ z tretieho štúdiového albumu Lil Uzi Verta "Pink Tape". 6. októbra 2023 Carson tweetoval odkaz na predbežné uloženie svojho tretieho štúdiového albumu "A Great Chaos", čím naznačil, že projekt vyjde 13. októbra s tracklistom 18 skladieb; O tri dni neskôr takmer celý album unikol online po tom, čo bolo niekoľko skladieb zdieľaných na serveri Discord. 12. októbra sa v tanečnom klube Silo v Brooklyne konala párty pri príležitosti vydania albumu. Carson vystúpil so skladbami „Fighting My Demons“, „Lose It“, „Hardcore“, „Singapore“ a „Paranoid“ spolu so svojím kolegom z labelu Opium, Destroy Lonely, a potom si priviedol kolegu rapera a zakladateľa spomínaného labelu Playboi Cartiho, aby predviedol skladby z raperovho najnovšieho albumu „Stop Breathing“ z albumu "Whole Lotta Red" (2020) a „Fe!n“ zo štvrtého štúdiového albumu Travisa Scotta "Utopia" (2023).
Hudobný štýl.
Carsonov hudobný štýl bol opísaný ako „[s] elektronickou produkciou, ktorá je energickej povahy“ a má „cielené toky“. Prirovnávajú ho k jeho mentorovi Playboi Cartimu, najmä k jeho albumu "Whole Lotta Red" z roku 2020, ako aj k Lil Uzi Vertovi pre jeho flow a mentalitu.

</doc>
<doc id="710513" url="https://sk.wikipedia.org/wiki?curid=710513" title="Veronica verna var. dillenii">
Veronica verna var. dillenii



</doc>
<doc id="710514" url="https://sk.wikipedia.org/wiki?curid=710514" title="Veronica verna subsp. dillenii">
Veronica verna subsp. dillenii



</doc>
<doc id="710515" url="https://sk.wikipedia.org/wiki?curid=710515" title="Veronica verna var. campestris">
Veronica verna var. campestris



</doc>
<doc id="710516" url="https://sk.wikipedia.org/wiki?curid=710516" title="Veronica verna var. longistyla">
Veronica verna var. longistyla



</doc>
<doc id="710517" url="https://sk.wikipedia.org/wiki?curid=710517" title="Veronica verna subsp. longistyla">
Veronica verna subsp. longistyla



</doc>
<doc id="710518" url="https://sk.wikipedia.org/wiki?curid=710518" title="Veronica longifolia var. oppositifolia">
Veronica longifolia var. oppositifolia



</doc>
<doc id="710519" url="https://sk.wikipedia.org/wiki?curid=710519" title="Beccabunga anagallis-aquatica">
Beccabunga anagallis-aquatica



</doc>
<doc id="710520" url="https://sk.wikipedia.org/wiki?curid=710520" title="Veronicastrum serpyllifolium">
Veronicastrum serpyllifolium



</doc>
<doc id="710521" url="https://sk.wikipedia.org/wiki?curid=710521" title="Cardia officinalis">
Cardia officinalis



</doc>
<doc id="710522" url="https://sk.wikipedia.org/wiki?curid=710522" title="Agerella acinifolia">
Agerella acinifolia



</doc>
<doc id="710523" url="https://sk.wikipedia.org/wiki?curid=710523" title="Cardia orbicularis">
Cardia orbicularis



</doc>
<doc id="710525" url="https://sk.wikipedia.org/wiki?curid=710525" title="Veronica coniosperma">
Veronica coniosperma



</doc>
<doc id="710526" url="https://sk.wikipedia.org/wiki?curid=710526" title="Veronica nemorosa">
Veronica nemorosa



</doc>
<doc id="710532" url="https://sk.wikipedia.org/wiki?curid=710532" title="Gróf Monte Christo (film z roku 2024)">
Gróf Monte Christo (film z roku 2024)

Gróf Monte Christo () je francúzsky film režiséra Alexandre de La Patellièra a Matthieu Delaporta z roku 2024. Ide o historicko-dobrodružno-akčnú mušketierovku založenú na rovnomennej predlohe od Alexandra Dumasa staršieho. Projekt mal na území Francúzska premiéru 28. júna a na Slovensku bol v kinách od 4. júla.
Producentom filmu je Dimitri Rassam (z Chapter 2) a Jérôme Seydoux (z Pathé), ktorí už produkovali ďalšie podobné projekty ' a ' z roku 2023. Oficiálne bol 9. februára 2023 do hlavnej role obsadený Pierre Niney.
Filmári natočili nového Monte Christa starosvetsky, no zároveň moderne. Dej je prispôsobený dĺžke filmu, a tak sú isté scény, upravené alebo skrátené, no román zväčša dodržiavajú.
Dej.
Vyše dvesto rokov starý príbeh nás priťahuje do Marseille za čias Napoleona. V búrlivých časoch mladý Edmond Dantès je v deň svojej svadby zatknutý za zločin, ktorý nespáchal. Po štrnástich rokoch zadržiavania vo väzení na pevnosti Château d’If sa mu podarilo ujsť. Keď nesmierne zbohatol, vracia sa pod identitou grófa Monte Christo, aby sa pomstil trom mužom, ktorí ho zradili.

</doc>
<doc id="710548" url="https://sk.wikipedia.org/wiki?curid=710548" title="Kurimská brázda">
Kurimská brázda

Kurimská brázda je geomorfologickou časťou Ondavskej vrchoviny. Leží na území okresu Bardejov.
Polohopis.
Brázda sa nachádza v strednej časti vrchoviny a zaberá neveľké územie v údolí stredného toku rieky Topľa. Tá preteká strednou časťou a v oblasti priberá ľavostranný Kožiansky potok, odvodňujúci východnú časť brázdy a pravostrannú Černošinu, ktorou odteká voda z centrálnej a západnej časti. Juhozápadným okrajom územia preteká i potok Magdanec. Kurimská brázda má nepravidelný tvar, pretiahnutý v západo-východnom smere a dĺžke približne . V rámci Ondavskej vrchoviny je lemovaná len vlastným územím a nesusedí so žiadnou inou geomorfologickou jednotkou.
Na území brázdy leží niekoľko obcí, medzi nimi Kurima, Kučín, Harhaj, Hankovce a Kochanovce, všetky patriace do okresu Bardejov v Prešovskom kraji. Územím prechádzajú len cesty III. triedy, ktoré obsluhujú tunajšie sídla.
Chránené územia.
Na území Kurimskej brázdy sa nenachádza žiadne osobitne chránené územie. 
Turizmus.
V tejto časti Ondavskej vrchoviny nie sú významné turistické lokality, ani značené turistické trasy. Oblasť je vhodná na nenáročnú pešiu a cykloturistiku.

</doc>
<doc id="710551" url="https://sk.wikipedia.org/wiki?curid=710551" title="Takuo Aojagi">
Takuo Aojagi

Takuo Aojagi (, * 14. február 1936, Niigata, Japonsko
† 18. apríl 2020, Tokio, Japonsko) bol japonský inžinier, známy za svoju prácu pri vývoji moderného pulzného oxymetra.
Skorý život.
Aojagi sa narodil 14. februára 1936 v prefektúre Niigata, v Japonsku. Jeho otec, Tacu Aojagi, bol učiteľom matematiky.
Aojagi vyštudoval odbor elektrotechniky na Univerzite v Niigate v roku 1958.
Kariéra.
Po štúdiu pracoval pre firmu zameranú na vedecké prístrojové vybavenie, Shimadzu, no napokon v roku 1971 prešiel ako výskumník do firmy Nihon Kohden.
Dôvodom Aojagiho záujmu o výskum pulzných oxymetrov bolo to, že tie prvého druhu boli nepresné, a v praxi nepraktické. Jeho hlavnou myšlienkou pri zlepšení tohto prístroja bolo meranie rozdielu toho, ako krv absorbuje červené svetlo v porovnaní s infračerveným svetlom.
Nihon Kohden si dal tento prístroj patentovať v roku 1974. Aojagi a jeho kolega Mičio Kiši sa stali jeho spoluinvestormi. Patent bol udelený v roku 1979.
Ocenenia.
Tokijská univerzita udelila Aojagimu doktorát z elektrotechniky v roku 1993. V roku 2002 bol Aojagi ocenený Medailou cti od Japonského cisára. V roku 2015 bol Aojagi príjemcom ocenenia IEEE () za jeho inovácie v oblasti zdravotníckej technológie.

</doc>
<doc id="710554" url="https://sk.wikipedia.org/wiki?curid=710554" title="Ch-59">
Ch-59

Ch-59 (v kóde NATO: AS-13 Kingbolt) je strela typu vzduch-zem stredného dosahu vyvinutá Sovietskym zväzom. Je určená na ničenie malých pozemných cieľov, ktorých súradnice sú určené pred odpálením rakety.
Ch-59 je súčasťou výzbroje útočných lietadiel MiG-27, Su-24M, stíhacích bombardérov Su-34 a stíhačiek Su-35.
Vznik a vývoj.
Vývoj riadenej strely Ch-59 pre lietadlá Su-24 a MiG-27 sa začal v 70. rokoch 20. storočia v konštrukčnej kancelárii Raduga. Od roku 1982 bola raketa Ch-59 testovaná na stíhacom bombardéri Su-17M4. V roku 1984 boli skúšky úspešne ukončené a následne sa Ch-59 stala súčasťou výzbroje frontových bombardérov Su-24M. Verejnosti bola táto raketa prvýkrát predstavená na leteckej show v Dubaji v roku 1991.
Konštrukcia a vlastnosti.
Ch-59 nesie na prove skladacie ovládacie plochy, na zadnej časti lichobežníkové krídla s riadiacimi plôškami na odtokovej hrane. Podzvuková rýchlosť (285 m/s) udelená strele raketovým urýchľovačom sa udržuje motorom na tuhé palivo s bočným vývodom spalín.
Navedenie je televízne s prenosom dát medzi lietadlom a strelou pomocou podvesného kontajnera APK-8 pri MiGu-27K a APK-9 pri lietadlách Su-24M. Vďaka kontajneru môže pilot sledovať obraz cieľa pohľadom hlavice strely a ak je to potrebné, môže pomocou rádiových povelov vykonať korekciu letu. Vysoko výbušná hlavica s hmotnosťou umožňuje rakete ničiť kryty, sklady, veliteľské centrá a iné chránené objekty. 
Raketa má dĺžku a priemer . Jej dostrel je . Na zavesenie a vypustenie Ch-59 sa používa závesník AKU-58-1.
Modifikovaná verzia Ch-59M bola verejnosti predstavená v roku 1993. Od originálu sa líši dvojnásobne zväčšenou hlavicou a iným pohonným systémom. Pod trup strely bol upevnený malý dvojprúdový motor RDK-300, vyvinutý v OKB Sojuz. Na zadok strely môže byť upevnený raketový urýchľovač na tuhé pohonné hmoty. Ch-59M má s novým pohonom trikrát väčší dolet ako Ch-59 (). Telo rakety bolo predĺžené na . Ch-59M je možné vypustiť už v nadmorskej výške a tá následne vykoná let k cieľu v malej výške (od 50 do ).
Strela môže byť vybavená jednotnou priebojnou hlavicou s hmotnosťou alebo hlavicou so submuníciou o hmotnosti . Stredná kruhová odchýlka dopadu (polomer kruhu do ktorého dopadne polovica striel) je 2-.
Ch-59ME je exportná verzia rakety Ch-59. Bola exportovaná väčšine používateľov Su-30MK.
Ch-59M2 je vylepšený variant schopnosný ničiť pozemné ciele aj v noci.
Ch-59MK je protilodný variant s vylepšeným motorom, ktorý má dolet . Raketa je vybavená aktívnym radarom ARGS-59E a bojovou hlavicou s hmotnosťou . Bola vyvinutá pre stíhacie lietadlá Su-30 a zavedená v roku 2008.
Ch-59MK2 je stealth variant s vylepšeným motorom a doletom prevyšujúcim . Jeho navádzací systém kombinuje automatickú inerciálnu navigáciu a rozpoznávanie terénu s vopred naprogramovanými koordinátmi cieľa. Ch-59MK2 má hranatý trup a stealth náter na minimalizáciu radarového odrazu rakety. Strela má sklopné krídla, aby sa zmestila do vnútornej zbraňovej šachty Su-57.

</doc>
<doc id="710555" url="https://sk.wikipedia.org/wiki?curid=710555" title="Colette Healdová">
Colette Healdová

Colette L. Healdová (* 1977, Montreal, Quebec) je profesorka na Massachusetts Institute of Technology (MIT), ktorá je expertkou na atmosférickú chémiu.
Raný život a štúdiá.
Healdová sa narodila v Montreale v Kanade a vyrástla v Ottawe. Titul BSc v technickej fyzike získala na Queen's University a PhD získala na Harvardovej univerzite v odbore Earth and Planetary Science. Prvý krát sa stretla s atmosférickou vedou počas jej výskumného projektu na University of Toronto. V roku 2008 sa stala assistant professor (ekvivalent docenta) atmosférickej vedy na Colorado State University. Na MIT sa presunula v roku 2012 a aktuálne má pozíciu zároveň na Department of Civil and Environmental Engineering a na Department of Earth, Atmospheric and Planetary Sciences. Na MIT je vedúcou výskumnej skupiny Atmospheric Chemistry and Composition.
Výskum.
Výskumné záujmy Healdovej zahŕňajú atmosférické plyny a častice a ich efekt na kvalitu vzduchu, ekosystémy a klímy. Jej výskum ukazuje, že pochopenie zdrojov organických aerosólov v atmosfére je limitované, čo viedlo k ďalšiemu vedeckému výskumu v tejto oblasti. Healdová je známa ako expertka na sekundárne organické aerosóly.
Od roku 2009 je predsedníčkou Aerosol Working Group pre atmosférický model GEOS-Chem. V rokoch 20062007 mala postgraduálne štipendium NOAA Climate and Global Change na University of California, Berkeley.
Ocenenia.
V roku 2015 dostala James B. Macelwane Medal od American Geophysical Union.

</doc>
<doc id="710556" url="https://sk.wikipedia.org/wiki?curid=710556" title="Tina Gažovičová">
Tina Gažovičová

Mgr. Tina Gažovičová, PhD. (rod. Gyárfášová; * 22. december 1986, Bratislava) je slovenská analytička, politička a odborníčka na vzdelávacie politiky. V septembri 2023 bola zvolená za poslankyňu NR SR ako členka politického hnutia Progresívne Slovensko.
Vzdelanie.
Aj keď sa narodila v Bratislave, väčšinu detstva prežila vo Viedni. V rokoch 19971999 navštevovala Akademisches Gymnasium, Wien. Po návrate do Bratislavy navštevovala Gymnáziu Metodova, kde v roku 2005 maturovala. Počas strednej školy žila niekoľko mesiacov v USA a navštevovala americkú strednú školu.
V roku 2008 ukončila bakalárske štúdium sociológie na Fakulte sociálnych štúdií Masarykovej univerzity v Brne a v roku 2010 potom magisterské štúdium verejnej politiky na Ústave verejnej politiky Fakulty sociálnych a ekonomických vied Univerzity Komenského v Bratislave s diplomovou prácou "Integrácia detí cudzincov do vzdelávacieho systému – komparácia Slovenska a Rakúska".
Na Ústave verejnej politiky Univerzity Komenského v rokoch 20102014 absolvovala aj doktorandské štúdium v odbore európske štúdiá a politiky s dizertačnou prácou "Bilingvizmus: problém, právo či hodnota? Jazykové politiky vo vzdelávaní detí z minorít na Slovensku".
Kariéra.
V roku 2009 začala pracovať v Centre pre výskum etnicity a kultúry (CVEK), kde spolupracovala do roku 2019. Spolupracovala aj s ďalšími neziskovými organizáciami vrátane Nadácie pre deti Slovenska, Centrum komunitného organizovania v Banskej Bystrici, Nadácia Socia a ďalšie.
V roku 2016 žila v Berlíne, odkiaľ externe písala pre Denník SME a pracovala pre miestnu neziskovú organizáciu "Cultures interactive".
V roku 2020 začala pracovať na ministerstve školstve, najprv ako poradkyňa štátnej tajomníčky pre oblasť inkluzívneho vzdelávania. Neskôr pracovala na Štátnom pedagogickom ústave (neskôr Národný inštitút vzdelávania a mládeže), ako vedúca oddelenia pre inklúziu a špeciálnu pedagogiku a podieľala sa na príprave reformy podporných opatrení. V roku 2023 sa vrátila na ministerstvo školstva, kde pokračovala v práci na reformách Plánu obnovy a odolnosti.
V parlamentných voľbách v septembri 2023 kandidovala za politické hnutie Progresívne Slovensko z 24. miesta na kandidátnej listine. Vo voľbách získala vyše 18 tisíc preferenčných krúžkov a stala sa poslankyňa NR SR.
Osobný život.
Jej manžel je Ondrej Gažovič, bývalý diplomat. Majú spolu dvoch synov. V istom období žili spolu na zaježovských lazoch, potom sa vrátili do Bratislavy.
Je dcérou sociologičky Oľgy Gyárfášovej.

</doc>
<doc id="710567" url="https://sk.wikipedia.org/wiki?curid=710567" title="Colette Heald">
Colette Heald



</doc>
<doc id="710571" url="https://sk.wikipedia.org/wiki?curid=710571" title="Kyselina 2-oxoadipová">
Kyselina 2-oxoadipová

Kyselina 2-oxoadipová, známa i ako kyselina α-ketoadipová, je intermediát v metabolizme lyzínu a tryptofánu. Je to derivát kyseliny adipovej. Jej konjugovaná zásada je 2-oxoadipát alebo α-ketoadipát, ktorý predstavuje biochemicky relevantnú formu prítomnú v organizme.
Metabolizmus.
2-oxoadipát vzniká v organizme počas rozkladu lyzínu a tryptofánu. V prípade lyzínu vzniká transamináciou 2-aminoadipátu. Reakciu katalyzuje aminoadipátaminotransferáza, ktorá prenáša aminoskupinu na 2-oxoglutarát za vzniku glutamátu:
 2-aminoadipát + 2-oxoglutarát → 2-oxoadipát + glutamát
V prípade tryptofánu vzniká 2-oxoadipát z 2-aminomukonátu pôsobením hydratázy a následne pôsobením dehydrogenázy:
 2-aminomukonát + H2O + NAD(P)H → 2-oxoadipát + NH3 + NAD(P)+
Bez ohľadu na spôsob vzniku sa 2-oxoadipát premieňa rovnakým spôsobom: dekarboxyluje sa za vzniku glutaryl-CoA pôsobením dehydrogenázy α-ketokyselín. V reakcii takisto vystupuje NAD+ a CoA:
 2-oxoadipát + NAD+ + CoA → glutaryl-CoA + CO2 + NADH
Koncovým produktom premien kyseliny 2-oxoadipovej je acetoacetát.

</doc>
<doc id="710572" url="https://sk.wikipedia.org/wiki?curid=710572" title="Kyselina α-ketoadipová">
Kyselina α-ketoadipová



</doc>
<doc id="710573" url="https://sk.wikipedia.org/wiki?curid=710573" title="Α-ketoadipát">
Α-ketoadipát



</doc>
<doc id="710574" url="https://sk.wikipedia.org/wiki?curid=710574" title="2-oxoadipát">
2-oxoadipát



</doc>
<doc id="710575" url="https://sk.wikipedia.org/wiki?curid=710575" title="Kyselina 2-ketoadipová">
Kyselina 2-ketoadipová



</doc>
<doc id="710576" url="https://sk.wikipedia.org/wiki?curid=710576" title="Kyselina α-oxoadipová">
Kyselina α-oxoadipová



</doc>
<doc id="710577" url="https://sk.wikipedia.org/wiki?curid=710577" title="2-ketoadipát">
2-ketoadipát



</doc>
<doc id="710578" url="https://sk.wikipedia.org/wiki?curid=710578" title="Α-oxoadipát">
Α-oxoadipát



</doc>
<doc id="710580" url="https://sk.wikipedia.org/wiki?curid=710580" title="Kyselina 2-aminomukónová">
Kyselina 2-aminomukónová

Kyselina 2-aminomukónová je intermediát v rozklade tryptofánu. Jej konjugovanou zásadou je 2-aminomukonát. Je to derivát kyseliny mukónovej.
Metabolizmus.
2-aminomukonát vzniká dehydrogenáciou 2-aminomukonát-6-semialdehydu pôsobením aminomukonátsemialdehyddehydrogenázy:
 2-aminomukonát-6-semialdehyd + NAD+ → 2-aminomukonát + NADH
2-aminomukonát sa potom ďalej premieňa na 2-oxoadipát pôsobením hydratázy a následným pôsobením dehydrogenázy. V procese sa štiepi amoniak:
 2-aminomukonát + H2O + NAD(P)H → 2-oxoadipát + NAD(P)+ + NH3

</doc>
<doc id="710581" url="https://sk.wikipedia.org/wiki?curid=710581" title="Aminoacetón">
Aminoacetón

Aminoacetón je organická zlúčenina formálne odvodená od acetónu naviazaním aminoskupiny. V plynnej fáze je stabilný, ale po kondenzácii reaguje sám so sebou. Jeho protónovaná forma tvorí izolovateľné soli, ako napríklad hydrochlorid aminoacetónu, [CH3C(O)CH2NH3]Cl. Semikarbazón hydrochloridu je je takisto stabilným prekurzorom. Aminoacetón je metabolit, ktorý bol implikovaný ako biosyntetický zdroj cytotoxického metylglyoxalu.
Aminoacetón vzniká i počas katabolizmu aminokyseliny treonínu. Treonín sa najprv dehydrogenuje za vzniku 2-amino-3-oxobutyrátu, ktorý je nestabilný a spontánne dekarboxyluje za vzniku aminoacetónu. Ten sa následne oxiduje a deaminuje, čím vzniká metylglyoxal (2-oxopropanál), ktorý sa potom oxiduje na pyruvát. Táto dráha je najdôležitejšou katabolickou dráhou treonínu u cicavcov.

</doc>
<doc id="710582" url="https://sk.wikipedia.org/wiki?curid=710582" title="Ennio de Giorgi">
Ennio de Giorgi



</doc>
<doc id="710583" url="https://sk.wikipedia.org/wiki?curid=710583" title="Znamenia">
Znamenia

Znamenia je EP slovenskej speváčky Dominiky Mirgovej, ktoré vyšlo 17. decembra 2021. EP vyšlo iba v online forme na streamovacích platformách. Nahrávka obsahuje 5 skladieb. Na EP sa tentokrát nenachádzajú žiadne spolupráce so známymi umelcami, ale duet so svojim synom Peťkom. Na hudobných produkciách sa podieľali ADiss, Mike Jasom, Hoodini, Remo a Eugen Botoš. EP dostalo označenie „zimné EP“ a je tretím zo štvorice sezónnych EP.
Ukážky skladieb boli predstavené 13. decembra 2021 v podobe 2-minútového snippetu.
Nahrané skladby.
EP otvára skladba „Znamenia“, ktorú produkoval producent Mike Jasom z Londýna spoločne s ADissom na diaľku cez Zoom.
Druhou skladbou je „Ohana“, vďaka ktorej bola bola pomenovaná aj kolekcia Dominiky, ktorá vyšla spolu s EP.
Jedinou vianočnou piesňou je prvý spoločný duet so svojim synom Peťkom, čo je „prerábka“ jej známeho vianočného hitu „Šťastné a veselé“, ktorý naspievala ešte v roku 2014. Keďže pôvodnú skladbu Dominika nevlastní, jediné, čo jej bolo umožnené, je dať skladbu do iného aranžmánu. 

</doc>
<doc id="710585" url="https://sk.wikipedia.org/wiki?curid=710585" title="Bodliak kučeravý pravý">
Bodliak kučeravý pravý

 
Bodliak kučeravý pravý () je dvojročná bylina z čeľade astrovité ("Asteraceae"). Jeho prirodzený areál zahŕňa mierne oblasti od Európy cez Kaukaz až po Sibír. 
Opis.
Bodliak kučeravý pravý je vlhkomilná dvojročná bylina vysoká 60 až 150 cm. Priama vlnatá byľ je len hore krátko rozkonárená a po celej dĺžke je kučeravo krídlatá a mäkko ostnitá. Byľové krídla sú široko trojuholníkovito laločnaté. 
Listy sú mäkké, v obryse kopijovité, vrúbkované, do jednej tretiny laločnaté, so 4 až 6 pármi lalokov s ostňami do 2 mm. Čepele sú na rube sivo pavučinato chlpaté a zbiehavé. 
Červenofialové, zriedka ružové alebo biele kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné, dlhé 12 až 15 mm. Peľnice tyčiniek sú zrastené do rúrky okolo čnelky. Kalich je voľný, trváci, premenený na chocholec s nedelenými štetinkami, dlhý 8 až 12 mm, slúžiaci na rozširovanie semien vetrom. Semenník je spodný, plodom je hladká laločnatá nažka veľká do 3 mm, s úzkou korunkou. Zákrov pozostáva z čiarkovito šidlovitých, v dolnej tretine brvitých listeňov. Vnútorné listene sú holé alebo pavučinato vlnaté a žltkasté. Vajcovito guľovité úbory s priemerom 15 až 25 mm sú na konci konárikov nakopené po tri až päť. 
Rozšírenie.
Areál rozšírenia bodliaka kučeravého pravého zahŕňa mierne oblasti od Európy cez Kaukaz až po Kazachstan, Kirgizsko, Mongolsko a Sibír. Zavlečený je v Kanade, Spojených Štátoch, Indii a západných Himalájach.
Na Slovensku je na celom území v teplejších oblastiach hojný, inde zriedkavý.
Ekológia.
Bodliak kučeravý pravý obsadzuje vhodné stanovištia od nížin po horský stupeň. Rastie často v pobrežných kroviskách, priekopách, na vlhkých lúkach a na rúbaniskách. Obľubuje vlhké, výživné, humózne, kamenisté i hlinitopiesočnaté pôdy. Kvitne od júla do septembra. 

</doc>
<doc id="710586" url="https://sk.wikipedia.org/wiki?curid=710586" title="Čeršľa">
Čeršľa

Čeršľa () je vrch v Laboreckej vrchovine, krajinnom celku Nízkych Beskýd. Leží na slovensko-poľskej hranici, nad obcou Dlhoňa, približne severne od Svidníka. 
Poloha.
Nachádza sa na severozápadnom okraji vrchoviny, v hraničnom hrebeni a teda na hranici Prešovského kraja a Podkarpatského vojvodstva. Južná časť zasahuje do okresu Svidník a katastra obce Dlhoňa, severná patrí gmine Krempna v powiate Jaslo. Najbližšími sídlami sú južne situovaný Havranec a Dlhoňa, juhovýchodne leží Vyšná Pisaná a Šarbov a juhozápadne Kečkovce a Vápeník, severne sa nachádzajú Polany a severovýchodne Olchowiec. Je súčasťou Chránenej krajinnej oblasti Východné Karpaty v slovenskej a Magurského národného parku v poľskej časti.
Opis.
Čeršľa leží v hraničnom hrebeni na severozápadnom okraji Laboreckej vrchoviny, na poľskom území v pohorí Beskid Niski. Západným smerom sa nachádza Jaworzyna (), Nad Tysowym (), Czeremcha () a Filipovský vrch (), južným Pomierka (), Kačurák (), Rohuľa () a Dubica (), východným Skalné (), Stávok (), Ruban () a Kury wierch () a severným Dobańce (), plytkým sedlom oddelená Czerszia () a Pakuszowa (). Južnú časť hrebeňa odvodňuje potok Mazgalica do riečky Svidničianka v povodí Ondavy, voda zo západných aj severovýchodných svahov odteká do Wisloky v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Laboreckej vrchoviny, ojedinele aj Ondavskú vrchovinu, Busov, Slanské a Vihorlatské vrchy, výniočne i Tatry.

</doc>
<doc id="710587" url="https://sk.wikipedia.org/wiki?curid=710587" title="Šípková">
Šípková

Šípková môže byť:

</doc>
<doc id="710588" url="https://sk.wikipedia.org/wiki?curid=710588" title="Škoda 52 T">
Škoda 52 T

Škoda 52 T (obchodný názov Škoda ForCity Plus Praha 52T) je električka vytvorená pre české hlavné mesto Prahu firmou Škoda Transportation.
Konštrukcia.
Škoda 52T je súčasťou série ForCity Plus. Jedná sa o jednosmernú plne nízkopodlažnú päťčlánkovú električku. Vozidlo má päticu dvojkrídlových dverí nachádzajúcich sa v prvom, treťom a piatom článku. Disponuje štyrmi podvozkami, z ktorých dva otočné sú pod krajnými článkami a dva čiastočne otočné pod druhým a štvrtým článkom. Všetky podvozky sú hnacie, pričom v podvozku sa nachádzajú vždy dva asynchrónne motory, z ktorých každý poháňa dvojicu kolies na jednej strane podvozku za sebou. Vďaka tomu bola oproti ostatným modelom radu ForCity Plus dosiahnutá 100% nízkopodlažnosť u všetkých sedadiel, ktoré tak nie sú umiestnené na podestách.
Dodávky električiek.
V súvislosti s rozširovaním električkovej siete a obnovou vozového parku vypísal v novembri 2022 Dopravný podnik hl. m. Prahy súťaž až na 200 nízkopodlažných jednosmerných električiek. S prvou časťou dodávky sa počítalo v priebehu roka 2025. Víťazom súťaže sa v novembri 2023 stala Škoda Transportation, okrem nej podala ponuku do finálnej časti súťaže iba spoločnosť Stadler Rail.
Dodaných má byť 40 električiek v hodnote 82,5 miliónov korún za jeden kus. Prvých 20 električiek má byť dodaných od 1. januára do 2. decembra 2025, ďalších 20 potom v roku 2026. Pri celom využití opcie na ďalších 160 vozidiel by mala byť posledná električka dodaná do Prahy v roku 2032.

</doc>
<doc id="710591" url="https://sk.wikipedia.org/wiki?curid=710591" title="Carduus crispus subsp. crispus">
Carduus crispus subsp. crispus



</doc>
<doc id="710598" url="https://sk.wikipedia.org/wiki?curid=710598" title="Colette L. Heald">
Colette L. Heald



</doc>
<doc id="710602" url="https://sk.wikipedia.org/wiki?curid=710602" title="Charles Louis L'Héritier de Brutelle">
Charles Louis L'Héritier de Brutelle



</doc>
<doc id="710603" url="https://sk.wikipedia.org/wiki?curid=710603" title="Charles L’Héritier de Brutelle">
Charles L’Héritier de Brutelle



</doc>
<doc id="710613" url="https://sk.wikipedia.org/wiki?curid=710613" title="Hockey Club Lev Praha">
Hockey Club Lev Praha



</doc>
<doc id="710616" url="https://sk.wikipedia.org/wiki?curid=710616" title="Český med">
Český med

Český med (zväzová norma Český med) je norma kvality č. ČSV 1/1999, ktorú vydáva "Český svaz včelářů" pre med produkovaný na území Česka. Táto norma stanovuje kvalitatívne požiadavky na med, ktorý je určený pre spotrebiteľské balenie. Táto norma umožňuje spotrebiteľom identifikovať kvalitný med s geografickým pôvodom z Česka. Jej dodržiavanie prispieva k ochrane kvality a dôveryhodnosti českého medu.
Tu sú niektoré kľúčové body tejto normy:

</doc>
<doc id="710617" url="https://sk.wikipedia.org/wiki?curid=710617" title="Potocký potok">
Potocký potok

Potocký potok je potok na rozhraní troch geomorfologických celkov: pramenným úsekom v geomorfologickom celku Čergov a zvyšnou časťou toku v geomorfologickom celku Spišsko-šarišské medzihorie v jeho geomorfologickom podcelku Šarišské podolie a v geomorfologickom celku Beskydské predhorie v jeho geomorfologickom podcelku Záhradnianska brázda v regióne Šariš v Prešovskom kraji v okrese Prešov. Je pravostranným prítokom vodného toku Ternianka v povodí Sekčova. Má dĺžku .
Prameň.
Pramení v západne od vrchu Bukovec so v katastrálnom území Babin Potok v lesnom extraviláne na západnom okraji centrálnej časti územia obce Terňa v okrese Prešov v Prešovskom kraji. 
Opis toku.
Od prameňa tečie juhovýchodným smerom cez lesný extravilán obce Terňa časť obce Babin Potok, pravým brehom obmýva les a pasienok Paseka, ľavým brehom brehom obmýva úpätie vrchu a lesa Bukovec, pravým brehom obmýva les Stavenec. Vteká do poľnohospodárskeho extravilánu, pravým brehom obmýva pole Pod Dielom, preteká cez intravilán časti obce Babin Potok, v extraviláne mení smer na juh, meandruje. Ľavým brehom obmýva úpätie vrchu a poľa Šándorovka so , v vteká na hranicu medzi časťou obce Babin Potok a časťou obce Terňa v obci Terňa a tečie po tejto hranici, v priberá pravostranný bezmenný prítok a zároveň opúšťa hranicu medzi dvoma časťami obce (katastrálnu hranicu) a vteká na územie časti obce Terňa, v priberá ďalší pravostranný bezmenný prítok, ľavým brehom obmýva pole Kamenec, v priberá pravostranný bezmenný prítok. V v extraviláne obce Terňa ústi do vodného toku Ternianka ako jej pravostranný prítok. Vodný tok Ternianka ďalej ústi do Sekčova. Pramení, preteká a ústi na území obce Terňa v okrese Prešov v Prešovskom kraji. Nemá dôležitejší prítok.
Pôvod názvu.
Názov vodného toku má pôvod v názve časti obce "Babin Potok" v obci Terňa. Na území časti obce Babin Potok, pred rokom 1991 samostatnej obce, vodný tok pramení a tečie. Z prídavného mena vytvoreného z druhého komponentu názvu časti obce, zo slova "potocký", po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Potocký potok" ako súčasť veľmi početnej skupiny názvov v slovenskej toponymii, najmä hydronymii. Hydronymum Potocký potok bolo štandardizované v roku 2007. V súčasnej slovenskej štandardizovanej hydronymii hydronymum Potocký potok je jedinečným názvom (marec 2024). 

</doc>
<doc id="710631" url="https://sk.wikipedia.org/wiki?curid=710631" title="Škoda 52T">
Škoda 52T



</doc>
<doc id="710635" url="https://sk.wikipedia.org/wiki?curid=710635" title="Palaistra">
Palaistra

Palaistra (, ) bola v starogrécka budova určená na telesnú výchovu mládeže.
Palaistra (od palé, „zápas“) bola inštitúcia podobná gymnasiu. Latinský výraz "palaestra" sa niekedy voľne používa pre gymnasion, ale v skutočnosti bola grécka palaistra (zápasnícka škola) celkom odlišná. Bola to škola, kde sa chlapci učili atletiku (predovšetkým zápasenie a box), a na rozdiel od gymnasia bola často v súkromnom vlastníctve. Palaistra sa obvykle skladala z otvoreného dvora pokrytého pieskom, ktorý ponúkal tréningovú plochu a bol obklopený obdĺžnikovým stĺporadím, za ktorým sa nachádzali šatne a kúpeľne. Stavebnou koncepciou sa však v podstate zhodovala s gymnasiom (a niekedy aj učebnou náplňou), ktorého bola často súčasťou. 
V Olympii slúžili tieto dve budovy hlavne na tréning účastníkov hier; navyše aj ako ich ubytovne. Palaistra v Olympii mala štvorcový pôdorys s rozmermi 66 krát 66 metrov. V Delfách, aspoň sčasti ovplyvnených členitým terénom, palaistra nemala veľké centrálne nádvorie, ale staviteľ kládol veľký dôraz na kúpeľ. Rozdiel pravdepodobne súvisel s relatívnym nedostatkom vody v Olympii (hoci tam bolo kúpalisko juhozápadne od palaistry), na rozdiel od bohatých zásob vody v Delfách. 

</doc>
<doc id="710636" url="https://sk.wikipedia.org/wiki?curid=710636" title="Palaestra">
Palaestra



</doc>
<doc id="710639" url="https://sk.wikipedia.org/wiki?curid=710639" title="Sledge hokej">
Sledge hokej



</doc>
<doc id="710640" url="https://sk.wikipedia.org/wiki?curid=710640" title="Andrew Tang">
Andrew Tang

Andrew Tang (* 29. november 1999, Naperville, Illinois, USA), na internete taktiež vystupujúci pod jeho hernou prezývkou penguingm1, je americký šachový veľmajster. Popri hraní šachu sa venuje aj strímovaniu na platforme Twitch. Známy je hlavne vďaka jeho zručnostiam v takzvanom bullet šachu (), či jeho hraniu šachu naslepo.
Súkromný život.
Tang sa narodil v Naperville, v americkom štáte Illinois, no v jeho ôsmich rokoch sa s rodinou presťahoval do Minnesoty. Momentálne študuje na Princetonskej univerzite.
Šachová kariéra.
Tang začal hrávať šach už od skorého veku, v materskej škole. Jeho trénerom bol John Bartholomew. Získal titul medzinárodného majstra v roku 2014, za jeho výhru v Severoamerickom juniorskom šachovom šampionáte ().
Titulom veľmajstra bol Tang ocenený v novembri roku 2017, po splnení finálnych noriem a dosiahnutím ELO ratingu nad 2 500, na turnaji v Severnej Karolíne. FIDE mu oficiálne rolu udelilo v apríli roku 2018.
V decembri roku 2018 sa Tang zúčastnil Svetového šampionátu v rýchlom šachu (), hranom v Petrohrade. Umiestnil sa na 59. mieste. Bola to taktiež jeho prvá príležitosť zahrať si naživo so svetovým šampiónom Magnusom Carlsenom.
1. októbra 2020 Tang podpísal kontrakt s e-športovou organizáciou Cloud9 pod hernou prezývkou penguingm1.
V roku 2021 sa Tang taktiež zúčastnil aj šampionátu v bullet šachu (), ktorý bol usporiadaný platformou chess.com. Hral proti známym veľmajstrom ako Hikaru Nakamura, Hihal Sarin, Daniel Naroditsky či Alireza Firouzja. Skončil na druhom mieste, po prehre s Firouzjom vo finále. V nasledujúcom ročníku rovnakého šampionátu sa umiestnil opäť na druhom mieste, tentokrát po prehre proti Nakamurovi.

</doc>
<doc id="710643" url="https://sk.wikipedia.org/wiki?curid=710643" title="Šípková (vrch v Bukovských vrchoch)">
Šípková (vrch v Bukovských vrchoch)

Šípková (; ) je vrch v Bukovských vrchoch, krajinnom celku Polonín. Leží na slovensko-poľskej hranici nad obcou Stakčín, približne severne od Sniny. 
Poloha.
Nachádza sa v severnej časti Bukovských vrchov, v geomorfologickom podcelku Bukovce. Juhozápadná časť masívu a hrebeňa leží v Prešovskom kraji, okrese Snina a na katastrálnom území obce Stakčín, severovýchodná patrí Podkarpatskému vojvodstvu, powiatu Lesko a gmine Cisna. Najbližšími sídlami sú juhovýchodne situovaná Runina, južne Topoľa, Príslop a Stakčín, juhozápadne Pčoliné, západne Parihuzovce a Osadné a severne obec Cisna. Masív patrí do Národného parku Poloniny a v slovenskej časti aj do prírodnej rezervácie Šípková.
Opis.
Šípková leží v hraničnom hrebeni na severnom okraji Bukovských vrchov, medzi vrchmi Strop () a Rypy (), západne od Ruského sedla. Východným smerom sa nachádza Jaslo (), Kruhliak (), Rypy (), Kurníkov Beskyd (), Pľaša () a Ďurkovec (), južným Hajdošík (), Solište () a Borsuk (), západným Kýčerka () Skory (), Černiny () a sedlom oddelený Strop () a severným Matragona (), Kiczerka (), Hyrlata (, Rosocha () a Rys (). Južne sa zvažujúca časť hrebeňa patrí do povodia Laborca a jeho prítoku Cirocha, kde vodu z juhozápadných svahov odvádza potok Smolník, zo severných odteká potokom Roztoczka do rieky Solinka v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva miestami nesúvislý lesný porast, ktorý umožňuje obmedzený rozhľad. Z vhodných lokalít na hrebeni je vidieť okolité vrcholy Bukovských vrchov, no tiež Laboreckú vrchovinu, Slanské a Vihorlatské vrchy, no tiež Bieszczady v Poľsku a ukrajinské Karpaty.

</doc>
<doc id="710645" url="https://sk.wikipedia.org/wiki?curid=710645" title="Bodliak laločnatolistý">
Bodliak laločnatolistý

Bodliak laločnatolistý () je bylina z čeľade astrovité ("Asteraceae"). Prirodzene sa vyskytuje iba na Slovensku a v Poľsku.
Opis.
Bodliak laločnatolistý je bylina vysoká do 100 cm. Byle sú hrubé, chudobne rozkonárené, s laločnatými krídlami, ktoré sú ostníkaté a široké do 5 mm.
Listy sú tenké, v obryse kopijovité, široké 3 až 5 cm, prízemné sú zúžené do krídlatej listovej stopky. Byľové listy sú so širokou bázou a sediace. Čepele sú na oboch stranách holé alebo s riedkymi kučeravými chlpmi, do jednej tretiny až do polovice laločnaté. Laloky sú trojuholníkové, tupé, trojlaločné, krátko ostníkaté.
Červenofialové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné, dlhé do 16 mm. Tyčinky sú peľnicami zrastené do rúrky okolo čnelky. Kalich je voľný, trváci, premenený na chocholec s nedelenými štetinkami, dlhý 10 až 13 mm. Semenník je spodný a plodom je hladká nažka veľká 3 až 4 mm. Zákrov pozostáva z pavučinato vlnatých listeňov širokých do 2 mm. Vnútorné zákrovné listene sú dvakrát dlhšie ako prostredné. Úbory s priemerom 20 až 30 mm sú jednotlivé, na dlhých ostníkato krídlatých stopkách.
Rozšírenie.
Bodliak laločnatý sa prirodzene vyskytuje iba na Slovensku a v Poľsku. Na Slovensku rastie v Malej a Veľkej Fatre, Belianskych Tatrách a v Pieninách.
Ekológia.
Bodliak laločnatolistý obsadzuje vhodné stanovištia na skalnatých vápencových stráňach. Kvitne od júla do augusta. Na Slovensku je považovaný za takmer ohrozený taxón a je chránený.

</doc>
<doc id="710646" url="https://sk.wikipedia.org/wiki?curid=710646" title="Carduus lobulatus">
Carduus lobulatus



</doc>
<doc id="710648" url="https://sk.wikipedia.org/wiki?curid=710648" title="Tina Gyárfášová">
Tina Gyárfášová



</doc>
<doc id="710649" url="https://sk.wikipedia.org/wiki?curid=710649" title="Raslavická brázda">
Raslavická brázda

Raslavická brázda je geomorfologickou časťou Ondavskej vrchoviny. Leží na území okresov Bardejov a Svidník.
Polohopis.
Brázda sa nachádza v juhozápadnej časti Ondavskej vrchoviny a zaberá pás územia od Bardejova po Giraltovce. Juhovýchodným okrajom preteká rieka Topľa, kde odteká voda z tejto oblasti potokom Topoľa a Koprivnička, severozápadnú časť odvodňuje Šibská voda a jej prítoky Kľušovský a Richvaldský potok. Strednú časť odvodňuje rieka Sekčov a jej prítok Hrabovec, smerujúce do Torysy. Raslavická brázda má nepravidelný tvar, pretiahnutý v severozápado-juhovýchodnom smere. V rámci Ondavskej vrchoviny je lemovaná len vlastným územím, na západe susedí s pohorím Čergov.
Na území brázdy leží množstvo obcí, medzi nimi od severovýchodu Richvald, Hervartov, Hertník, Bartošovce, Raslavice a Koprivnica v okrese Bardejov a Kuková, Giraltovce a Kračúnovce v okrese Svidník v Prešovskom kraji. Juhovýchodnou časťou prechádza cesta I/21 z Prešova do Svidníka, strednou časťou cesta II/545 spájajúca Prešov a Bardejov. Na tieto dve dopravné tepny sa pripájajú cesty III. triedy, ktoré obsluhujú tunajšie sídla. Taktiež strednou časťou prechádza aj železničná trať Prešov – Bardejov.
Chránené územia.
Na území Raslavickej brázdy sa nenachádza žiadne osobitne chránené územie. 
Turizmus.
V tejto časti Ondavskej vrchoviny nie sú významné turistické lokality, no územím vedie Cesta hrdinov SNP a niekoľko miestnych značených turistických chodníkov. Oblasť je vhodná na nenáročnú pešiu a cykloturistiku.

</doc>
<doc id="710655" url="https://sk.wikipedia.org/wiki?curid=710655" title="M119">
M119

M119 je ľahká poľná húfnica kalibru vyvinutá pre americkú armádu. Ide o upravenú verziu britskej húfnice L119. Túto zbraň vybrala americká armáda pre výsadkové, horské a ľahké pešie jednotky. Kontrakt zahŕňal dodávku 150 húfnic zo Spojeného kráľovstva a ďalšie húfnice boli licenčne vyrábané v USA. Americká armáda získala 540 (podľa iných zdrojov až 821) týchto húfnic. Výroba sa začala v roku 1989.
M119 nahradila v americkej armáde 105 mm húfnicu M102, ktorá bola zavedená ešte počas vojny vo Vietname. Americká armáda nasadila húfnicu M119 prvýkrát počas vojny v Perzskom zálive v roku 1991. Neskôr túto húfnicu použila americká armáda aj počas vojny v Afganistane. Postupom času boli americké húfnice M119 modernizované na štandardy M119A2 a M119A3.
Popis.
Táto húfnica môže využívať akúkoľvek konvenčnú delostreleckú muníciu NATO kalibru 105 mm, vrátane raketových nábojov. Maximálna rýchlosť streľby je 8 nábojov za minútu po dobu 3 minút. Udržateľná rýchlosť streľby je 3 náboje za minútu po dobu 30 minút. Tento delostrelecký systém bežne obsluhuje 6-členná posádka, ale v prípade núdze to zvládnu aj 4 ľudia.
Húfnica M119 je zvyčajne ťahaná vozidlom M1097 alebo M1152 HMMWV. Môže byť ľahko prepravovaná aj pomocou helikoptéry Blackhawk alebo Chinook, prípadne vojenským dopravným lietadlom, z ktorého môže byť zhodená na padáku.
Podľa moderných štandardov nie je palebná sila a dosah tejto húfnice príliš pôsobivý. K jej hlavným výhodám však nesporne patrí nízka hmotnosť, mobilita a rýchla streľba.
Varianty.
M119A1 je modernizovaný variant, ktorý disponuje niekoľkými drobnými vylepšeniami. Medzi ne patrí systém riadenia paľby a údržba. Na zvýšenie doletu bol pre húfnice M119A1 vyvinutý vysokovýbušný raketový náboj M913, ktorý bol zavedený začiatkom 90. rokov 20. storočia. Táto munícia môže zasiahnuť ciele až na vzdialenosť . To je viac ako 70% nárast dosahu oproti štandardnému vysokovýbušnému náboju M1. 
M119A2 je ďalšia vylepšená verzia vybavená novým zameriavacím systémom. Okolo roku 2011 bol pre túto húfnicu zavedený nový vysoko výbušný náboj M1130A1 s dosahom . Ten nahradil 4 rôzne typy existujúcej munície, čím sa zvýšila účinnosť v boji a zjednodušil sa logistický reťazec.
M119A3 je najnovšia verzia s digitálnym systémom riadenia paľby a navigačným systémom vlastnej polohy. Táto húfnica bola zaradená do služby v roku 2013.

</doc>
<doc id="710662" url="https://sk.wikipedia.org/wiki?curid=710662" title="Justine Trietová">
Justine Trietová

Justine Trietová (* 17. júl 1978, Fécamp, Seine-Maritime), je francúzska filmová režisérka, scenáristka a herečka.
Debutovala dokumentárnymi filmami a krátkym filmom "Vilaine Fille, mauvais garçon", ktorý získal cenu na filmovom festivale Berlinale v roku 2012. O dva roky neskôr jej prvý celovečerný film "La Bataille de Solférino" (Bitka pri Solferine), uvedený na filmovom festivale v Cannes v roku 2014, zaznamenal veľký úspech u kritikov, etabloval ju vo francúzskom audiovizuálnom prostredí a priniesol jej nomináciu na Cézara za najlepší prvý film. Pokračovala komédiou "Victoria", ktorá jej opäť vyniesla ďalšie dve nominácie na Cézara, ako aj film "Sibyla" v roku 2019.
O štyri roky neskôr dosiahla celosvetový úspech so svojím filmom "Anatómia pádu", ktorý získal Zlatú palmu na filmovom festivale v Cannes v roku 2023, čím sa stala len treťou ženou v histórii festivalu, ktorá toto ocenenie získala. Jej film získal aj šesť Cézarov, dva Zlaté glóbusy, cenu Lumière, tri Európske filmové ceny a päť nominácií na Oscara.
Životopis.
Detstvo a vzdelanie.
Narodila sa v meste Fécamp, v provincií Seine-Maritime a vyrastala v Paríži. Jej otec nebol často prítomný, matka pracovala a vychovávala tri deti, z ktorých ostatné dve neboli jej vlastné.
Je absolventkou vysokej školy "Beaux-Arts" v Paríži (slovensky: "vysoká škola krásnych umení"), kde absolvovala skúšky na maliarku. Po dvoch rokoch štúdia sa začala venovať videu a strihu. K filmu sa dostala až neskôr, keď sa považovala za príliš starú na to, aby sa pridala do "La Fémis (Európská nadácia pre odbory obrazu a zvuku)".
Vplyvy.
Tvrdí, že ju ovplyvnili John Cassavetes a jeho film "Opening Night", ale aj James L. Brooks drámou "Tendres Passions", ktorá získala päť Oscarov vrátane Oscara za najlepší film so Shirley MacLaine a Jackom Nicholsonom.
Takmer pätnásť rokov po svojom debute na slávnostnom odovzdávaní Zlatej palmy v roku 2023 vyhlásila, že vtedy bolo "ešte stále možné robiť chyby a začať odznova".
Kariéra.
20072012: prvé kroky v tvorbe dokumentárnych filmov.
Po štúdiách režírovala sériu dokumentárnych filmov vrátane:
20122016: uznanie zo strany kritikov i verejnosti.
Na Berlínskom medzinárodný filmovom festivale v roku 2012 vyhrala Európsku filmovú cenu akadémie EFA za najlepší európsky film, krátkometrážnym filmom "Vilaine Fille, mauvais garçon", ktorý rozpráva príbeh maliara na mizine a herečky, ktorí sa stretávajú a spolupracujú dovtedy, kedy sú konfrontovaní so zmenou okolností. Tento krátky film získal v tom istom roku aj hlavnú cenu na Filmovom festivale v Angers a na Filmový festivale Entrevues Belfort.
Jej prvý celovečerný film "La Bataille de Solférino" získal uznanie kritiky, ale komerčný úspech nie. Príbeh sa odohráva 6. mája 2012, v deň druhého kola francúzskych prezidentských volieb. Hlavná hrdinka, novinárka, ktorú hrá Laëtitia Dosch, pracuje pre 24-hodinový spravodajský kanál I-Télé a informuje o situácii na ulici Solférino, pred sídlom "Socialistickej strany", ktorá voľby priamočiaro vyhrala. Film bol nakrútený prevažne na mieste a "ukazuje, aké represívne a dokonca násilné môže byť takéto zhromaždenie, najmä keď sa jednotlivec stráca v davovej psychóze uprostred osobných konfliktov". Tržby v kinách boli skromné, film si pozrelo len 30 951 divákov.
Trietová patrí ku generácii mladých francúzskych filmových tvorcov, na ktorú upozornil filmový kritik Stéphane Delorme v časopise "Cahiers du cinéma" v apríli 2013. Rezisérka bola predstavená širokej verejnosti na Filmovom festivale v Cannes 2013.
"Viktória" je jej prvým úspechom u divákov, v priebehu roka 2016 ju videlo 700 000 divákov. Hlavnou postavou je mladá právnička, ktorá musí obhajovať priateľa podozrivého z dobodania svojej priateľky na smrť a potom si v dôsledku prepracovanosti najíma bývalého drogového dílera z ulice ako au-pair, aby sa staral o jej dve malé dcéry. Pritom zisťuje, že jej bývalý manžel zverejnil na internete príbeh inšpirovaný ich minulosťou, v ktorom ju obviňuje z rôznych vecí. Film bol v roku 2017 päťkrát nominovaný na Césara, vrátane Césara za najlepší film.
20192023: rast v očiach kritiky.
Na Filmovom festivale v Cannes 2019 bol jej film "Sibyl" nominovaný na ocenenie. Scenár filmu napísala Trietová spolu so svojím partnerom Arthurom Hararim. Nemecká herečka Sandra Hüller hrá úlohu Mikaely "Mika" Sandersovej, filmovej režisérky.
Film rozpráva príbeh psychoterapeutky, ktorá sa vracia k svojej prvej vášni, písaniu, s až príliš lákavým zdrojom inšpirácie, ktorou je jej nová pacientka, problémová herečka.
Film bol "zjavením na filmovom festivale v Cannes" a bol pochválený za to, že "konečne ukazuje ženy v celej ich zložitosti" prostredníctvom "portrétu zložitej a mnohorozmernej ženy", ktorá si je "istá sama sebou a zároveň si nie je istá vôbec".
Potvrdzuje to jednu z charakteristických tém režisérky: "Hrdinky Justine Trietovej akoby vždy nosili svet na dosah ruky".
Je to prvý film Justine Trietovej nakrútený v prírodnej krajine, na sopečnom talianskom ostrove Stromboli. Je poklonou filmu "Stromboli" Roberta Rosselliniho z roku 1950, ktorý sa považuje za klasiku talianskeho neorealizmu.
2023: medzinárodný úspech s "Anatómiou pádu".
Justine Triet sa v roku 2023 stala treťou ženou a druhou Francúzkou v histórii Filmového festivalu v Cannes, ktorá získala Zlatú palmu, po Novozélanďanke Jane Campionovej a Francúzke Julii Ducournauovej.
"Anatómia pádu" je "chirurgickou pitvou párového vzťahu". Rozpráva príbeh súdneho procesu so spisovateľkou obvinenou zo zabitia manžela, ktorý vypadol z podkrovného okna chaty vo francúzskych alpách v Savojsku.
Scenár napísala opäť spolu s Arthurom Hararim, v hlavnej úlohe obvinenej sa predstavila nemecká herečka Sandra Hüller, ako aj Swann Arlaud, Antoine Reinartz a Samuel Theis.
Keďže pravidlá festivalu bránia porote udeliť viac ako jednu cenu tej istej produkcii, Sandra Hüller nezískala cenu za najlepší ženský herecký výkon.
Justine Trietová pri preberaní ceny venovala Zlatú palmu "mladým režisérom" a vyzvala ich, aby "si našli priestor v tomto svete".
V januári 2024 získal Trietová za film Anatómia pádu na udeľovaní Zlatých glóbusov v Spojených štátoch cenu za najlepší scenár a najlepšiu drámu. Jej film bol zároveň najväčším francúzskym úspechom roku 2023, ako aj desiatym celovečerným filmom v histórii francúzskej kinematografie, ktorý sa uchádzal o najvyššiu trofej v Hollywoode, Oscara, po filmoch "Veľká ilúzia" Jeana Renoira, Costa-Gavrasovom "Z", "Tess-"e Romana Polanského, "Atlantic City" Louisa Malleho, "Pianistu" Romana Polanského, "Umelcovi" Michela Hazanaviciusa, "Amour" Michaela Hanekeho, "Otec" Floriana Zellera a "Coda" Sian Hederovej.
Za film obdržala v roku 2024 na 96. ročníku udeľovania Oscarov aj Cenu Akadémie za najlepší pôvodný scenár.
Kontroverzia pri udeľovaní Zlatej palmy.
Keď Justine Trietová ďakovala za Zlatú palmu, venovala ju mladým režisérom a pridala niekoľko viet, v ktorých obhajovala mechanizmus navrhnutý v roku 1946 a posilnený v 80. rokoch na podporu kinematografickej tvorby.
Vyhlásením podporila sociálne hnutie proti dôchodkovej reforme vo Francúzsku v roku 2023, kde rozhodne ukázala svoj názor na problematiku, pretože ju považovala za "šokujúcim spôsobom popieranú a potláčanú".
Francúzska ministerka kultúry vyjadrila svoje ohromenie, pretože podľa nej sa film mohol natočiť len vďaka verejným financiám. Na druhý deň ráno ministerka opäť odsúdila "nevďačný a nespravodlivý" prejav, ktorý označila za "krajne ľavicové ideologické pozadie".
Účet Justine Trietovej na Instagrame dostal "desiatky nenávistných komentárov" obsahujúcich niekedy až zúrivé osobné útoky, ktoré odsúdili viacerí filmoví kritici, ktorí sa jej zastali alebo pripomenuli zásadu rešpektu.

</doc>
<doc id="710666" url="https://sk.wikipedia.org/wiki?curid=710666" title="Národné obchodné gymnázium">
Národné obchodné gymnázium

Národné obchodné gymnázium (), je budova školy z prvej polovice 20. storočia, ktorá sa nachádza v meste Plovdiv v Plovdivskej oblasti v južnom Bulharsku.
Iné názvy.
Škola je známa aj ako Obchodné gymnázium (), alebo Národné obchodné gymnázium Vasila Levského (), v minulosti aj ako Stredná obchodná škola (), alebo Ekonomické technická škola ().
Lokalita.
Budova sa nachádza v centrálnej časti mesta Plovdiv na juhozápadnom úpätí pahorku Bunardžik.
Dejiny a charakteristika budovy.
Autorom budovy je architekt Dimităr Popov v spoluautorstve s architektom Lazarom Nančevom.
Počiatky budovy siahajú do roku 1911, keď bol založený fond s názvom "Výstavba Obchodného gymnázia" () s predsedom Stefanom Obrejkovom. Miesto pre výstavbu budovy bolo zabezpečené plovdivskou radnicou. V rokoch 19121918 bola činnosť fondu v dôsledku prebiehajúcich vojen pozastavená. Značné finančné prostriedky na výstavbu venovali továrnici Pantelej Genov a Svetoslav Karič, čiastočne bola výstavba financovaná aj bankovou pôžičkou. Základný kameň budovy bol položený 28. februára 1926. Výstavba prebiehala do roku 1927 a ešte v tom istom roku bolo do budovy presťahované gymnázium. V roku 1945 sa budova stala sídlom vojenskej nemocnice a neskôr sídlom v Plovdive novootvorenej "Štátnej univerzity" (). V 70. rokoch 20. storočia bola budova vrátená gymnáziu.
Dejiny gymnázia.
Škola bola založená pod názvom "Stredná obchodná škola" () v roku 1910 z iniciatívy "Plovdivskej obchodno-industriálnej komory" () a predovšetkým jej vtedajšieho predseduStefana Obrejkova. Prvým riaditeľom sa stal Evtim Dabev a škola v počiatkoch sídlila v dome doktora Vizantiusa na pahorku Džambaz tepe v susedstve budovy Žltej školy. Hneď v prvom učebnom roku na školu nastúpilo 58 žiakov, z toho 53 chlapcov a 5 dievčat, čo bol unikát, pretože v Bulharsku v tom čase ešte neexistovali zmiešané chlapčensko-dievčenské školy. V roku 1912 sa premiestnila do domu Ivana Duševa na pahorku Sachat tepe. V priebehu roku 1914 bol pri škole otvorený Žiacky kooperatívny spolok "Săglasie" (, doslovne "Súhlas"), ktorý sídlil v suteréne budovy a mal za úlohu pomáhať so vzájomnými vzťahmi medzi žiakmi. Žiakom z chudobných rodín taktiež zabezpečoval stravu a neskôr aj ubytovanie. V učebnom roku 1927/1928 začalo gymnázium pôsobiť v súčasnej budove. V roku 1945 bolo gymnázium premenované na "Ekonomickú technickú školu" (). V roku 1991 bol škole vrátený názov Obchodné gymnázium. V roku 2006 získalo gymnázium štatút národného gymnázia.
Gymnázium pripravuje svojich žiakov aby sa stali ako absolventi špecialistami vo všetkých sférach ekonomiky v oboroch:
Logo gymnázia predstavuje vyobrazenie starorímskeho boha Merkúra.

</doc>
<doc id="710669" url="https://sk.wikipedia.org/wiki?curid=710669" title="Stará fontána na ulici Angel Kănčev">
Stará fontána na ulici Angel Kănčev

Stará fontána na ulici Angel Kănčev (), alebo len Stará fontána () je kašna z polovice 19. storočia, ktorá sa nachádza v meste Triavna v Gabrovskej oblasti v severnom Bulharsku.
Stavba má pridelený štatút kultúrnej pamiatky miestneho významu 
Dejiny.
Fontána bola postavená v roku 1851. Fontána bola postavená z iniciatívy vplyvného trevnenského čorbadžiju (titul udeľovaný v 18. a 19. storočí najzámožnejším bulharským obrodeneckým dejateľom v obci) Nikolu Čuškova. V roku 1967 stavba získala štatút kultúrnej pamiatky miestneho významu V roku 1975 a v roku 2008 prebehli na fontáne reštauračné práce.
Charakteristika.
Autorom stavby je Boňu Čuškov, brat iniciátora výstavby.
Na prednej fasáde fontány sa nachádza staviteľský nápis v znení: „"Cia češma sogradi Nikola Čuškoolu Boňu Čuškoolu v leto 1851 mcă iul 24“" (doslovne: „"Túto fontánu postavil Nikola Čuškoolu Boňu Čuškoolu v lete 1851 mesiac júl 24“").
Štatút a dôvod pamiatkovej ochrany.
Kategória: kultúrna pamiatka miestneho významu, 
Rok vyhlásenia: 1967
Dôvod pamiatkovej ochrany: architektonicko-staviteľská hodnota stavby

</doc>
<doc id="710673" url="https://sk.wikipedia.org/wiki?curid=710673" title="Petteri Orpo">
Petteri Orpo

Antti Petteri Orpo (* 3. november 1969, Köyliö) je fínsky politik, ktorý od roku 2023 pôsobí ako predseda vlády Fínska a od roku 2016 ako líder Národnej koaličnej strany. Po parlamentných voľbách v roku 2023 krátko pôsobil aj ako predseda fínskeho parlamentu.
V rokoch 2017 až 2019 pôsobil ako podpredseda vlády Fínska, v období 2016 – 2019 zároveň ako minister financií, medzi rokmi 2015 a 2016 ako minister vnútra a od roku 2014 do roku 2015 ako minister poľnohospodárstva a lesníctva. Dňa 2. apríla 2023 vyhrala Národná koaličná strana (KOK) vedená Orpom parlamentné voľby s pluralitou 20,8% hlasov a 48 mandátov. Orpo získal vo svojom okrese viac ako 17 000 hlasov.
Raný život a vzdelanie.
Antti Petteri Orpo sa narodil 3. novembra 1969 v Köyliö vo Fínsku. Jeho otec, Hannu Orpo, bol politik a člen KOK. Petteri Orpo obstál fínske matrikulácie a absolvoval školu Köyliön lukio. Neskôr získal magisterský titul v oblasti politických vied z univerzity v Turku. Orpo sa zúčastnil povinnej fínskej štátnej ozbrojenej služby a stal sa rezervným dôstojníkom. Jeho súčasná rezervná hodnosť je kapitán.
Politická kariéra.
Minister vnútra.
Počas svojho funkčného obdobia ako minister vnútra získal Orpo pre jeho riešenie migračnej krízy v roku 2015 podporu od koaličných partnerov v protiimigračnej stane Praví Fíni, ako aj od opozičných zákonodarcov.
Minister financií.
V máji 2016 Orpo oznámil, že bude na júnovom straníckom sneme Národnej koalície kandidovať na predsedu strany proti súčasnému predsedovi a ministrovi financií Alexandrovi Stubbovi. V tom čase sa Orpo pripojil ako druhý k poslankyni Eline Valtonenovej, ktorá sa tiež snažila nahradiť Stubba. Na rozdiel od otvoreného polygota Stubba bol Orpo všeobecne vnímaný ako opatrný hľadač konsenzu s malou skúsenosťou z medzinárodnej politiky. Orpo získal 441,4 hlasov proti Stubbovým 361 a bol tak zvolený ako nový predseda strany. Čoskoro oznámil, že vezme Stubbovo miesto ako minister financií, za ktorého bol oficiálne vymenovaný v júni 2016.
V júni 2017 premiér Juha Sipilä a podpredseda vlády Orpo oznámili, že už nemôžu spolupracovať s tretím koaličným partnerom svojich dvoch strán, stranou Fínov, odvolávajúc sa na rozdiely v základných hodnotách v imigračnej politike a politike EÚ. Pre Sipilu aj Orpa boli v hre zásadné reformy zdravotníctva a miestnych samospráv, ktoré boli kľúčové pre ich plán na vyrovnanie verejných financií.
Okrem svojich politických rolí v národnej politike predsedal Orpo spolu s Valdisom Dombrovskisom Stretnutiu ministrov hospodárskych a finančných vecí EĽS, ktoré zhromažďuje stredopravicových členov Európskej ľudovej strany (EĽS) pred zasadnutiami Rady pre hospodárske a finančné záležitosti (ECOFIN).
Opozícia.
V decembri 2019 sa Orpo pokúsil o vyslovenie nedôvery vtedajšej vláde. To by potom znamenalo vyhlásenie nových volieb, v ktorých Orpo dúfal vo víťazstvo. Vtedajšiu vládu obvinili z nesprávneho postupu pri reagovaní na problémy na trhu práce. Neskôr odstúpil premiér Antti Rinne a Katri Kulmuniová, vtedajšia predsedkyňa strany stredu sa verejne odmietla pripojiť k plánu predčasných volieb v podaní Národnej koaličnej strany.
Predseda vlády (2023súčasnosť).
Parlamentné voľby v roku 2023.
Vo fínskych parlamentných voľbách 2. apríla 2023 zvíťazila Národná koaličná strana vedená Orpom. Strana bola na čele prieskumov od polovice roku 2021 a skončila prvá s 20,8% hlasov a 48 kreslami v parlamente, čím sa jej celkový počet kresiel zvýšil o 10. Išlo o tretí najvyšší výsledok strany v jej histórii. Orpo začal rokovania o zostavení novej vlády, keď sa týždeň po Veľkej noci zišiel nový parlament a spolu s prezidentom ho vymenovali za hlavného vyjednávača.
Orpova kampaň bola založená na znížení štátneho dlhu Fínska a ročného rozpočtového deficitu, ako aj zníženia daní z príjmu. Seba označil ako „fiškálny konzervatívec“.
Orpo bol 12. apríla zvolený parlamentnými frakciami dočasne za predsedu Fínskeho parlamentu, kým nebola vytvorená nová vláda.
27. apríla bolo oznámené, že Orpo začne rokovania so stranou Pravých Fínov (PS), Švédskou ľudovou stranou a kresťanskými demokratmi o vytvorení novej vlády. Táto koalícia strán bola potvrdená 15. júna, pričom formácia vlády vrátane mien jej ministrov bola oznámená 17. júna. Jeho strana získala v kabinete osem pozícií, Praví Fíni sedem (vrátane ministerstiev financií, vnútra a spravodlivosti), zatiaľ čo si Švédska ľudová strana a kresťanskí demokrati rozdelili zvyšných päť. Je to najpravicovejšia vláda Fínska od konca druhej svetovej vojny a je to súčasne jeden z mála prípadov od návratu mieru, kedy jedna strana fínskeho politického spektra bola schopná vytvoriť vládu samostatne.
Obdobie.
Petteri Orpo sa stal predsedom vlády Fínska 20. júna 2023. Vláda za svoju prioritu označila zníženie verejných výdavkov. Orpo oznámil zníženie štátneho rozpočtu o 6 miliárd eur, pričom uviedol, že najväčším nebezpečenstvom, ktoré ohrozuje Fínsko, je „dlhová kríza“ (vtedy 74% HDP) a reformy, z ktorých niektoré „budú bolieť“.
Koalícia vsádza na bezprecedentné krátenie sociálnych dávok. Sprísnia sa napríklad podmienky poberania podpory v nezamestnanosti, zavedie sa jednodňová čakacia lehota pri nástupe na pracovnú neschopnosť (PN) a obmedzí sa prístup k príspevku na bývanie. Okrem toho sa obmedzí právo na štrajk a zavedie sa pokuta za neoprávnené zastavenie práce. Vládna dohoda tiež umožňuje jednoduchšie prepúšťanie a využívanie zmlúv na dobu určitú a zároveň zvyšuje investície do odborného vzdelávania.
Zamestnávatelia tieto oznámenia privítali, v programe vidia reformy, ktoré „požadovali už desaťročia“, ale odbory reformy odsúdili ako „útok na zamestnancov“. Zatiaľ čo stredoľavé a ľavicové strany tiež odsúdili „náročný program, najmä pre ľudí s nízkymi a strednými príjmami“ (Sanna Marinová) a „najprotirobotníckejšiu vládu vo fínskej histórii“ (Li Anderssonová), líderka strany Praví Fíni Riikka Purra vyhlásila, že „nevidí žiadne rozdiely medzi záujmami zamestnávateľov a zamestnancov“.
Pokiaľ ide o imigráciu, podmienky prijímania budú obmedzené. Azyl sa už nebude udeľovať dočasne a na žiadosť o povolenie na trvalý pobyt sa bude vyžadovať šesťročný pobyt vo Fínsku. Zjednotenie rodiny a prístup k naturalizácii budú obmedzené. Okrem toho krajina v rámci relokačného systému prijme len 500 utečencov ročne v porovnaní s 1 050 v súčasnosti. Pracovníci z radov prisťahovalcov už nebudú mať rovnaké spoločenské práva ako osoby s trvalým pobytom a v prípade prepustenia budú musieť krajinu opustiť do troch mesiacov.
Počas prvého mesiaca jeho kabinetu došlo k početným škandálom týkajúcim sa minulých spisov ministrov PS vrátane podpredsedkyne vlády Riikky Purry. Škandál okolo nacistického žartovania a potenciálneho prepojenia na neonacistické organizácie ministra hospodárstva Vilhelma Junnilu viedli k jeho rezignácii. Švédska ľudová strana Fínska kritizovala Orpa za príliš slabé vedenie počas Junnilovho škandálu. Vedenie Orpa medzi rôznymi spormi bolo tiež spochybňované a kritizované vo fínskych a medzinárodných médiách.
Orpo odsúdil činy Hamásu, jeho vojny proti Izraelu v roku 2023 a vyjadril svoju podporu Izraelu a jeho právu na sebaobranu.

</doc>
<doc id="710676" url="https://sk.wikipedia.org/wiki?curid=710676" title="Justine Triet">
Justine Triet



</doc>
<doc id="710677" url="https://sk.wikipedia.org/wiki?curid=710677" title="Patria AMV">
Patria AMV

Patria AMV je fínske obrnené obojživelné vozidlo 8x8. Je určené na prepravu mechanizovaných jednotiek, ako aj na poskytovanie bojovej podpory pre pešie jednotky.
Vývoj vozidiel Patria AMV sa začal v roku 1995 a jeho cieľom bolo nájsť náhradu za obrnené transportéry Sisu Pasi. Skúšky sa začali v roku 2003 a v tom istom roku boli fínskej armáde dodané prvé vozidlá. Následne bola Patria AMV exportovaná do Chorvátska a Slovinska. V Poľsku bola spustená licenčná výroba modifikovanej verzie, ktorá je známa ako Rosomak. V roku 2022 objednalo tieto vozidlá vo verzii AMV XP aj Slovensko. 
Konštrukcia.
Patria AMV bola navrhnutá tak, aby poskytovala optimálnu modularitu a bola prispôsobiteľná pre širokú škálu verzií bez zmeny základných systémov vozidla. Poskytuje tak platformu pre tieto varianty: obrnený transportér, bojové vozidlo pechoty, veliteľské vozidlo, sanitka, prieskumné vozidlo, protitankové vozidlo s riadenými strelami, obrnené opravárenské a záchranné vozidlo a nakoniec 120 mm mínometný systém.
Patria AMV je poháňaná dieselovým motorom Scania DI12 s výkonom 480. K dispozícii sú aj dieselové motory Scania DC 12 alebo DC 13 s výkonom 543 alebo 600 koní. Vozidlo na podvozku 8×8 sa dokáže na ceste pohybovať rýchlosťou až 100 km/h, a dojazd má až 1 000 kilometrov. Navyše sa dokáže bez prípravy aj plaviť. K jeho obsluhe postačuje dvojčlenná osádka a v základnej konfigurácii bojového vozidla má v zadnom priestore miesto pre 10 vojakov.
Patria AMV je vybavená modulárnou balistickou ochranou. Pancierovanie pozostáva z vymeniteľných modulov rôznej hrúbky a môže byť prispôsobené požiadavkám misie. Ťažké pancierovanie môže byť odstránené počas mieru alebo počas prepravy a po príchode vozidla do bojového priestoru môže byť opäť nainštalované. Modulárne pancierovanie tak môže poskytovať posádke rôznu úroveň ochrany podľa normy STANAG 4569: od Level 1 (proti munícii kalibru 7.62mm) do Level 6 (proti priebojnej munícii do kalibru 30mm). Vozidlo má tiež výbornú protimínovú ochranu, ktorá ochráni posádku pred výbuchom až do 10 kg TNT. V závislosti od pancierovania a výzbroje má potom obrnený transportér hmotnosť od 16 do 26 ton.
Štandardné AMV fínskej armády sú vyzbrojené diaľkovými zbraňovými stanicami Protector M151, ktoré sú vybavené 12,7 mm guľometom a 40 mm automatickým granátometom. Tento variant je v službách fínskej armády známy ako XA-360. V závislosti od požiadaviek zákazníka je možné osadiť širokú škálu zbraní. Druhým fínskym modelom je XA-361, ktorý je vybavený diaľkovo ovládanou 120 mm mínometnou vežou Patria Nemo.
Poľský KTO Rosomak predstavuje variant bojového vozidla pechoty vybavený vežou Oto Melara Hitfist-30P, ktorá je vyzbrojená 30 mm kanónom Mk 44 a 7,62 mm guľometom UKM-2000C. Neskoršie verzie Rosomak-M2 a M3 sú v podstate obrnené transportéry vybavené otvorenou vežou OSS-D so 40 mm granátometom Mk-19 alebo ťažkým guľometom NSW/WKM-B kalibru 12,7 mm.
Slovenská verzia AMV XP je vybavená domácou vežou TURRA 30 s kanónom GTS-30/N kalibru 30 mm.

</doc>
<doc id="710688" url="https://sk.wikipedia.org/wiki?curid=710688" title="Na streche">
Na streche

Na streche je televízna relácia, ktorú vysielala TV Markíza v rokoch 2003 – 2010. Reláciu moderovala Oľga Záblacká, ktorá sa podieľala na relácii aj autorsky.
Ide o lifestylový magazín, ktorého súčasťou bola talkshow v prvej časti a reportáž v druhej. Prinášala novinky zo sveta slovenského šoubiznisu a života známych osobností, pričom bola prezentovaná ako „nebulvárna“. Témou talkshow boli novinky hostí v rámci ich profesie. Hosťami boli i také osobnosti, ktoré si súkromie úzkostlivo strážia. Dokrútky boli postavené na návštevách domácností niektorého z prominentov.
Súčasťou relácie bola rubrika Kačica týždňa, v ktorej moderátorka vyvracala výmysly novinárov o známych osobnostiach.
Je to vôbec prvá talkshow na svete, ktorá hostila svojich hostí reálne na streche budovy a nie v štúdiu. Natáčalo sa na streche v centre starej Bratislavy.
Relácia patrila dlhé roky k úspešným pôvodným formátom televízie Markíza, na ktorej obrazovkách figurovala niekoľko rokov pod taktovkou dramaturgičky Gabriely Drobovej v spolupráci s režisérom Petrom Balážom.
V sobotňajšom slote patrila medzi najstabilnejšie a najvýkonnejšie tituly s podielmi siahajúcimi často na 40 percentné hodnoty. V snahe využiť popularitu si Markíza dokonca dovolila reláciu predĺžiť, kedy sa namiesto polhodinového slotu ocitla v 50-minútovom.
Ku koncu sa televízia rozhodla reláciu presunúť na stanicu TV Doma, krátko na to však bola zrušená.

</doc>
<doc id="710692" url="https://sk.wikipedia.org/wiki?curid=710692" title="Chrám svätých Kozmu a Damiána (Belaštica)">
Chrám svätých Kozmu a Damiána (Belaštica)

Chrám svätých Kozmu a Damiána () je chrám Bulharskej pravoslávnej cirkvi z druhej polovice 19. storočia, ktorý sa nachádza v dedine Belaštica v Plovdivskej oblasti v južnom Bulharsku.
Stavba má pridelený štatút kultúrnej pamiatky miestneho významu. Chrámový sviatok sa slávi 1. júla.
Lokalita.
Chrám svätých Kozmu a Damiána sa nachádza v dedine Belaštica na ulici „Treti mart“ (, doslova "ulica 3. marca") č. 19.
Dejiny.
Výstavba chrámu prebehla v roku 1881. Významným sponzorom výstavby bol francúzsky konzul v Bulharsku, ktorý sa rozhodol pomôcť po stretnutí s ľuďmi z Belaštice. Hlavnými iniciátormi výstavby boli obyvatelia dediny Kosovo, ktorí taktiež prispeli aj finančne a podieľali sa aktívne aj na samotnej výstavbe. Aktívnymi členmi správy farnosti boli v tom čase predovšetkým Georgi Todorov Georgiev (otec prvého kronikára Belaštice T. G. Todorova) a Rangel Anastasov Jankov a Krăsťu Stefanov, ktorí zakúpili pre chrám aj prvý zvon. V roku 1882 bola v chrámovom dvore postavená budova prvej školy v Belaštici. V roku 1888 bola pri chráme postavená zvonica.
V roku 1940 došlo k stavebnej úprave (zníženiu) chrámovej zvonice. V roku 1980 stavba získala štatút kultúrnej pamiatky miestneho významu.
Medzi rokmi 2015 a 2022 prebiehali na chráme reštauračné práce.
V súčasnosti je chrám funkčným chrámom Bulharskej pravoslávnej cirkvi, liturgie sa však slúžia len pri príležitosti veľkých kresťanských sviatkov.
Charakteristika.
Zvonica.
Autorom zvonice je staviteľský majster Lazar Dimitrov z Razložska (región okolo juhobulharského mesta Razlog). Pôvodne bola zvonica štvorposchodová, v roku 1940 však došlo k stavebnej úprave pri ktorej bola znížená na trojposchodovú. 
Výzdoba.
Chrám je vyzdobený freskami, mená autorov sa však do súčasnosti nedochovali. Chrámové ikony podarovali farnosti samotní obyvatelia Belaštice.
Štatút a dôvod pamiatkovej ochrany.
Kategória: kultúrna pamiatka miestneho významu 
Rok vyhlásenia: 1980
Dôvod pamiatkovej ochrany: architektonicko-staviteľská hodnota budovy

</doc>
<doc id="710696" url="https://sk.wikipedia.org/wiki?curid=710696" title="Bodliak lopúchovitý pravý">
Bodliak lopúchovitý pravý

 
Bodliak lopúchovitý pravý () je trváca vlhkomilná bylina z čeľade astrovité ("Asteraceae"). Jeho prirodzený areál sa rozprestiera od Španielska cez strednú a juhovýchodnú Európu až po Ukrajinu.
Opis.
Bodliak lopúchovitý pravý je trváca vlhkomilná bylina vysoká 60 až 200 cm. Byľ je priama, hore je krátko rozkonárená, lysá alebo roztratene pavučinato chlpatá, po celej dĺžke až pod úbory mäkko ostnitá a úzko laločnato krídlatá. 
Prízemné listy sú v obryse kopijovité a zúžené do krídlatej listovej stopky. Ružicové a tiež spodné byľové listy sú perovito dielne so 4 až 6 pármi laločnatých dielov. Horné listy sú nedelené a sú nepravidelne zúbkaté s ostňami do 2 mm. Na líci sú holé, na rube sivozelené, na strednej žile s mnohobunkovými chlpmi.
Purpurové, zriedka biele kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné, dlhé 14 až 16 mm. Tyčiniek býva zvyčajne päť, s peľnicami zrastenými do rúrky okolo čnelky. Kalich je voľný, trváci, premenený na chocholec s nedelenými štetinkami, dlhý 8 až 12 mm, slúžiaci na rozširovanie semien vetrom. Semenník je spodný a plodom je hladká nažka veľká 3 až 4 mm. Zákrov tvoria škridlicovité, na hornej tretine esovito prehnuté listene, ktoré sú dole jemne brvito pílkovité, s ostníkom do 2,5 mm. Pologuľovité sediace úbory s priemerom 15 až 35 mm sú nakopené po 2 až 3 na konci krátkych konárov.
Rozšírenie.
Bodliak lopúchovitý pravý sa prirodzene vyskytuje od Španielska cez strednú a juhovýchodnú Európu až po Ukrajinu. Na Slovensku rastie roztrúsene v hornatých oblastiach na celom území.
Ekológia.
Bodliak lopúchovitý pravý obsadzuje vhodné stanovištia v podhorskom až v subalpínskom stupni. Rastie v pobrežných krovinách, riečnych údoliach, horských nivách a vo vlhkých lesoch. Vyhovujú mu vlhké až mokré, výživné, zásadité, humózne, hlinitopiesočnaté pôdy. Kvitne od júla do septembra. 

</doc>
<doc id="710697" url="https://sk.wikipedia.org/wiki?curid=710697" title="Carduus personata subsp. personata">
Carduus personata subsp. personata



</doc>
<doc id="710698" url="https://sk.wikipedia.org/wiki?curid=710698" title="Rypy">
Rypy

Rypy (; ) je názov vrchu v Bukovských vrchoch, krajinnom celku Polonín. Leží na slovensko-poľskej hranici nad obcou Stakčín, približne severovýchodne od Sniny. 
Poloha.
Nachádza sa v severnej časti Bukovských vrchov, v geomorfologickom podcelku Bukovce. Južná časť masívu a hrebeňa leží v Prešovskom kraji, okrese Snina a na katastrálnom území obce Stakčín, severná zasahuje do Podkarpatského vojvodstva, powiatu Lesko a gminy Cisna. Najbližšími sídlami sú juhovýchodne situovaná Runina, južne sa nachádza Topoľa, Príslop a Stakčín, juhozápadne Pčoliné, západne Parihuzovce a Osadné a severne poľská obec Cisna. Masív patrí do Národného parku Poloniny a v slovenskej časti aj do prírodnej rezervácie Šípková.
Opis.
Rypy ležia v hraničnom hrebeni na severnom okraji Bukovských vrchov, medzi vrchmi Strop () a Kruhliak (), juhozápadne od Ruského sedla. Východným smerom sa nachádza Jaslo (), Kruhliak (), Kurníkov Beskyd (), Pľaša () a Ďurkovec (), južným Saganovec (), Hajdošík (), Solište () a Borsuk (), západným Hrčasté (), Kýčerka () Skory (), Černiny (), Strop () a sedlom oddelená Šípková () a severným Matragona (), Kiczerka (), Hyrlata (, Rosocha () a Rys (). Južná časť hrebeňa patrí do povodia Laborca, kde vodu odvádza na východnom úbočí prameniaca Cirocha a jej prítoky, voda zo severných svahov odteká potokom Roztoczka do rieky Solinka v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít na hrebeni je však vidieť okolité vrcholy Bukovských vrchov, no tiež Laboreckú vrchovinu, Slanské a Vihorlatské vrchy, Bieszczady v Poľsku a ukrajinské Karpaty.

</doc>
<doc id="710702" url="https://sk.wikipedia.org/wiki?curid=710702" title="Turistická značkovaná trasa číslo 8112">
Turistická značkovaná trasa číslo 8112

 Turistická značkovaná trasa číslo 8112 je žltá trasa v Myjavskej pahorkatine a Bielych Karpatoch, ktorá vedie zo Starej Turej k Holubyho chate na Veľkej Javorine. Dĺžka trasy je 10,8 km. Turistická trasa je v správe Klubu slovenských turistov.

</doc>
<doc id="710712" url="https://sk.wikipedia.org/wiki?curid=710712" title="Apc">
Apc

Apc alebo APC môže byť: 

</doc>
<doc id="710730" url="https://sk.wikipedia.org/wiki?curid=710730" title="Turistická značkovaná trasa číslo 2437">
Turistická značkovaná trasa číslo 2437

 Turistická značkovaná trasa číslo 2437 je modrá trasa v Myjavskej pahorkatine, ktorá vedie zo Starej Turej do Višňového. Dĺžka trasy je 8,7 km. Turistická trasa je v správe Klubu slovenských turistov.

</doc>
<doc id="710736" url="https://sk.wikipedia.org/wiki?curid=710736" title="Michal Pastier">
Michal Pastier

Mgr. Michal Pastier (* 30. júl 1984, Nová Dedina) je slovenský marketér, investor a podnikateľ. Od roku 2021 je kreatívnym riaditeľom a spoluzakladateľom spoločnosti Darwin &amp; the Machines a od roku 2012 spoločnosti GoBigname. Obe spoločnosti sa sústreďujú na marketing a zatraktívnenie svetových značiek. V rokoch 2009 – 2021 bol kreatívnym riaditeľom spoločnosti Zaraguza, ktorej je aj naďalej spolumajiteľom. Dlhodobo pôsobil aj v spoločnosti Exponea.
Pôsobenie.
Už počas štúdia na vysokej škole pôsobil v reklamnej agentúre Istropolitana Ogilvy ako bloger. Prvý blog založil už v roku 2006. V mladosti taktiež pracoval po dobu troch mesiacov ako šéfkuchár v Londýnskej časti Holborn. Neskôr pôsobil ako copywriter a postupne sa dostal na post kreatívneho riaditeľa a spolumajiteľa dvoch reklamných agentúr – Zaraguza a prvej naming agentúry na Slovensku s názvom BigNameTheory (dnes GoBigName). 
V roku 2021 stál pri odpredaji spoločnosti Exponea z väčšinového vlastníctva Ivana Chrenka americkej firme Bloomreach. Neskôr v roku 2021 sa stal spoluzakladateľom a kreatívnym riaditeľom spoločnosti Darwin &amp; the Machines – hybridná spoločnosť zameraná na efektívnu komunikáciu značiek. V tom istom roku bol porotcom v súťaži "YouTube Works: Grand Prix" kde posudzoval kreativitu viacerých reklamných kampaňí.
Ocenenia.
Bol zaradený do rebríčka "Top 100 európskych inovátorov" podľa spoločností Google a Financial Times. V roku 2015 a 2023 figuroval na obálke magazínu Forbes a zároveň bol v roku 2015 laureátom ocenenia rebríčka "Forbes 30 pod 30". Získal viac ako 200 kreatívnych ocenení vrátane ocenenia "FILIP" za výnimočný prínos do slovenskej reklamy.
Patrí medzi najoceňovanejších reklamných tvorcov v regióne s prácami pre viaceré nadnárodné spoločnosti ako Accenture, ČSOB, Kofola, L'Oréal, Martinus, Muziker, GymBeam, Orange, Red Bull, Slovenská sporiteľňa, Škoda Auto, Websupport a podobne.
Kniha.
V auguste 2023 vydal knihu s názvom „Žltá kniha budovania značky“, ktorá spája brandbuilding a efektívne podnikanie a v dvanástich princípoch opisuje ako efektívne budovať osobnú, produktovú alebo firemnú značku. Kniha za veľmi krátky čas dostala medzi slovenské kninžné bestselleri v oficiálnom rebríčku najpredávanejších kníh na Martinus.sk.

</doc>
<doc id="710738" url="https://sk.wikipedia.org/wiki?curid=710738" title="Európsky systém pre cestovné informácie a povolenia">
Európsky systém pre cestovné informácie a povolenia

Cestovné povolenia vydávané v rámci Európskeho systému pre cestovné informácie a povolenia (ETIAS) sa vyžadujú pri vstupe na vymedzené územia. Túto požiadavku zaviedla Európska únia pre štátnych príslušníkov oslobodených od vízovej povinnosti, ktorí cestujú do schengenského priestoru a na Cyprus. 
Systém ETIAS sa podobá iným elektronickým cestovným povoleniam, ako je systém ESTA v Spojených štátoch amerických, ako aj systémom, ktoré zaviedli v Austrálii, Kanade a na Novom Zélande a ktoré plánuje zaviesť Spojené kráľovstvo.
Začiatok prevádzky systému ETIAS sa očakáva v roku 2025. Po uvedení systému do prevádzky bude nasledovať prechodné obdobie a šesťmesačná odkladná lehota.
História.
Myšlienku elektronického systému cestovného povolenia prvýkrát predostrela Európska komisia v roku 2016. Systém ETIAS bol formálne vytvorený nariadením Európskeho parlamentu a Rady (EÚ) 2018/1240 z 12. septembra 2018.
Geografický rozsah.
Európske krajiny vyžadujúce ETIAS.
30 európskych krajín, ktoré budú od cestujúcich oslobodených od vízovej povinnosti vyžadovať, aby mali cestovné povolenie ETIAS. Ide o tieto krajiny:
Oprávnení štátni príslušníci.
Štátni príslušníci krajín mimo EÚ, ktorí sú oslobodení od vízovej povinnosti, musia požiadať o cestovné povolenie ETIAS. Ide o tieto krajiny: 
Podanie žiadosti o cestovné povolenie ETIAS.
Cestujúci oslobodení od vízovej povinnosti budú musieť vyplniť online formulár žiadosti buď prostredníctvom oficiálneho webového sídla systému ETIAS (https://europa.eu/etias) alebo prostredníctvom oficiálnej mobilnej aplikácie.
Podanie žiadosti o cestovné povolenie v systéme ETIAS podlieha poplatku vo výške 7 EUR. Žiadatelia, ktorí majú menej ako 18 alebo viac ako 70 rokov, sú od tohto poplatku oslobodení. Od poplatku za podanie žiadosti sú oslobodení aj rodinní príslušníci občanov EÚ alebo štátnych príslušníkov tretích krajín, ktorí majú právo na slobodný pohyb v celej Európskej únii.
Očakáva sa, že väčšina žiadostí o cestovné povolenie ETIAS bude spracovaná v priebehu niekoľkých minút. V niektorých prípadoch môže proces trvať až 14 dní, ak sa žiadateľ vyzve, aby poskytol doplňujúce informácie alebo dokumentáciu na podporu svojej žiadosti, alebo až 30 dní, ak je pozvaný na pohovor. 
Cestovné povolenie ETIAS bude prepojené s cestovným pasom cestujúceho. Platí počas obdobia 3 rokov alebo do uplynutia doby platnosti pasu použitého pri podaní žiadosti, podľa toho, čo nastane skôr. Ak cestujúci dostane nový cestovný pas, musí požiadať o nové cestovné povolenie ETIAS. 
S platným cestovným povolením ETIAS môžu cestujúci, ktorí sú oslobodení od vízovej povinnosti, vstupovať na územie 30 európskych krajín tak často, ako si želajú, pokiaľ ide o krátkodobé pobyty – zvyčajne na obdobie maximálne 90 dní v priebehu každého obdobia 180 dní. Toto povolenie im však nezaručuje vstup na uvedené územie. Pri príchode na hranicu príslušník hraničnej polície požiada cestujúcich o predloženie cestovného pasu a iných dokladov a overí, či spĺňajú podmienky vstupu vymedzené v Kódexe schengenských hraníc. 
Žiadatelia, ktorých povolenie ETIAS bude zamietnuté, odvolané alebo zrušené, budú mať právo sa odvolať. Odvolania riešia príslušné orgány európskych krajín, ktoré vyžadujú ETIAS.
EÚ varuje cestujúcich pred neoficiálnymi webovými sídlami týkajúcimi sa systému ETIAS a uvádza, že hoci niektoré z týchto webových sídiel sú prevádzkované skutočnými podnikmi, iné môžu konať s nečestným úmyslom. 

</doc>
<doc id="710740" url="https://sk.wikipedia.org/wiki?curid=710740" title="APC">
APC



</doc>
<doc id="710741" url="https://sk.wikipedia.org/wiki?curid=710741" title="ETIAS">
ETIAS



</doc>
<doc id="710745" url="https://sk.wikipedia.org/wiki?curid=710745" title="Dráhové vozidlo">
Dráhové vozidlo

Dráhové vozidlo je dopravný prostriedok, ktorý sa pohybuje po dráhe. Uvedeniu dráhového vozidla do prevádzky musí predchádzať schválenie jeho typu.
Rozdelenie.
Dráhové vozidlá sa podľa typu delia na:
Koľajové vozidlá sa podľa prítomnosti pohonu delia na:
Vedenie dráhových vozidiel.
Dráhové vozidlo s vlastným pohonom môže viesť len držiteľ preukazu na vedenie dráhového vozidla. V prípade električky, aj držiteľ vodičského oprávnenia skupiny B, v prípade trolejbusu, aj držiteľ vodičského oprávnenia skupiny D. Riadiť chod lanovej dráhy môže len držiteľ preukazu na riadenie chodu lanovej dráhy.

</doc>
<doc id="710747" url="https://sk.wikipedia.org/wiki?curid=710747" title="Oľga Gyárfášová">
Oľga Gyárfášová

Doc. PhDr. Oľga Gyárfášová, PhD. (rod. Konrádová; * 1957, Bratislava) je slovenská sociologička, politologička a vysokoškolská pedagogička. Od roku 2020 pôsobila aj ako poradkyňa prezidentky SR Zuzany Čaputovej.
Životopis.
Sociológiu študovala v rokoch 1976 až 1980 na Katedre sociológie Filozofickej fakulty Univerzity Komenského v Bratislave (FiF UK). Od roku 1982 pracovala ako projektová asistentka v Novinárskom študijnom ústave. Následne v roku 1989 začala ako projektová asistentka pracovať v Sociologickom ústave SAV. Od roku 1990 do roku 1991 bola analytičkou Centra pre sociálnu analýzu Univerzity Komenského. V rokoch 1994 až 1999 bola projektovou manažérkou Centra pre sociálnu a marketingovú analýzu agentúry FOCUS. Od roku 1999 pracuje ako riaditeľka programu Verejná mienka a politická kultúra Inštitútu pre verejné otázky, ktorý spoluzakladala.
V roku 2006 získala titul PhD. z komparatívnej politológie na Katedre politilógie FiF UK. Docentúru získala tiež z politológie. Od roku 1998 je externou prednášajúcou na Katedre politológie FiF UK a na Fakulte sociálnych a ekonomických vied Univerzity Komenského (FSEV UK). V rokoch 2015 až 2020 viedla Ústav európskych štúdií a medzinárodných vzťahov FSEV UK.
Zameriava sa na „politickú sociológiu, sociálnu inklúziu, práva menšín a situáciu ohrozených skupín“.
Od jesene 2020 pracuje ako externá poradkyňa prezidentky Zuzany Čaputovej pre sociálne témy a verejnú mienku.
S manželom, informatikom, publicistom a vysokoškolským pedagógom Františkom Gyárfášom má dve deti, jej dcéra Tina Gažovičová (* 1986) je odborníčka v oblasti vzdelávania a politička.

</doc>
<doc id="710750" url="https://sk.wikipedia.org/wiki?curid=710750" title="Chrám svätého Juraja (Belaštenský monastier)">
Chrám svätého Juraja (Belaštenský monastier)

Chrám svätého Juraja (), je monastiersky chrám Bulharskej pravoslávnej cirkvi z prvej polovice 19. storočia, ktorý sa nachádza v areáli Belaštenského monastiera pri dedine Belaštica v Plovdivskej oblasti v južnom Bulharsku.
Stavba má pridelený štatút kultúrnej pamiatky miestneho významu.
Dejiny.
Výstavba chrámu prebehla v roku 1831. V rokoch 18381840 bol chrám vyzdobený freskami. 1. októbra 1838 bol chrám vysvätený.&lt;ref name="ref5"&gt; Svätiteľom bol plovdivský metropolita Nikifor.&lt;ref name="ref5"&gt; Iné zdroje vša uvádzajú ako dátum vysvätenia chrámu až 1. august 1839.
5.6. januára 1878 bol monastier vypálený v priebehu bojov medzi ruskými a tureckými vojskami, ktoré prebiehali v areáli medzi dedinami Părvenec a Brestnik v priebehu rusko-tureckej osloboditeľskej vojny. Chrám však ostal bez väčších škôd a vzápätí bol reštaurovaný z prostriedkov obyvateľov Belaštice.
V roku 1980 získal chrám spolu s celým areálom monastiera štatút kultúrnej pamiatky miestneho významu. Od roku 2000 prebiehali na chráme niekoľko rokov reštauračné práce.
Charakteristika.
Chrám je postavený z kameňa a je postavený na základoch predchádzajúceho chrámu. Pri západnej fasáde budovy sa nachádza nartex.&lt;ref name="ref5"&gt; 
Výzdoba.
Chrám bol vyzdobený freskami s vysokou umeleckou hodnotou, ktorých autorom bol jeden z najvýznamnejších bulharských zografov Zachari Zograf v spolupráci s jeho žiakmi. Fresky sa však nezachovali, keďže v 30. rokoch 20. storočia boli na príkaz vtedajšieho starostu dediny Belaštica zamaľované. Zaujímavosťou bolo, že nápisy na freskách nezhotovil Zachari Zograf len v gréčtine, ale všetkým textom urobil aj duplikát v bulharčine.&lt;ref name="ref5"&gt; 
V priestore pred prestolom v chráme sa nachádza granitový blok, na ktorom sa nachádzali reliéfy a nadpisy zhotovené v 2. storočí, ani tie sa však do súčasnosti nezachovali, boli však v minulosti preskúmané a opísané G. Cukalasom a A. Dumontom. Boli sústredené do dvoch pásov. V hornom páse bol reliéf zobrazujúci dvoch jazdcov na koňoch a pod reliéfom sa nachádzal nápis "Alexandros Filipu Agoreos". V dolnom páse boli vyobrazené figúry troch chlapcov a jednej ženy a grécky nápis, ktorý v preklade znamenal "Svojim deťom". Granitový blok má rozmery 63x39 cm a pôvodne slúžil ako oltár na uctievanie tráckeho vojnového boha v svätyni, ktorá sa pôvode nachádzala na mieste dnešného monastiera. 
V pivničných priestoroch chrámu sa na stene nachádza ktitorský (sponzorský) nápis, ktorý je napísaný na mramorovej vo forme básne a je venovaný sponzorom výstavby kašny v monastierskom dvore.
Ďalšími významnými súčasťami výzdoby chrámu je vzácny ikonostas, z roku 1777 darovaný chrámu chadžim Jovanom zo Stanimaky (dnešný Asenovgrad),&lt;ref name="ref5"&gt; ikona svätej Bohorodičky z roku 1772 a diskos z konca 18. storočia.
Štatút a dôvod pamiatkovej ochrany.
Kategória: kultúrna pamiatka miestneho významu 
Rok vyhlásenia: 1980
Dôvod pamiatkovej ochrany: architektonicko-staviteľská hodnota budovy

</doc>
<doc id="710751" url="https://sk.wikipedia.org/wiki?curid=710751" title="Bitka pri Svätom Gotarde (1664)">
Bitka pri Svätom Gotarde (1664)

Bitka pri Svätom Gottharde (maďarsky Szentgotthárd) bola záverečná bitka Rakúsko-tureckej vojny v rokoch 1663 až 1664, ktorá sa odohrala dňa 1. augusta roku 1664 blízko cisterciátskeho kláštora Svätý Gotthárd (Szentgotthárd) na západe dnešného Maďarska neďaleko rakúskych hraníc. Bola treťou z najväčších bitiek s Turkami na území Uhorska. Zároveň išlo o prvú bitku, v ktorej cisárske vojská zvíťazili nad armádami osmanských Turkov v regulárnej veľkej bitke.
Predohra bitky.
Pre viaceré problémy sa nové vojenské operácie a ťaženia v zmysle oslobodzovania spod nadvlády osmanských Turkov začali počas rakúsko-tureckej vojny začali až v apríli roku 1664. Nové ťaženie malo byť vedené troma smermi: s cieľom dobyť Kanižu, oslobodiť Nové Zámky a Veľký Varadín. Dňa 27. apríla roku 1664 došlo k vojenskému prepadnutiu osmanskej zásobovacej kolóny neďaleko Kaniže zo strany vojsk pod velením chorvátskeho bána Mikuláša VII. Zrínskeho, z čoho vzišlo ukoristenie až 3 000 vozov s proviantom. Presne o mesiac neskôr, došlo k útoku uhorských a cisárskych jednotiek na Varadín, kde však došlo k takej vojenskej príprave armád Turkov, ktorí nad kresťanskými vojakmi zvíťazili. Ťažisko bojov malo byť v Zadunajsku, kde od dňa 28. apríla roku 1664 Zrínsky s generálom Hohenlohem a Strozzim a než 20 000 vojakov obliehali Kanižu. Kvalitne pripravené obliehanie muselo byť dňa 1. júla prerušené práve po tom, ako velitelia zistili, že po provizórnom moste cez rieku Drávu sa k nim blíži osmanská armáda v počte až 60 tisíc vojakov. Veľkovezír rozhodol o použití väčšiny vojakov na dobytie Zrínskeho Novohradu kam sa napokon stiahli jednotky, ktoré obliehali Kanižu. Obrancom sa podarilo odolávať až štyri týždne 40 tisícom tureckých vojakov, nádeji na pomoc koaličných vojsk, najmä Montecuccoliho, ktorý sa zdržiaval niekoľko kilometrov ďalej s 30 tisícovou armádou. Ten však podporu obliehania odmietol, keďže priniesol rozkaz cisára Leopolda I. na zničenie pevnosti. Počas ústupu sa podarilo osmanským Turkom pobiť zvyšok obrancov, pričom hrad vyhodili do vzduchu. Práve po nevydarenom obliehaní Kaniže a zničeniu Zrínskeho Novohradu došlo k zosilneniu Leopolda I. v koalícií, kde žiadal zmeniť stratégiu z útočnej na obrannú a to v súvislosti s neskrývaným zámerom Osmanov zaútočiť na Viedeň. Počas porady v Regensburgu došlo k dohode, ktorej záverečné ustanovenia vzniesli, že spojenecké vojská potrebujú hlavného veliteľa. Aj napriek presadzovaniu názorov zo strany mohučského biskupa Jána Filipa a francúzskeho kráľa Ľudovíta XIV., ktorí chceli na tomto poste vidieť chorvátskeho bána Mikuláša VII. Zrínskeho, cisár Leopold I. presadil kandidatúru maršala Montecuccoliho.
Začiatok útoku.
Veľkovezírovi sa napokon po vojenskom úspechu pod Kanižou podarilo spojiť so zvyškami vojsk v Zadunajsku, pričom následne dobyl viaceré menšie hrady a tiahol smerom k Šopronu. Tam plánoval zásobiť svoje jednotky. Jeho postup však sledoval maršal a cisársky generál Montecuccoli s habsburským a spojeneckým vojskom. Osmanská armáda tiahla popri rozvodnenej rieke Rábe, ktorú mala v pláne prekročiť dňa 31. júla roku 1664 pri Svätom Gottharde. K bitke došlo dňa 1. augusta 1664 neďaleko cisterciátskeho kláštora Svätý Gotthard (Szentgotthárd) v Maďarsku. Cisársky maršal a generál Montecuccoli roztiahol svoje línie v ohybe rieky, ktorý sa zdal vhodný na obranu. Turci mali dvojnásobnú presilu, na ktorú sa spoliehali. Začali ostreľovať pozície kresťanov delostrelectvom a v ranných hodinách prešli do útoku cez vyhliadnutý brod. Útok bol sústredený na stredný zbor cisárskeho vojska, pričom začiatočný nápor ho prinútil ustúpiť. Neskôr došlo k zosilneniu kresťanských armád a to tromi novými plukmi, čo spôsobilo obrat v celkovej situácii. Osmanský veľkovezír Ahmed Koprülü sústredil vojenský útok na jeden úsek, lenže tu nedokázal presadiť svoju početnú prevahu. Po tom ako si to uvedomil, pokusy o bočné obchvaty krídlami už nemali šancu na vojenské víťazstvo. Spojeným cisárskym silám sa podarilo prevziať iniciatívu a zastaviť prechod tureckých oddielov cez rieku. Organizovaný ústup osmanských armád sa tak zmenil na bezhlavý útek. Počas chaotického ústupu cez rieku sa v nej mnohí osmanskí vojaci utopili, pričom tých, ktorým sa podarilo prekročiť ju, skosili salvy francúzskych strelcov. Bitka pri Svätom Gottharde sa napokon skončila úplnou vojenskou porážkou armád osmanských Turkov. Kým vojnové straty na strane kresťanských armád sa vyčíslili do 2 000 mužov, u osmanských Turkov išlo až o 16 000 vojakov. Nakoniec sa Turci rozhodli odtiahnuť na Považie a armády Montecuccoliho k mestu Šopron. Z dôvodu uplatnenia vyčkávacej taktiky potom cisárskeho generála mnohí v Uhorsku kritizovali. Sám Montecuccoli sa bránil tým, že osmanskí Turci mali stále početnú prevahu a jeho spojenci už odmietali pokračovať v boji. Výsledok samotnej bitky nakoniec viedol k tomu, že Turci boli nútení začať rokovať o mieri.
Ukončenie boja a jeho dôsledky.
Dňa 10. augusta roku 1664 bola uzavretá mierová zmluva v meste Vašvár blízko rakúskych hraníc medzi vyslancami cisára Leopolda I. a osmanského sultána Mehmeda IV. Podpisom mierovej zmluvy sa oficiálne skončila rakúsko-turecká vojna s Osmanskou ríšou. Vašvársky mier vošiel do dejín ako jeden najkritizovanejších diplomatických dokumentov tých čias a to najmä zo strany predstaviteľov uhorskej šľachty. Nepriamo sa stal jedným z podnetov pre vznik Vešeléniho sprisahania a počiatkov formovania kuruckého hnutia.

</doc>
<doc id="710752" url="https://sk.wikipedia.org/wiki?curid=710752" title="Oľga Konrádová">
Oľga Konrádová



</doc>
<doc id="710753" url="https://sk.wikipedia.org/wiki?curid=710753" title="Oľga Gyarfášová">
Oľga Gyarfášová



</doc>
<doc id="710754" url="https://sk.wikipedia.org/wiki?curid=710754" title="Vašvársky mier">
Vašvársky mier

Vašvársky mier (iné názvy: vasvársky mier, mier vo Vašvári [resp. nevhodne "vo Vašváre"], mier vo Vasvári [resp. nevhodne "vo Vasváre"] , staršie: železnohradský mier) bola mierová zmluva uzavretá dňa 10. augusta roku 1664 v meste Vašvár blízko rakúskych hraníc medzi vyslancami cisára Leopolda I. a sultána Mehmeda IV. Mierové podmienky tak zaručili koniec rakúsko-tureckej vojny v rokoch 1663 až 1664, krátko po víťaznej bitke habsbursko-francúzskych vojsk proti armádam osmanských Turkov vo víťaznej bitke pri Svätom Gottharde. Na druhej strane však išlo o jeden z najkritizovanejších mierových zmlúv medzi predstaviteľmi uhorskej šľachty, ktorej myšlienky v mene odporu voči mieru napokon vyústili do Vešeléniho sprisahania.
Pozadie.
Podpísaniu mieru predchádzalo spočiatku úspešné vojenské víťazstvo cisársko-francúzskych vojsk v bitke pri Svätom Gottharde nad silnejšou osmanskou armádou. Práve na území Uhorska, Sedmohradska, českých a dedičných krajinách, ale aj v nemeckých kniežatstvách bola bitka považovaná za začiatok veľkej vojny proti Turkom, ktorá sa mala uzavrieť vytlačením osmanskej moci z územia strednej Európy. Ešte dňa 16. augusta roku 1664 došlo k zasadnutiu veliteľov koaličných vojsk, ktorí sa jednoznačne zhodli pre pokračovanie vo vojne. Generál Raduit de Souches obľahol Nové Zámky, v Hornom Uhorsku sa podarilo zhromaždiť vojsko pre nový útok na východe a francúzsky kráľ Ľudovít XIV. poslal do Uhorska ďalších 4 000 vojakov. Ani hlavný veliteľ či dokonca spojenci nevedeli, že v meste Vašvár už niekoľko dní dochádza k rokovaniu medzi cisárovými a sultánovými vyslancami o urýchlenom uzavretí mieru.
Výsledky rokovaní.
Vašvársky mier podpísaný dňa 10. augusta, vyhlásili 27. septembra 1664. Mierová zmluva sa odvolávala na žitavský mier z roku 1606, pričom sa od neho odlišovala vo viacerých aspektoch a, samozrejme, reagovala na konkrétne výsledky vojny. Panovník mal dodržať vyvedenie svojich posádok zo všetkých sedmohradských hradov, pričom ani osmanský sultán nemal mať žiadne vojsko na území kniežatstva, kde platila podmienka slobodnej voľby kniežaťa. Nesmel ním však byť syn zosnulého Juraja II. Rákociho či Jána Keménya. Pevnosť Zrínsky Novohrad nesmela byť už znovu postavená a hrad v Székelyhíd v Partiu mal byť zbúraný. Namiesto pevnosti Nové Zámky, ktoré sa stali súčasťou územia Osmanskej ríše, si však mohol Leopold I. vybudovať novú pevnosť pri mestečku Gúta (pomenovanú podľa neho Leopoldov). Sabolčská a Satmárska stolica pripadla opäť cisárovi Leopoldovi I., pričom nesmel mať v nich silnejšie posádky. Platilo pravidlo, že obaja panovníci sa zaviazali nespájať sa s nepriateľmi jedného alebo druhého. Spolu s mierom došlo k podpísaniu obchodnej dohody pre obe strany.
Odozva v Uhorsku.
Platnosť Vašvárskeho mieru bola stanovená na obdobie dvadsať rokov. Leopold I. jeho platnosť ratifikoval dňa 27. septembra 1664 lenže uzavretie mieru bez súhlasu uhorského snemu bolo považované za porušenie krajinských zákonov. Išlo o jeden z najkritizovanejších diplomatických dokumentov tých čias, pričom jasný odpor s jeho platnosťou vyslovili prohabsbursky orientovaní magnáti na čele s palatínom Františkom Vešelénim ale aj ostrihomským arcibiskupom Jurajom Lipaiom a chorvátskym bánom Mikulášom VII. Zrínskym. Panovník uviedol, že na ukončenie konfliktu bolo málo financií na vedenie vojny, spustošenie veľkých častí Uhorska ale málo kvalitné vedenie armády a obavy pred tureckým plienením. Navyše Uhrom právom vyčítal, že sa na víťaznej bitke pri Svätom Gottharde ani nezúčastnili. Uzavretie hanebného mieru sa v Uhorsku vnímalo ako škandál. V roku 1664 sa totiž očakávalo, že uhorsko-osmanská hranica bude posunutá výrazne na juh. Veľká nevôľa sa ukázala v politických snahách cisára Leopolda I. presadiť v Uhorsku takú formu centralizácie, ktorá bola bežná v rakúskych či českých krajinách. Viedenský dvor sa snažil ovládnuť uhorský obchod s dobytkom. Problémy v Uhorsku robilo aj vojsko zložené z nemeckých žoldnierov, ktorí sa k domácemu obyvateľstvu správali tak, ako keby boli na nepriateľskom území. Spory medzi obyvateľmi Uhorska a cisárskym dvorom spôsobovalo taktiež obsadzovanie veliteľských postov v hlavných protitureckých pevnostiach. Aj napriek sľubom zo strany kráľa, že dosadí do Nitry, Levíc, Ónodu, Tokaja a Satmáru veliteľov uhorského pôvodu, stalo sa tak iba čiastočne a s obštrukciami. Kráľ si bol vedomý nestability uhorských pomerov a vypuknutia povstania.

</doc>
<doc id="710755" url="https://sk.wikipedia.org/wiki?curid=710755" title="Bodliak ovisnutý">
Bodliak ovisnutý

 
Bodliak ovisnutý () je dvojročná bylina z čeľade astrovité ("Asteraceae"). Jeho prirodzený areál zahŕňa mierne oblasti Európy až po Sibír a čínsky Sin-ťiang.
Opis.
Bodliak ovisnutý je dvojročná, zriedka jednoročná ostnitá bylina. Byle sú priame, ostnato kučeravo krídlaté.
Listy sú v obryse podlhovasté až kopijovité, perovito zárezové, na líci zvyčajne holé, na rube vlnaté.
Červenofialové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné. Tyčinky sú peľnicami zrastené do rúrky okolo čnelky. Kalich je voľný, trváci, premenený na chocholec s nedelenými štetinkami, slúžiaci na rozširovanie semien vetrom. Semenník je spodný a plodom je malá nažka. Zákrov je guľatý, mnohoradový, listene sú škridlicovité, s kopijovitými, ostnato končistými hrotmi. Úbory sú na konci konárikov zvyčajne jednotlivé, na dlhých stopkách. 
Rozšírenie.
Areál rozšírenia bodliaka ovisnutého zahŕňa mierne oblasti Európy až po Sibír a čínsky Sin-ťiang.
Zavlečený je v Kanade, Spojených Štátoch, Bolívii, Uruguaji, v Európe v Dánsku, Poľsku, Švédsku, Nórsku a v severnej oblasti európskeho Ruska a tiež v Austrálii, Tasmánii, Kórei a v ruskom Prímorí.
Na Slovensku sa vyskytuje na celom území roztrúsene.
Ekológia.
Bodliak ovisnutý rastie často na výslnných stanovištiach, popri cestách, na pasienkoch a na krasových stráňach od pahorkatín po podhorský stupeň. Obľubuje výhrevné, vysychavé, výživné, kamenisté, piesočnaté i hlinité pôdy pôdy. Kvitne od júla do septembra. 
Poddruhy.
V rámci druhu sú akceptované tieto poddruhy:
Iné projekty.
 

</doc>
<doc id="710756" url="https://sk.wikipedia.org/wiki?curid=710756" title="Carduus nutans">
Carduus nutans



</doc>
<doc id="710759" url="https://sk.wikipedia.org/wiki?curid=710759" title="Kurníkov Beskyd">
Kurníkov Beskyd

Kurníkov Beskyd (; ) je vrch v Bukovských vrchoch, krajinnom celku Polonín. Leží na slovensko-poľskej hranici nad obcou Stakčín, približne severovýchodne od Sniny. 
Poloha.
Nachádza sa v severnej časti Bukovských vrchov, v geomorfologickom podcelku Bukovce. Juhozápadná slovenská časť hrebeňa leží v Prešovskom kraji, okrese Snina a na katastrálnom území obce Stakčín, severovýchodná poľská zasahuje do Podkarpatského vojvodstva, powiatu Lesko a gminy Cisna. Najbližším sídlom je južne situovaná Runina, južne sa nachádza tiež Topoľa a Príslop, juhozápadne Jalová a Stakčín, juhovýchodne Nová Sedlica a severovýchodne osady poľskej obec Cisna. Masív patrí do Národného parku Poloniny a juhovýchodná časť na Slovensku aj do národnej prírodnej rezervácie Pľaša.
Opis.
Kurníkov Beskyd leží v hraničnom hrebeni na severnom okraji Bukovských vrchov, medzi vrchmi Pľaša () a Kruhliak (), východne od Ruského sedla. Západným smerom sa nachádzajú Rypy (), Šípková (), Solište () a Borsuk (), južným Hajdošík (), Saganovec (), Veľký Bukovec (), Pľaša () a Ďurkovec (), východným Jarabá skala (), Čelo (), Jawornik () a Smerek () a severným Fereczata (), Czerenina (), Jaslo (), Rys () a Kruhliak (). Južné svahy odvodňuje Brestový potok, západné Kuzmovský potok, oba smerujúce do Cirochy v povodí Laborca, voda zo severných svahov odteká potokom Smerek do rieky Wetlina v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva nesúvislý lesný porast, ktorý umožňuje obmedzený rozhľad. Z vhodných lokalít na hrebeni je vidieť okolité vrcholy Bukovských vrchov, no tiež Laboreckú vrchovinu, Slanské a Vihorlatské vrchy a Bieszczady v Poľsku.

</doc>
<doc id="710760" url="https://sk.wikipedia.org/wiki?curid=710760" title="Masaker v Hájnikoch">
Masaker v Hájnikoch

Masaker v Hájnikoch sa udial v noci zo 16. na 17. septembra 1944 na moste medzi osadami Hájniky a Rybáre (súčasť mesta Sliač), kde partizáni 1. čs. brigády M. R. Štefánika zavraždili 12 ľudí. Bol medzi nimi kňaz a poslanec slovenského snemu Anton Šalát, zvolenský vládny komisár Ján Ricotti a predseda Obilnej spoločnosti pre Slovensko Ján Klinovský. Povstalecké orgány prípad ešte pred potlačením povstania prešetrili, partizáni Michal Golcbár a František Molinek a člen miestnej milície Štefan Haverla boli usvedčení zo zodpovednosti za incident a pre výstrahu na tom istom mieste 22. septembra popravení.
Priebeh.
Podľa vyšetrovania partizán Michal Golcbár (vydávajúci sa za sovietskeho poručíka po úteku z nemeckého zajatia) chodieval do Hájnikov pod zámienkou „pátrania po fašistoch“ a boja proti nim aj na povstaleckom území, keďže mu Haverla reportoval, že v „okolí Zvolena sa nič s fašistami nerobí“. 16. septembra Golcbár s Molínkom vyzdvihli zadržiavaných väzňov zo zvolenskej väznice, ďalšie osoby označené za fašistov vybrali z ich domovov, prípadne z hotelových izieb na Sliači (vrátane farára Antona Šaláta, zvolenského vládneho komisára Jána Ricottiho, predsedu Obilnej spoločnosti pre Slovensko Jána Klinovského, jednej Češky a Žida práve zachráneného z tábora v Seredi). Po krátkom výsluchu boli osoby na hájnickom moste Golcbárom a Molinkom postrieľané. Golcbár skonfiškoval pred popravou obetiam cennosti (náušnice, zlaté prstene a šperky u Češky, u Žida dvadsaťtisíc korún a od inžiniera Klinkovského, ďalšej z obetí, zlaté hodinky a nové poltopánky).
Potrestanie páchateľov.
Mŕtvoly boli objavené na druhý deň ráno na brehu Hrona a nález spôsobil zhluknutie obyvateľstva. Ešte v ten istý deň o masakre informoval bratislavský rozhlas, označiac Slovenskú národnú radu za hračku v rukách „boľševických banditov“. Vyšetrovanie zahájil Anton Rašla, v tom čase poľný prokurátor armády a prednosta spravodajského oddelenia na hlavnom partizánskom štábe. Ten zároveň odporučil, aby prípadný trest vykonal príslušný partizánsky veliteľ, nakoľko partizáni na základe inštrukcií sovietskeho poradcu (major Chrapko) nespadali pod poľný súd armády.
Páchatelia boli zatknutí, umiestnení do väznice Štátneho zastupiteľstva v Banskej Bystrici a vypočutí. K činom sa priznali a zavraždených označili za špiónov. Zápisnicu z výsluchu odovzdal Rašla Golianovi (veliteľovi povstaleckej armády) a Šmidkemu (veliteľovi hlavného partizánskeho štábu). Šmidke oboznámil s výsledkami vyšetrovania veliteľa partizánskej brigády Velička, ktorý si vyžiadal rádiom súhlas s popravou od Ukrajinského štábu partizánskeho hnutia v Kyjeve. Popravu vykonala na mieste masakru popravčia čata kapitána Pristacha za prítomnosti obyvateľstva. V reči kapitána Ľacha boli odsúdení označení za „fašistických diverzantov poslaných Nemcami do radov partizánov“.
V dobovej tlači.
O poprave páchateľov masakru informovali povstalecké noviny Pravda 24. septembra 1944 v článku "„Spravodlivý trest, Traja škodcovia partizánskeho hnutia a národného odboja popravení“."
K téme sa pod pseudonymom P. Kollár vyjadril v úvodníku 
„Revolučný poriadok“ 26. septembra Gustáv Husák, kde odsúdil terorizovanie obyvateľstva zo strany partizánov.
Správa československej vláde.
Československú exilovú vládu v Londýne o udalosti informoval vo svojej správe spravodajský dôstojník major Jaroslav Krátky „Zdena“:
Kauza Hájniky v politických procesoch 50. rokov.
Fakt, že došlo k poprave partizánov, bol zneužitý v 50. rokoch 20. storočia v politických procesoch proti komunistickým funkcionárom, bývalým činiteľom Slovenského národného povstania. Jozef Štaudinger (funkcionár KSČ a protifašistický bojovník s kontroverzným pôsobením) v procese s buržoáznymi nacionalistami na súdnom pojednávaní ako svedok obvinil Gustáva Husáka z popravy partizánov zodpovedných za vraždy v Hájnikoch. Podobne Anton Rašla opisuje obviňovanie svojej osoby z vraždy partizánov zo strany Karola Bacílka.

</doc>
<doc id="710761" url="https://sk.wikipedia.org/wiki?curid=710761" title="Bitka pri Svätom Gottharde (1664)">
Bitka pri Svätom Gottharde (1664)



</doc>
<doc id="710762" url="https://sk.wikipedia.org/wiki?curid=710762" title="Bitka pri Svätom Gottharde">
Bitka pri Svätom Gottharde

Bitka pri Svätom Gottharde môže označovať:

</doc>
<doc id="710763" url="https://sk.wikipedia.org/wiki?curid=710763" title="Bitka pri Svätom Gotarde">
Bitka pri Svätom Gotarde



</doc>
<doc id="710764" url="https://sk.wikipedia.org/wiki?curid=710764" title="Bitka pri Szentgotthárde">
Bitka pri Szentgotthárde



</doc>
<doc id="710765" url="https://sk.wikipedia.org/wiki?curid=710765" title="Bitka pri Szentgotthárde (1664)">
Bitka pri Szentgotthárde (1664)



</doc>
<doc id="710766" url="https://sk.wikipedia.org/wiki?curid=710766" title="Bitka pri Mogersdorfe">
Bitka pri Mogersdorfe



</doc>
<doc id="710767" url="https://sk.wikipedia.org/wiki?curid=710767" title="Bitka pri Mogersdorfe (1664)">
Bitka pri Mogersdorfe (1664)



</doc>
<doc id="710768" url="https://sk.wikipedia.org/wiki?curid=710768" title="Bitka pri Mogersdorfe a Svätom Gottharde">
Bitka pri Mogersdorfe a Svätom Gottharde



</doc>
<doc id="710770" url="https://sk.wikipedia.org/wiki?curid=710770" title="Edita Egerová">
Edita Egerová

PhD. Edita Eva Egerová (* 29. september 1927, Košice) je americká psychologička a spisovateľka maďarského pôvodu. Taktiež je preživšia holokaustu a špecialistka na liečbu posttraumatickej stresovej poruchy. Jej kniha s názvom "The Choice: Embrace the Possible" bola publikovaná v roku 2017 a stala sa medzinárodným bestsellerom. Jej druhá kniha s názvom "The Gift: 12 Lessons to Save Your Life" bola uverejnená v septembri 2020.
Životopis.
Edita Egerová sa narodila v Košiciach a je najmladšou dcérou Lajosa (povolaním krajčír) a Ilony Elefánntovej.
Edita navštevovala gymnázium a chodila na hodiny baletu. Bola členkou "Maďarského olympijského gymnastického tímu". V roku 1942 maďarská vláda prijala nové protižidovské zákony, a tak bola Edita vylúčená z gymnastického družstva. Jej staršia sestra Klára bola hráčkou na husliach a bola prijatá na konzervatórium v Budapešti. Počas vojny Kláru ukrýval jej učiteľ hudby. Jej sestra Magda bola klaviristka.
V marci 1944, po nemeckej okupácii Maďarska, bola Edita nútená žiť v košickom gete spoločne so svojimi rodičmi a sestrou Magdou. V apríli boli nútení zostať mesiac v továrni na tehly spoločne s ďalšími 12 000 Židmi. V máji toho istého roku ich deportovali do Osvienčimu. Od matky ju oddelil Josef Mengele a tá bola zavraždená v plynovej komore. Edita vo svojich memoároch uvádza, že v ten istý večer ju Mengele prinútil tancovať pre neho priamo v kasárňach. Ako „ďakujem“ dostala bochník chleba, o ktorý sa delila s ostatnými dievčatami.
Bola zadržiavaná v rôznych táboroch vrátane Mauthausenu. Keď sa blížili Američania a Červená armáda, nacisti evakuovali Mauthausen a ďalšie koncentračné tábory. Edita bola poslaná na tzv. pochod smrti so sestrou Magdou do koncentračného tábora Gunskirchen, kde museli kráčať zhruba 55 kilometrov. Keď od vyčerpania nemohla ďalej kráčať, jedno z dievčat, s ktorými sa delila o Mengeleho chlieb, ju spoznalo a odnieslo ju spolu s Magdou ďalej.
Podmienky v Gunskirchene boli až také zlé, že Edita musela jesť trávu, aby prežila, zatiaľ čo iní väzni prešli na kanibalizmus. Keď Americká armáda oslobodila tábor v máji 1945, podľa Edity zostala ležať medzi množstvom mŕtvych tiel. Hovorí sa, že ju zachránil vojak, keď videl, ako sa jej hýbe ruka. Vojak rýchlo vyhľadal lekársku pomoc a zachránil jej tak život. V tom čase vážila 32 kilogramov a mala zlomený chrbát, brušný týfus, zápal pľúc a zápal pohrudnice.
Počas pobytu v táboroch viedla ostatných k tomu, aby sa na život pozerali z vnútra navonok, ako keby odrážali ich vnútorný svet. Jej presvedčenie je nikdy nečakať, kým vás niekto urobí šťastným, ale ísť sám do seba a hľadať šťastie v sebe, pretože to potom zmení spôsob, akým vnímame svet okolo nás. Jedna z jej praktík znie, že treba byť realistický a nie idealistický. Jej hlboká viera počas času v táboroch ju povzbudila, modlila sa za dozorcov, ktorí ju držali v táboroch, a pochopila, že majú vymyté mozgy. Jej slovami: "„Nacistickí dozorcovia boli taktiež väzňami. Modlila som sa za nich. Nenávisť som premenila na ľútosť. Nikdy som nikomu nepovedala, že trávili dni vraždením ľudí. Aký to bol pre nich život? Mali vymyté mozgy. Bola im odobratá ich vlastná mladosť.“"
Po vojne.
Edita a Magda sa postupne zotavili v amerických poľných nemocniciach a vrátili sa do Košíc, kde našli svoju sestru Kláru. Ich rodičia a snúbenec Edity Eric Osvienčim neprežili. Ona sa vydala za Béla (Alberta) Égera, s ktorým sa stretla v nemocnici. Bol tiež židovským preživším, ktorý sa počas vojny pripojil k partizánom. V roku 1949, po hrozbách komunistov, utiekli spolu so svojou dcérou Marianne do Texasu v Spojených štátoch. V štátoch trpela vojnovou posttraumou, ale aj vinou pozostalých. So svojimi tromi deťmi nechcela hovoriť o priebehu vojny, ktorú prežila.
Edita sa spriatelila s Viktorom Franklom, zúčastňovala sa terapií a v roku 1978 získala doktorát v klinickej psychológii z University of Texas v El Paso. V roku 1978 získala licenciu na prax ako psychológ. Otvorila si terapeutickú kliniku v La Jolla v Kalifornii a začala učiť na fakulte na Kalifornskej univerzite v San Diegu.
V roku 1990 sa Edita vrátila do Auschwitzu, aby čelila jej potlačeným emóciám. Po naliehaní Philipom Zimbardom zverejnila svoje skúsenosti vo svojej prvej knihe "The Choice" v roku 2017.
Vo svojej práci ako psychologička pomáha jej klientom oslobodiť sa od svojich vlastných myšlienok a vedie ich k tomu, aby si zvolili slobodu. "The Choice" sa stala bestsellerom New York Times a Sunday Times.
Vo svojej druhej knihe s názvom "The Gift" (2020) povzbudzuje čitateľa, aby zmenil svoje myšlienky, ktoré nás, podľa jej tvrdení väznia a nech taktiež potlačia deštruktívne správanie, ktoré by čitateľom mohlo brániť. Tvrdí, že to, čo sa s nami stane v našich životoch, nie je tou najdôležitejšou vecou. Najdôležitejšou vecou je to, čo skutočne robíme s našimi životmi.
Edita sa taktiež objavila v CNN a Oprah Winfrey Show.
Rodina.
Jej rodina mala po presťahovaní sa do Spojených štátov ďalšie dve deti. Ich dcéra Marianne je vydatá za Roberta Engla, laureáta Nobelovej ceny v ekonómii. Béla Eger zomrel v roku 1993.

</doc>
<doc id="710771" url="https://sk.wikipedia.org/wiki?curid=710771" title="Edith Eger">
Edith Eger



</doc>
<doc id="710772" url="https://sk.wikipedia.org/wiki?curid=710772" title="2. Rýnsky spolok">
2. Rýnsky spolok



</doc>
<doc id="710775" url="https://sk.wikipedia.org/wiki?curid=710775" title="Rádio Okey">
Rádio Okey

Rádio Okey bola súkromná komerčná multiregionálna stanica. Začala vysielať 1. marca 2001, kedy nahradila Rádio Koliba. Vysielanie ukončila 12. decembra 2009, kedy na jej frekvenciách začala vysielať Europa 2.
Dejiny.
Vysielanie sa začalo 1. marca 2001 ako prevzatie Rádia Koliba. Okey si od Koliby nechal hudobný formát aj moderátorov. Do 31. mája 2007 dominovala hudba 70., 80., a 90. rokov ako aj aktuálna domáca hudba. Od 1. júna 2007 vysielalo formát Hot AC, ktoré vysiela dnes aj Rádio Expres. Po roku začatia vysielania vytvorilo programovú sieť s vtedajším košickým Top Rádiom, kedy následne vzniklo Okey Top rádio. Vtedy bolo Okey niekoľko vĺn po sebe najpočúvanejšie súkromné rádio, až pokým ho v roku 2002 nepredbehlo Rádio Expres, kedy predbehlo aj verejnoprávne rádio Rock FM, ktoré dnes vysiela ako Rádio_FM. Počúvanosť rádia začala postupne klesať, až pokým sa v roku 2007 neznížila na polovicu oproti roku 2001 až 2002, kedy kúpila francúzska skupina Lagardère toto rádio. Vtedy už vedenie rozmýšľalo o rebrandingu na Europu 2, keďže vtedy v Česku Lagardère vlastnilo rádio Evropa 2. To sa nakoniec stalo a 12. decembra 2009 ukončilo Okey vysielanie a nahradilo túto stanicu rádio Europa 2.
Počúvanosť.
Rádio Okey malo v 1. vlne 2003 počúvanosť 10 %, čo predstavovalo v priemere 430 000 aktívnych poslucháčov a 9,7 % podiel na trhu. Posledné informácie o počúvanosti pred koncom vysielania hovoria o počúvanosti 5,8 %, čo predstavovalo v priemere 260 000 aktívnych poslucháčov a 5,7 % podiel na trhu.
Vysielače.
Rádio Okey sa vysielalo z 13 vysielačov po celom Slovensku:

</doc>
<doc id="710777" url="https://sk.wikipedia.org/wiki?curid=710777" title="Kristy Swansonová">
Kristy Swansonová

Kristy Swansonová ( * 19. december 1969, Mission Viejo, Kalifornia, USA) je americká herečka, známa z filmov ako "Deadly Friend" (1986), "Kvety v podkroví" (1987), "Horúce strely" (1991), "Buffy, zabíjačka upírov" (1992), "Senzačný únos" (1994), "Fantóm" (1996), "Veľký tato" (1999), "Kámo, kde mám fáro?" (2000), "Svedkyňa na úteku" (2003), "Smrtiace čeluste" (2011), a "A Mother's Sacrifice" (2017).
Detstvo a mladosť.
Swansonová sa narodila a vyrastala v Mission Viejo v Kalifornii a obaja jej rodičia boli stredoškolskými učiteľmi. Ako deväťročná prejavila záujem o herectvo. 
Kariéra.
Swansonová najskôr účinkovala v televíznych reklamách a neskôr mala menšie jednorazové vystúpenia v televíznych seriáloch. Jej prvá väčšia filmová úloha prišla v roku 1986, keď ju režisér Wes Craven obsadil do jeho filmu "Deadly Friend". O rok neskôr, stvárnila dcéru Louise Fletcher vo filme "Kvety v podkroví". 
Počas 90. rokov účinkovala najmä vo filmoch. V roku 1992 stvárnila hlavnú rolu, vo filme "Buffy, zabíjačka upírov". V roku 1995 hrala vo filme "Higher Learning". Hrala aj vo filmovom spracovaní komiksu "Fantóm" z roku 1996 a čiernej komédii "8 Heads in a Duffel Bag". 
V roku 1999 si Swansonová zahrala bývalú priateľku Adama Sandlera vo filme "Veľký tato".
V novembri 2002 pózovala nahá pre časopis Playboy. 
V rokoch 2011 až 2014 účinkovala v televíznom seriáli "Psych s.r.o" a v rokoch 2018 až 2019 v televíznom seriáli "SEAL Team".
Súkromný život.
Od roku 2009 vydatá za Lloyda Eislerom, s ktorým má syna. Swansonová je republikánka. 
V roku 2021 bola hospitalizovaná s COVID-19 s ťažkými respiračnými komplikáciami.

</doc>
<doc id="710778" url="https://sk.wikipedia.org/wiki?curid=710778" title="Kristy Swanson">
Kristy Swanson



</doc>
<doc id="710779" url="https://sk.wikipedia.org/wiki?curid=710779" title="Betina O’Connellová">
Betina O’Connellová

Betina O’Connellová, celým menom "María Betina O’Connellová" (* 5. apríl 1972, Buenos Aires, Argentína) je argentínska divadelná a televízna herečka. Preslávila sa účinkovaním v mládežníckej telekomédii "Montaña rusa". V roku 2014 si zahrala v telenovele "Somos familia" v hlavnej zápornej úlohe.
Na Slovensku je známa svojim účinkovaním v telenovele "Žena na úteku" ako Mercedes „Mecha“ Green.

</doc>
<doc id="710781" url="https://sk.wikipedia.org/wiki?curid=710781" title="Tu veneno (album)">
Tu veneno (album)

Tu veneno je druhý album uruguajskej herečky a speváčky Natalie Oreiro z roku 2000. Celosvetovo sa predalo cez 3 000 000 kópií.
Zoznam skladieb.
Zoznam je prevzatý z Apple Music

</doc>
<doc id="710782" url="https://sk.wikipedia.org/wiki?curid=710782" title="Móriz Kolbenheyer">
Móriz Kolbenheyer

Móric Kolbenheyer (* 17. júl 1810, Bielsko† 4. január 1884, Šoproň) bol evanjelický farár, spisovateľ.
Životopis.
Móric Kolbenheyer sa narodil v roku 1810 v sliezskom Bielsku (vtedajšie Rakúsko). Bol potomkom nemeckej súkenníckej a kupeckej rodiny zo Spiša. Študoval na evanjelických školách v Prešove. Stredoškolské štúdium absolvoval na Evanjelickom lýceu v Kežmarku. Na viedenskej univerzite najskôr študoval matematiku a chémiu. V rokoch 1832 až 1835 teológiu na Viedenskej univerzite a čiastočne v Berlíne.
Po teologických štúdiách sa v roku 1836 vrátil do Prešova, kde celé desaťročie pôsobil ako evanjelický farár. V tom istom roku sa v Prešove oženil s Kornéliou Medgyaszay, dcérou viedenského veľkoobchodníka Štefana Medgyasszayho. Počas pôsobenia v Prešove sa zaslúžil o viaceré zmeny v zbore a opravy chrámu. V roku 1846 bol Moritz Kolbenheyer menovaný do svojej druhej pastorácie ako nástupca superintendenta Johannesa Kisa v Šoproni, kde pôsobil až do svojej smrti. Rovnako ako v Prešove, aj v Šoproni Kolbenheyer kázal po nemecky. V roku 1856 na podnet riaditeľa Šopronského lýcea Josepha Paula von Királyho podnikol dlhú cestu do Nemecka, Francúzska a Anglicka, ktorej účelom bola podpora vyššieho školstva v Šoproni. Spoluzakladateľ Šoproňskej evanjelickej učiteľskej školy v roku 1858 a tamojšieho sirotinca. Bol významným rečníkom a propagátorom vzdelanosti.
Moriz Kolbenheyer tlačou vydal 60 diel, okrem 28 kázňových textov aj príležitostné publikácie, aj poéziu a preklady. Pochovaný je na Evanjelickom cintoríne v Šoproni.

</doc>
<doc id="710784" url="https://sk.wikipedia.org/wiki?curid=710784" title="P. Ramlee">
P. Ramlee

Teuku Zakaria bin Teuku Nyak Puteh (neskôr Ramlee bin Puteh; * 22. marec 1929, George Town, Malajzia† 29. máj 1973, Kuala Lumpur, Malajzia), známy pod umeleckým menom P. Ramlee (Puteh Ramlee), bol malajzijský herec, spevák, skladateľ a režisér. Bol jedným z najvýznamnejších osobností v histórii malajzijskej kinematografie a hudby.
Životopis.
Počas svojej kariéry v 50. a 60. rokoch 20. storočia sa stal jedným z najvýznamnejších umelcov v Malajzii. Medzi jeho známe filmy patrili "Penarik Beca", "Ibu Mertua-ku", "Hang Tuah", "Madu Tiga" a mnohé ďalšie. Niektoré z jeho najznámejších skladieb sú „Getaran Jiwa“, „Di Mana Kan Ku Cari Ganti“, „Azizah“, „Bunyi Gitar“ a „Dendang Perantau“.
P. Ramlee zomrel 29. mája 1973 kvôli infarktu myokardu.
Osobný život.
Jeho poslednou manželkou bola Saloma a P. Ramlee má 10 detí, o ktoré sa stará, ale iba dve z nich sú jeho biologické deti z manželstva s Junaidah.
Spomienka.
Po smrti P. Ramlee, malajzijská vláda venovala osobitnú pozornosť jeho odkazu. Usporadúvali sa rôzne podujatia a akcie na uctenie jeho pamiatky. Okrem toho boli po celej krajine pomenované ulice a miesta na jeho počesť.

</doc>
<doc id="710785" url="https://sk.wikipedia.org/wiki?curid=710785" title="Arturo Maly">
Arturo Maly

Arturo Maly, celým menom "Arturo Francisco Maly" (* 6. september 1939, Buenos Aires, Argentína – † 25. máj 2001, Morteros, Córdoba, Argentína) bol argentínsky televízny, filmový a divadelný herec.
Od roku 1970 až do svojej smrti v roku 2001 sa objavil vo viac ako 50 filmových a televíznych úlohách, debutoval v roku 1970 v televíznom seriáli "Esta noche, como miedo".
V roku 1981 získal ocenenie Cóndor de Plata v kategórii „Najlepší herecký objav“ za prácu vo filme "Tiempo de revancha".
Účinkoval v uznávaných argentínskych filmoch ako "La Aventura explosiva" (1977), "Alambrado" (1991), "Corazón iluminado" (1996) a "La Fuga" v roku 2001.
Na Slovensku je známy svojim účinkovaním v telenovele "Divoký anjel" ako Federico Di Carlo.
Zomrel 25. mája 2001 na infarkt myokardu.

</doc>
<doc id="710786" url="https://sk.wikipedia.org/wiki?curid=710786" title="Turistická značkovaná trasa číslo 2416">
Turistická značkovaná trasa číslo 2416

 Turistická značkovaná trasa číslo 2416 známa aj ako Chodník kapitána Miloša Uhra je modrá trasa v Myjavskej pahorkatine a Bielych Karpatoch, ktorá vedie z Lubiny k Holubyho chate na Veľkej Javorine. Dĺžka trasy je 12,1 km. Turistická trasa je v správe Klubu slovenských turistov.

</doc>
<doc id="710790" url="https://sk.wikipedia.org/wiki?curid=710790" title="Belaštenský monastier">
Belaštenský monastier

Belaštenský monastier (), je pravoslávny monastier z prvej polovice 11. storočia, ktorý sa nachádza pri dedine Belaštica v Plovdivskej oblasti v južnom Bulharsku.
Komplex monastiera má pridelený štatút kultúrnej pamiatky miestneho významu.
Lokalita.
Belaštenski monastier leží južne od mesta Plovdiv, pri dedine Belaštica, v severných svahoch pohoria Rodopy, konkrétne v západorodopskom dieli Černatica. Nachádza sa v okrese Rodopi, 850 metrov juhovýchodne od dediny Belaštica. Od Plovdivu je monastier vzdialený približne 10 km.
Dejiny.
Pred výstavbou monastiera.
Na mieste dnešného kláštorného komplexu sa už v 2. storočí nachádzala trácka svätyňa zasvätená tráckemu vojnovému božstvu, konkrétne tzv. Tráckemu jazdcovi. Z tohto obdobia sa až do súčasnosti zachovala časť oltára, ktorá sa v súčasnosti nachádza v monastierskom chráme v priestore pred prestolom. Trácka svätyňa bola na tomto mieste postavená z dôvodu blízkosti, pohanského posvätného prameňa, ktorý bol spojený s kultom Tráckeho jazdca.
Dejiny monastiera.
Monastier bol založený v roku 1018 a výstavba komplexu prebiehala v rokoch 10181020. Monastier založil a nechal postaviť byzantský vojvodca Nikéforos Xifias, ktorý bol v tom čase správcom Filipopolskej oblasti. Nikéforos Xifias v monmastieri po jeho dokončení aj sám žil. 
Podľa výskumu Dr. V. Peeva bol počas druhej križiackej výpravy v roku 1147 v priestore vtedajšieho monastierskeho Chrámu svätého Juraja pochovaný barón Konifil, ktorý patril pod vojská rakúskej marky a zomrel v neďalekom Plovdive. Monastiersky chrám v priestore Belaštenského monastiera bol zvolený z dôvodu, že to bol v tej dobe jediný chrám v okolí, ktorý bol zasvätený svätému Jurajovi. 
V priebehu svojej existencie bol niekoľkokrát vypálený. Predpokladá sa, že k prvému vypáleniu došlo v roku 1207, keď ho nechal vypáliť bulharský cár Kalojan počas pochodu proti byzantskému vojsku, ktoré bolo umiestnené v kasárňach vo Filipopole. V roku 1364, keď bol Plovdiv a oblasti okolo neho obsadené Osmanskou ríšou a dostali sa pod jej správu, bol monastier druhýkrát vypálený. Niekedy v období osmanskej nadvlády boli (predovšetkým vo východnej časti komplexu) postavené nové kamenné budovy. 
Podľa cestopisov angličana Johna Bradburyho z roku 1674, bol v priestore monastierskeho chrámu v roku 1664 pochovaný barón Kronfield, ktorý bol katolík a bol členom viedenskej vyslaneckej misie v Carihrade. Predpokladá sa, že v tomto čase patril monastier pod správu rímskokatolíckej Agatonijskej diecézy, pričom v jej správe ostal do začiatku 18. storočia, keď sa diecéza premiestnila do Pazardžiku (v tom čase Tatar Pazardžik). V roku 1757 došlo podľa doktora Angela Dinkova k ďalšiemu vypáleniu monastiera v rámci poturčovania rodopského obyvateľstva. 
V roku 1831 bola v kláštornom dvore postavená budova súčasného monastierskeho chrámu a došlo aj k masívnej výstavbe ďalších budov. napríklad v priebehu roku 1836 bol postavený jedálenský blok. Táto výstavba prebehla počas úradovania plovdivského metropolitu Nikifora Lesvijského, ktorý bol na čele Plovdivskej metropole v rokoch 18241850. V polovici 19. storočia monastier slúžil ako letná rezidencia plovdivských metropolitov. V tomto období býval aj často spomínaný v cirkevných zápiskoch a kronikách a obdobie sa ráta za čas najväčšieho rozvoja monastiera. Zo zápiskov je napríklad zrejmé, že čo sa týka hospodárskych zvierat, monastier v tomto čase vlastnil 107 dospelých ovcí, 30 jednoročných ovcí, 109 jahniat, 129 kôz, 15 volov, 7 kráv, 27 teliat, 14 mulíc, 7 koní, 6 prasiat, 4 oslov, ako aj 14 včelích úľov. Igumenom monastiera bol v časoch jeho najväčšieho rozmachu jeromonach Josif.
V roku 1870 bola založená pravoslávna Bulharská exarchia, Belaštenský monastier však ostal v rukách gréckych duchovných.
Poslednýkrát bol monastier vypálený a zničený 18. januára 1878 tzv. bašibozukom (oddielom nepravidelného osmanského vojska) počas bojov medzi ruskými a tureckými vojskami, ktoré prebiehali v areáli medzi dedinami Părvenec a Brestnik počas rusko-tureckej osloboditeľskej vojny. Osmanský bašibozuk vedený pašom Faudom sa počas bojov v monastieri ukryl a následne bol ostreľovaný delostrelectvom Litvanského pluku, pričom v dôsledku ostreľovania bola zničená časť severného obytného krídla. Zvyšné budovy poničili a zapálili členovia bašibozuku pri ústupe z moanstiera. Bez väčších škôd sa zachovala budova chrámu, ako aj kašna v kláštornom dvore.
Po týchto udalostiach, v rámci ktorých bola väčšina komplexu zničená, ostal monastier opustený až do roku 1880, keď sa v ňom usídlili grécki duchovní z Plovdivu, ktorí si v juhovýchodnom rohu komplexu postavili malú obytnú budovu s tromi miestnosťami a v nasledujúcich rokoch aj niekoľko ďalších budov. Za igumena monastiera určila plovdivská grécka metropola jeromonacha Nikodima, ktorý ostal správcom monastiera až do roku 1906. 
V nočných alebo skorých ranných hodinách 20. júna 1906 sa pri kláštornom komplexe zhromaždili bulharskí pravoslávni veriaci (približne 4050 ľudí z okolitých dedín), ktorí z monastiera grécke duchovenstvo vyhnali a monastier odovzdali pod bulharskú správu. V tomto čase bolo vo vlastníctve monastiera, okrem pozemku samotného kláštorného komplexu, ešte približne 44,45 hektára viníc a približne 12 hektárov lúk. Monastier bol v tom čase vo veľmi zlom stave a 17. júna 1911 spadla západná stena východného krídla. V období vojen v rokoch 19121918 bol nedostatočne spravovaný a došlo k ďalšiemu schátraniu budov v rámci komplexu. 
V 20. rokoch 20. storočia boli na základe nových zákonov kláštorné pozemky (okrem samotného komplexu), monastieru odobrané a boli rozdelené medzi blízke dediny Belaštica a Novosel (dnešné Gălăbovo). V rokoch 19231924 bola veľká časť poškodených budov v komplexe monastiera zbúraná. V rokoch 19301931 došlo k reštaurácii prestavbe zvyšných obytných budov v komplexe, ako aj reštauračným prácam na chráme. V tomto čase došlo aj k výstavbe zvonice v priestore obytných a hospodárskych budov, a k výstavbe malého chrámu-kaplnky v interiérových priestoroch obytných budov. Na stavebné a reštauračné práce boli použité finančné prostriedky darované metropolou, a čiastočne prispeli aj veriaci. V roku 1934 monastier opustili mnísi a komplex sa so súhlasom plovdivskej metropole stal monastier na krátky čas sídlom mestského chudobinca a v komplexe bolo ubytovaných 42 plovdivských žobrákov. Správa monastiera bola v tomto čase zverená igumenovi Muldavského monastiera, jeromonachovi Antimovi. Podľa zápiskov monastier v tomto čase pozostával z dvoch obytných budov zo sedemnástimi izbami, kuchyne, skladu a dvoch spoločenských miestností. Okrem toho bolo vo vlastníctve monastiera 10,7 hektára lúk, 0,1 hektára viníc, jeden kôň a jedna krava. V roku 1935 bolo do vlastníctva monastiera vrátených približne 30 hektárov pozemkov, z celkovo 48,3 hektára, ktoré mu boli odobraté. Monastier v tomto čase svoj nehnuteľný majetok prenajímal. 
Po 9. septembri 1944 sa dostala v Bulharsku k moci Bulharská komunistická strana a podmienky sa pre monastier zhoršili. V roku 1948 boli na základe Ustanovenia č.21 monastier opäť odobraté pozemky. V správe monastiera bolo ponechaných 25 hektárov, 10 odobraných hektárov vláda rozdala maloroľníkom. O niečo neskôr boli monastieru odobraté ďalšie pozemky a v správe mu bolo ponechaných už len 15 hektárov a to s podmienkou, že sa na nich musí pestovať tabak. 
Pravdepodobne niekedy v priebehu 50. rokov 20. storočia sa monastier stal ženským a komplex začali obývať mníšky.
V roku 1980 získal areál monastiera štatút kultúrnej pamiatky miestneho významu.
Súčasnosť.
V súčasnosti je monastier funkčný ženský monastier Bulharskej pravoslávnej cirkvi, pričom komplex obýva igumenka, niekoľko mníšok a pomocníčky. Významným dňom je každoročne sviatok svätého Jurajatzv. Gergiovdenkeď je monastier navštevovaný mnohými návštevníkmi z celého Bulharska, ako aj Bulharmi žijúcimi v cudzine. Tradíciou je, že tí, ktorí v tento deň slávia meniny, podaruvávajú kláštoru rôzne dary a finančné prostriedky, a zároveň poriadajú na počesť sviatku tzv. kubranslávnostnú zabíjačku spojenú s hostinou.
Charakteristika.
Monastier založil byzantský vojvodca Nikéforos Xifias, ktorý bol v čase jeho založenia správcom oblasti okolo mesta Philippopolis (dnešný Plovdiv).
Vo svojej prvotnej podobe monastiersky komplex zahŕňal budovu chrámu a niekoľko hospodárskych budov, pričom všetky stavby boli z prevažnej časti drevené. Neskôr boli drevené budovy nahradené kamennými. Najviac stavieb sa v areáli nachádzalo po masívnej výstavbe v priebehu 19. storočia, keď areál zahŕňal chrám, bloky obytných a hospodárskych budov, ako aj veľký kuchynská blok a budovu pre návštevníkov. Najmasívnejšie bolo južné krídlo komplexu v najvyššie položenej časti areálu, ktoré bolo trojposchodové s čardakmi (terasami) po celej jeho dĺžke. Zvyšné tri krídla boli dvojposchodové s kamenným prízemím a vnútornou terasou. V areáli sa nachádzala aj budova, kde sa choval obetný dobytok. V areáli sa nachádzali aj dve mlynské budovy (tieto boli zbúrané okolo roku 1950).
Správa.
Od založenia minimálne do začiatku obdobia, v ktorom padol región pod nadvládu Osmanskej ríše, bol monastier pod správou gréckeho duchovenstva. Nie je známe, kto spravoval komplex počas veľkej časti obdobia osmanskej nadvlády, ale predpokladá sa, že niekedy v tomto období sa stal sídlom rímskokatolíckej Agatonijskej diecézy, pričom v jej správe bol do začiatku 18. storočia, keď sa diecéza premiestnila do Pazardžiku. V priebehu väčšej časti obdobia bulharského národného obrodenia bol v správe Bulharskej pravoslávnej cirkvi a až niekoľko rokov pred oslobodením Bulharska sa opäť dostal do správy Grékov. Do správy Bulharskej pravoslávnej cirkvi sa opätovne dostal v roku 1906.
Štatút a dôvod pamiatkovej ochrany.
Kategória: kultúrna pamiatka miestneho významu 
Rok vyhlásenia: 1980
Dôvod pamiatkovej ochrany: architektonicko-staviteľská hodnota budovy

</doc>
<doc id="710798" url="https://sk.wikipedia.org/wiki?curid=710798" title="Východokaribský dolár">
Východokaribský dolár

Východokaribský dolár (kód: XCD, symbol EC$) je oficiálnou menou ôsmich členských krajín Východokaribskej centrálnej banky. Tieto krajiny sa bežne označujú ako členovia Východokaribskej menovej únie (ECCU). Východokaribský dolár je od roku 1976 viazaný na americký dolár v kurze 2,70 XCD ku 1,00 USD.

</doc>
<doc id="710801" url="https://sk.wikipedia.org/wiki?curid=710801" title="Antimykotikum">
Antimykotikum

Antimykotiká alebo antifungálne látky sú látky, ktoré sa používajú na liečbu fungálnych infekcií (mykóz) spôsobených patogénnymi hubami, typicky plesňami a kvasinkami. Ich hlavným účelom je narušenie štruktúry či životného cyklu patogénnych húb s cieľom zneškodniť ho a ochrániť tak hostiteľský organizmus. 
Fungálna infekcia.
Ako fungálne infekcie sa označujú choroby spôsobené patogénnymi mikroorganizmami, medzi ktoré patria predovšetkým plesne a kvasinky. Môže ísť o pomerne bežné ochorenia kože, vlasov či nechtov, ale aj o invazívne infekcie s veľmi vysokou mortalitou.
Invazívne fungálne infekcie sú veľmi vážne ochorenia, ktoré sa v poslednej dobe vyskytujú čoraz častejšie. Tieto ochorenia napádajú najmä jedincov s oslabenou imunitou, napr. pacientov po transplantáciách, trpiacich nádorovým ochorením či ochorením AIDS. Pre takýchto pacientov predstavujú mykózy vážnu hrozbu a majú často fatálne dôsledky. Z tohto dôvodu je nutné venovať pozornosť vývoju účinných liekov s cieľom zmierniť dopad týchto infekcií na ľudský organizmus. Väčšina už známych antimykotík funguje na princípe inhibície syntézy bunkovej steny, plazmatické membrány alebo bunkového delenia pôvodcu ochorenia. Liečba systémových fungálnych infekcií je však veľmi zdĺhavá a neefektívna. Problémom je jednak všeobecný nedostatok nových skupín antifungálnych liečiv, ale aj vzrastajúca rezistencia proti týmto látkam.
Pôsobenie antimykotík.
Antifungálne liečivá sa zameriavajú na niektorý z fungálnych bunkových kompartmentov a narúšajú ich napr. inhibíciou syntézy kľúčových metabolitov. Medzi najčastejšie ciele patrí bunková stena, plazmatická membrána či bunkové jadro.
Bunková stena.
Medzi známe zlúčeniny, ktoré narúšajú fungálnu bunkovú stenu, patria echinokandíny (napr. kaspofungín). Tieto antimykotiká nachádzajúce využitie v liečbe kandidóz a aspergilóz sa viažu na enzýmový komplex 1,3-β-glukánsyntázu, čím inhibujú syntézu 1,3-β-glukánu a spôsobujú lýzu bunky.
Cytoplazmatická membrána.
Na komponenty plazmatickej membrány cielia predovšetkým azoly (napr. ketokonazol alebo flukonazol) a polyény (napr. amfotericín B). Azolové antimykotiká inhibujú enzým zodpovedný za tvorbu hlavného sterolu fungálnej bunkovej membrány – ergosterolu. Naopak o niečo toxickejší amfotericín B sa na ergosterol priamo viaže, čím sa v membráne vytvoria póry, čo spôsobuje únik intracelulárneho obsahu do mimobunkového prostredia.
Bunkové jadro.
Za inhibíciu bunkového delenia sú potom zodpovedné napr. fungicídne látky griseofulvín a flucytozín (5-fluorocytozín). Griseofulvín svojou väzbou na tubulín obmedzuje funkciu mikrotubulov a bráni priebehu mitózy. Flucytozín je analóg pyrimidínu, ktorý po prevedení na 5-fluorouridíntrifosfát (5-FUTP, nukleotid s 5-fluorouracilom ako bázou) inhibuje syntézu proteínov a po prevedení na 5-fluorodeoxyuridínmonofosfát (5-FdUMP) inhibuje enzým tymidylátsyntázu a tým i tvorbu nukleových kyselín.

</doc>
<doc id="710817" url="https://sk.wikipedia.org/wiki?curid=710817" title="Bodliak ovisnutý pravý">
Bodliak ovisnutý pravý

 
Bodliak ovisnutý pravý () je dvojročná bylina z čeľade astrovité ("Asteraceae"). Jeho prirodzený areál zahŕňa mierne oblasti Európy až po Sibír a čínsky Sin-ťiang.
Opis.
Bodliak ovisnutý pravý je dvojročná, zriedka jednoročná ostnitá bylina, vysoká 30 až 100 (150) cm. Byľ je priama, hore chudobne rozkonárená, ostnato kučeravo krídlatá, vlnatá, krídla sú široké do 10 mm, ostne sú dlhé až 8 mm.
Listy sú v obryse podlhovasté až kopijovité, perovito zárezové, so šiestimi až desiatimi pármi dvoj až päť laločných úkrojkov, na líci sú holé, na rube najmä na žilnatine vlnaté.
Červenofialové, zriedka biele kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné, dlhé 15 až 25 mm. Tyčiniek býva zvyčajne päť, s peľnicami zrastenými do rúrky okolo čnelky s dvojzárezovou bliznou. Kalich je voľný, trváci, premenený na chocholec s nedelenými štetinkami, dlhý 15 až 20 mm, slúžiaci na rozširovanie semien vetrom. Semenník je spodný a plodom je priečne vráskavá nažka, veľká 4 až 5 mm. Zákrov je guľatý, mnohoradový, listene sú škridlicovité, vajcovité až podlhovasté, trojžilové, v polovici zúžené, s kopijovitým, ostnato končistým hrotom. Ovisnuté úbory s priemerom do 40 mm sú na konci konárikov jednotlivé na dlhých, bielo plstnatých stopkách alebo po niekoľko na konci konárikov sediace. 
Rozšírenie.
Areál rozšírenia bodliaka ovisnutého pravého zahŕňa mierne oblasti Európy až po Sibír a čínsky Sin-ťiang.
Na Slovensku sa vyskytuje na celom území roztrúsene.
Ekológia.
Bodliak ovisnutý pravý obsadzuje vhodné stanovištia od pahorkatín po podhorský stupeň. Rastie často na výslnných stanovištiach, popri cestách, v lomoch, na pasienkoch a na krasových stráňach. Obľubuje výhrevné, vysychavé, výživné, zásadité až neutrálne, kamenisté, piesočnaté i hlinité pôdy. Kvitne od júla do septembra. 

</doc>
<doc id="710818" url="https://sk.wikipedia.org/wiki?curid=710818" title="Carduus nutans subsp. nutans">
Carduus nutans subsp. nutans



</doc>
<doc id="710820" url="https://sk.wikipedia.org/wiki?curid=710820" title="Čelo (vrch v Bukovských vrchoch)">
Čelo (vrch v Bukovských vrchoch)

Čelo (; ) je vrch v Bukovských vrchoch, krajinnom celku Polonín. Leží na slovensko-poľskej hranici nad obcou Nová Sedlica, približne severovýchodne od Sniny. 
Poloha.
Nachádza sa v severnej časti Bukovských vrchov, v geomorfologickom podcelku Bukovce. Juhozápadná slovenská časť hrebeňa leží v Prešovskom kraji, okrese Snina a na katastrálnom území obce Zboj, severovýchodná poľská zasahuje do Podkarpatského vojvodstva, powiatu Lesko a gminy Cisna. Najbližším sídlom je juhozápadne situovaná Runina, južne sa nachádza Ruský Potok, juhovýchodne Zboj a Nová Sedlica a severne Wetlina a Stare Siolo, patriace do poľskej obce Cisna. Masív patrí do Národného parku Poloniny a južná časť na Slovensku aj do prírodnej rezervácie Borsukov vrch, poľská je súčasťou Bieščadského národného parku.
Opis.
Čelo leží v hraničnom hrebeni na severnom okraji Bukovských vrchov, medzi Jarabou skalou () a Čierťažou (). Západným smerom sa nachádza Paportna (), Pľaša (), Ďurkovec () a Jarabá skala (), južným Minčol (), Veľký Bukovec () a Kýčera (), východným Príkry (), Borsukov vrch (), Čierťaž (), Hrúbky (), Mala Rawka () a Dil Szelesisty () a severným Hnatowe Berdo (), Smerek () a Jawornik (). Južné svahy tejto časti hrebeňa odvodňuje Zbojský potok do Uličky v povodí Uhu, z východných a severných voda odteká potokom Górna Solinka do rieky Wetlina v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít na hrebeni je však vidieť okolité vrcholy Bukovských vrchov, no tiež Slanské a Vihorlatské vrchy, Bieszczady v Poľsku a ukrajinské Karpaty.

</doc>
<doc id="710823" url="https://sk.wikipedia.org/wiki?curid=710823" title="Príslovka miesta">
Príslovka miesta



</doc>
<doc id="710829" url="https://sk.wikipedia.org/wiki?curid=710829" title="Karol Kolbenheyer">
Karol Kolbenheyer

Karol Kolbenheyer (* 28. máj 1841, Bielsko† 1. február 1901, Bielsko) bol stredoškolský učiteľ, meteorológ, kartograf, botanik.
Životopis.
Karol (Karl) Kolbenheyer sa narodil v roku 1841 v sliezskom Bielsku (vtedajšie Rakúsko). Pochádzal zo známej nemeckej súkenníckej rodiny pôvodom zo Spiša. Po skončení základnej školy študoval na Evanjelickom gymnáziu v Tešíne a pokračoval na univerzitách vo Viedni a Jene klasickú filológiu (gréčtina a latinčina).
Po štúdiách stredoškolský profesor na štátnom gymnáziu v Levoči (18631868), ktoré opustil po zavedení povinnej výuky maďarčiny. V roku 1868 krátko pôsobil vo Viedni, potom odišiel do Prahy a v rokoch 18691870 bol riaditeľom reálky v Prahe. V rokoch 18701872 učil na štátnom gymnáziu v Těšíne a od roku 1872 28 rokov na novo zriadenom gymnáziu v Bielsku. Okrem klasickej filológie vyučoval aj geografiu, prírodopis a botaniku.
V Bielsku vytvoril meteorologickú stanicu, ktorú od roku 1873 sám viedol a od roku 1897 viedol aj stanicu v útulku na vrchole Kamitzer Platte (poľsky Szyndzielnia) v Sliezkych Beskydoch. Vedecky pracoval v oblasti meteorológie, klimatológie, geografie a botaniky. Z tejto oblasti publikoval viaceré práce. Bol milovníkom a znalcom Vysokých Tatier. Je známy aj ako zakladateľ meteorologickej služby v Tatrách. Preslávil sa meraniami absolútnej nadmorskej výšky tatranských vrcholov a meraní na kartografické účely. Preslávil sa turistickou mapou Tatier "Vysoké Tatry z roku 1876, Késmárk, Karl Kolbenheyer, 1:100000". ktorá bola považovaná za jednu z najpresnejších v svojej dobe. Napísal dvoch turistických sprievodcov: Sprievodcu po Tatrách – "Die hohe Tatra" (desať vydaní) a po Beskydách – "Führer durch die Beskiden…" (dve vydania). Títo sprievodcovia prispeli k značnej propagácii cestovného ruchu. Od roku 1866 bol členom Fyziografickej komisie Krakovskej vedeckej spoločnosti a neskôr Akadémie výtvarných umení a vied.
Karol Kolbenheyer zomrel 1. februára 1901 a bol pochovaný na Starom evanjelickom cintoríne v Bielsku.

</doc>
<doc id="710831" url="https://sk.wikipedia.org/wiki?curid=710831" title="Claviceps purpurea">
Claviceps purpurea



</doc>
<doc id="710832" url="https://sk.wikipedia.org/wiki?curid=710832" title="Karl Kolbenheyer">
Karl Kolbenheyer



</doc>
<doc id="710836" url="https://sk.wikipedia.org/wiki?curid=710836" title="Pretlačovanie (tvárnenie)">
Pretlačovanie (tvárnenie)

Pretlačovanie (iný názov pretláčanie) je tvárnenie materiálu vysokým tlakom, ktorý spôsobí jeho tečenie. Tvárniac nástroj sa nazýva "pretlačovadlo" a výsledný výrobok
výtvarok sa nazýva "prietlačok". 
Operácie pretláčania.
Pretlačovanie sa podľa STN 22 6001 rozdeľuje na nasledovné operácie:
Pretlačovadlo.
Tvárniaci nástroj - pretlačovadlo sa skladá z dvoch častí:
Na pretlačovanie sa používajú kľukové lisy s vysokým zdvihom a presným vedením barana.
Stupeň deformácie.
Stupeň deformácie je definovaný ako pomer redukcie prierezu po pretláčaní k prierezu polotovaru. Prierez sa posudzuje kolmo na smer nástroja:
formula_1 
kde:
Použitie.
Pretlačovanie sa používa najmä na výrobu dutých a rúrkovitých súčastí z materiálov: olovo, cín, meď, hliník, zinok a ich zliatin. Pretlačovať 
možno aj nízkouhlíkové ocele. Medzi je ho výhody patria: skrátenie výrobného času, zníženie nákladov, menší odpad, menší potrebný počet operácií.
Východiskovým polotovarom pre pretlačovanie je zvyčajne malý valec alebo doštička materiálu. Spôsob pretlačovania sa zvolí podľa rozmerov a tvaru výsledného prietlačku. Poda stupňa 
deformácie sa určí počet operácií a veľkosť potrebnej sily. S rastúcim stupňom deformácie sa tvárnený materiál spevňuje a tým narastá aj požiadavka na veľkosť tvárniacej sily. Tvárniaci 
tlak môže dosiahnuť až 3 000 MPa.

</doc>
<doc id="710837" url="https://sk.wikipedia.org/wiki?curid=710837" title="Prietlačník">
Prietlačník



</doc>
<doc id="710838" url="https://sk.wikipedia.org/wiki?curid=710838" title="Prietlačnica">
Prietlačnica



</doc>
<doc id="710839" url="https://sk.wikipedia.org/wiki?curid=710839" title="Pretlačovadlo">
Pretlačovadlo



</doc>
<doc id="710842" url="https://sk.wikipedia.org/wiki?curid=710842" title="Rešovka">
Rešovka

Rešovka je potok v geomorfologickom celku Ondavská vrchovina v regióne Šariš v Prešovskom kraji v okrese Bardejov. Je ľavostranným prítokom vodného toku Hrabovec v povodí Sekčova. Má dĺžku .
Prameň.
Pramení v severovýchodne od vrchu Šipotská hora s v Ondavskej vrchovine v poľnohospodárskom extraviláne v severnej časti územia obce Rešov v okrese Bardejov v Prešovskom kraji. 
Opis toku.
Od prameňa tečie juhovýchodným smerom cez poľnohospodársky extravilán obce Rešov, preteká cez pole Lán, pri hornom konci intravilánu Rešova mení smer na juh a vteká do intravilánu, v priberá bezmenný pravostranný prítok pritekajúci z východného svahu Šipotskej hory, v vteká do poľnohospodárskeho extravilánu. Meandruje, v priberá pravostranný bezmenný prítok pritekajúci z poľa Záhumnie, v priberá ľavostranný bezmenný prítok pritekajúci z pasienka Krčmovka, obmýva úpätie lesa Na dieliky, v priberá ľavostranný bezmenný prítok, v priberá pravostranný bezmenný prítok, pravým brehom obmýva lúku aj pole aj les Gadov laz. V vteká na obecnú hranicu medzi Rešovom a obcou Kobyly, tečie po obecnej hranici, priberá dva ľavostranné bezmenné prítoky v a v , v opúšťa obecnú hranicu a vteká na územie obce Tročany. Ľavým brehom obmýva les Zadná Brána a les Mláky, pravým brehom obmýva úpätie vrchu a lesa Dukance a les Hrabiny, v priberá ľavostranný bezmenný prítok pritekajúci spod lesa Starý stavenec, pravým brehom obmýva les Buková, ľavým brehom obmýva les Kopanec. Meandruje, v priberá ľavostranný bezmenný prítok, preteká cez dolnú časť intravilánu obce Tročany, vteká na obecnú hranicu medzi Tročanmi a Janovcami, tečie po hranici a v v extraviláne na hranici obcí Tročany a Janovce ústi do vodného toku Hrabovec ako jeho ľavostranný prítok. Vodný tok Hrabovec ďalej ústi do Sekčova. Pramení a preteká na území obce Rešov, ďalej preteká územím obcí Kobyly, Tročany a Janovce a na hranici posledných dvoch menovaných obcí ústi v okrese Bardejov v Prešovskom kraji. Nemá dôležitejší prítok.
Pôvod názvu.
Názov vodného toku má pôvod v názve obce Rešov, na území ktorej potok pramení a v svojej hornej časti toku tečie. Vývoj názvu obce: 1454 "Ressew", 1773 "Ressow", 1786 "Ressow", 1808 "Řessuw", "Reszow", 1920 "Rešov". Z názvu obce rozšírením o formant "-ka" bolo utvorené jednoslovné hydronymum "Rešovka" ako súčasť početnej skupiny názvov v slovenskej toponymii, najmä hydronymii. Vývoj názvov vodného toku podľa dochovaných prameňov: 1820 "Ressuwka B." (2. vojenské mapovanie, sekcia 41, stĺpec XXXIV), 1852 "Ressuvka Bach" (Katastrálna mapa Tročany, Katastrálna mapa Janovce), 1965 "Rešovka". Hydronymum Rešovka bolo štandardizované v roku 1975. V súčasnej slovenskej štandardizovanej hydronymii hydronymum Rešovka je jedinečným názvom (marec 2024). 

</doc>
<doc id="710843" url="https://sk.wikipedia.org/wiki?curid=710843" title="Turistická značkovaná trasa číslo 8111">
Turistická značkovaná trasa číslo 8111

 Turistická značkovaná trasa číslo 8111 je žltá trasa v Bielych Karpatoch, ktorá vedie z Topoleckej - osady Starej Turej, na Krúžok - vrch Bielych Karpát. Dĺžka trasy je 8 km. Turistická trasa je v správe Klubu slovenských turistov.

</doc>
<doc id="710849" url="https://sk.wikipedia.org/wiki?curid=710849" title="Dennyiah">
Dennyiah

Dennyiah (čítaj /di-na-ja/) je slovenské indie popové duo, ktoré vzniklo v roku 2015 v Košiciach, založené speváčkou, skladateľkou Denisou „Denny“ Gajarskou a gitaristom a producentom Ľubošom Šoltesom.
História.
Dvojica zakladateľov kapely Dennyiah, Denisa „Denny“ Gajarská a Ľuboš Šoltes, sa zoznámili v košickej Tabačke v roku 2015. Denny v tom čase v Tabačke pracovala a Ľubo patril medzi zakladateľov projektu "Music Lab", zameraného na podporu a rozvoj hudobnej scény v Košiciach a na východnom Slovensku. Po tom, ako Denny prijala pozvanie do skúšobne a zaspievala cover verziu skladby „Son of a Preacher Man“ od Dusty Springfield, sa medzi nimi rozvinula hudobná chémia a nasledovali roky tvorby.
Kapela Dennyiah sa oficiálne sformovala v roku 2015 pod pracovným názvom "Deni". Za krátky čas svojej existencie stihla kapela Dennyiah už spolupracovať so zvučnými svetoznámymi menami ako napríklad: Nick Hard, Dave McNair či Nathan Schram.
Úspešné single.
„Kingdom“.
Pilotný singel „Kingdom“ z albumu "Human Aspect" kapely Dennyiah znamenal prelom v ich kariére. Kapela s ním v roku 2019 debutovala v hudobno-televíznej relácii 3 pódia na RTVS a singel sa rýchlo stal hitom. Po premiére na rádiu Expres v roku 2020 sa „Kingdom“ stala slovenským hitom týždňa. Následne sa skladba vyšplhala medzi najhranejšie skladby v slovenskom éteri a udržala sa na 1. mieste dva mesiace. V TOP10 hranosti sa držala celkovo 6 mesiacov vo všetkých slovenských rádiách.
Videoklip k singlu „Kingdom“ režíroval Laco Rychtarik, blízky priateľ kapely. Natáčanie prebiehalo tri dni na chladnom pobreží Škótska a škótskej vysočiny, na miestach ako Oldshoremore Beach, Sandwoodbay Beach a Kinlochberview.
„Recall“.
„Recall“ je posledný klip z albumu "Human Aspect", v hlavnej úlohe herečkou Táňou Pauhofovou a Marekom Geišbergom, ktorý vzbudil v zahraničí ohlas už pred jeho oficiálnym zverejnením. Videoklip "„"Recall“ mal svoju americkú premiéru na 45. ročníku filmového festivalu v Denveri v novembri 2022. Natáčal sa pod režisérskou taktovkou Erika Jasaňa z "Dog 95 film factory".
Videoklip k piesni „Recall“ zaznamenal dvojnásobný triumf v druhom ročníku nezávislej súťaže hudobných klipov "No Stress Music Video Awards" 2021. Uspel takto v konkurencii takmer 100 klipov z 13 zemí. 
Na videoklipe pracovali slovenskí i zahraniční filmoví profesionáli. Režisérom a autorom scenára je Erik Jasaň, o strih sa postarala španielska editorka Ona Bartoli a zvukový dizajn mal na starosti Antek Rutzcynski z Poľska. Citlivú tému zachytil kamerou Matej Jánošík a farebné korekcie doladil Matúš Havelka, ktorý robil farby aj oceňovanému filmu Čiara. Projekt získal už viacero ocenení na festivaloch v New Yorku, Florencii, Paríži, Ríme, Tokyu či Los Angeles.
Spolupráce.
„If You Want to Fall“.
Po 50 rokoch košická kapela Cha Bud! nahrala energickú prerábku skladby „If You Want to Fall“ ako poctu legende slovenskej hudby. Prerábka sa vyznačuje charakteristickým groovom Cha Bud!, bohatou dychovou sekciou a spevom Denisy Gajarskej alias Dennyiah. „If You Want to Fall“ je takmer štrnásť minútová kompozícia Mariána Vargu s textom Petra Sallera, ktorá otvára debutový album Collegium musicum z roku 1971. Skladba sa vyznačuje netypickým zvukom pre Collegium musicum, s väčším dôrazom na dychové nástroje a vplyvy soul-jazzu, blues, soul, gospelu a R&amp;B. Myšlienka prerábky vznikla v hlave gitaristu Cha Bud! Petra Šafránka. Na nahrávke sa podieľali aj Matej Lazár (hammond organ), Pavol Jeňo (produkcia) a Mário „Gapa“ Garbera (sólové alto saxofón).
Singel „AI“ od kapely Wawawu.
„AI“ je štvrtý singel košickej dvojice Wawawu, ktorá sa skladá z producentov Martina Ferenčíka a Róberta Tkáča. Skladba je o jedinečnosti prežívania ľudských pocitov a o tom, ako sa líšia od umelej inteligencie. Videoklip k singlu „AI“ vznikol v spolupráci s nemeckým štúdiom The Dor Brothers. Objavuje sa v ňom aj tvár speváčky Denisy Gajarskej (Dennyiah), ktorá autorsky prispela k textu. Skladbu zmixoval Samo Pospíšil a mastering urobil Brad Grobler z Big Productions v Rotterdame. Wawawu je pôvodom z Košíc a v tejto zostave sa duo Róbert Tkáč a Martin Ferenčík predstavilo v roku 2020. Majú za sebou dlhoročné skúsenosti z koncertovania a spolupracovali s mnohými známymi menami na slovenskej i zahraničnej scéne.
Nominácie.
Nominácia: Ceny Anděl Coca-Cola 2023 | Slovenský album
Kapela Dennyiah bola nominovaná na cenu Anděl Coca-Cola 2023 v kategórii "Slovenský album" za ich album "Eternal Sunshine".

</doc>
<doc id="710850" url="https://sk.wikipedia.org/wiki?curid=710850" title="Hotel Molle">
Hotel Molle

Hotel Molle () je budova bývalého hotela z prvej polovice 20. storočia, ktorá sa nachádza v meste Plovdiv v Plovdivskej oblasti v južnom Bulharsku.
Budova má pridelený štatút kultúrnej pamiatky miestneho významu.
Názov.
Iné názvy.
Budova je známa aj ako Molle (), v komunistickom období niesla názov Hotel Republika ().
Pôvod názvu.
Budova bola pomenovaná podľa priezviska prvého prenajímateľa budovy, pôvodom albánskeho obchodníka a hoteliera, D. Molleho. D. Molle emigroval do Bulharska z albánskeho mesta Dardhë v roku 1886 a najskôr žil v Sofii, do Plovdivu sa presťahoval začiatkom 20. storočia.
Lokalita.
Budova bývalého hotela Molle sa nachádza v centrálnej časti mesta Plovdiv na ulici ulici „Kňaz Aleksandăr I Batenberg“ (, doslova "ulica kniežaťa Alexandra I. Batenberga") č. 39.
Dejiny.
Na mieste, kde stojí súčasná budova, stál v minulosti malý hotel Feller, ktorý bol vo vlastníctve Richarda a Malvíny Fellerových. Ten bol však počiatkom 20. storočia zbúraný. Pozemok bol bol vo vlastníctve dvoch manželiek doktora Grebenarova a obchodníka Andona Staneva. Majitelia chceli pôvodne na mieste postaviť obytnú budovu s bytmi a ďalšími priestormi na prenájom. Na realizáciu si najali architekta Mariana Pernigoniho. Ten ich presvedčil, že výhodnejšie bude postaviť luxusný hotel, ktorý v meste v tom čase chýbal. Budova bola postavená v rokoch 19101911. Oficiálne otvorenie hotela prebehlo okázalými novoročnými oslavami.
Po otvorení sa hotel stal najprestížnejším plovdivským hotelom a túto pozíciu si udržal po dobu približne 40 rokov. Hotel a reštauráciu v prízemí prevádzkoval obchodník D. Molle. V hoteli sa konali oficiálne recepcie, hostiny pre ministrov, ako aj najvýznamnejších zahraničných hostí. V roku 1920 bol v hoteli ubytovaný v rámci oficiálnej návštevy mesta významný bulharský spisovateľ Ivan Vazov. Neskôr sa nájomcom podniku bulharský podnikateľ Žeľu Fărrkačev. V roku 1939 si prenajal reštauračné priestory v hoteli Jordan Grigorov. V roku 1942 získal do vlastníctva aj hotel spoločne s otcom básnika Veska Sarieva a s Pešom Papukčievom. V roku 1947 bola budova znárodnená a daná do správy štátnej turistickej agentúry Balkanturist. Hotel bol zároveň premenovaný na Hotel Republika.
V roku 1985 získala budova štatút kultúrnej pamiatky miestneho významu. 
Po roku 1989 bol hotel zatvorený a budova sa začala využívať ako administratívna, nachádzajú sa v nej kancelárie a na prízemí sa nachádzajú komerčné priestory, predovšetkým obchody, ktoré sa nachádzajú v priestore bývalej reštaurácie.
Charakteristika.
Autorom projektu budovy je taliansky architekt z Florencie, profesor Mariano Pernigoni, ktorý je spojený s architektonickou europeizáciou množstva bulharských miest po oslobodení Bulharska.
Hotelová budova mala 90 izieb pre ubytovanie hostí, v prízemnej časti sa nachádzali priestory luxusnej reštaurácie. Vnútorné priestranstvo reštaurácie bolo vyzdobené ornamentálnymi liatinovými stĺpmi, ktoré boli vyrobené vo Viedni.
Budova sa v čase vzniku vyznačovala niekoľkými prvenstvami. Nachádzal sa v nej prvý výťah v Plovdive (vyrobený v roku 1911 firmou Wilhelm Fredenauger v nemeckom Offenbachu), prvý nezávislý parný ohrev, ako aj prvý generátor na výrobu elektrickej energie.
Štatút a dôvod pamiatkovej ochrany.
Kategória: kultúrna pamiatka miestneho významu 
Rok vyhlásenia: 1985
Dôvod pamiatkovej ochrany: architektonicko-staviteľská hodnota budovy

</doc>
<doc id="710852" url="https://sk.wikipedia.org/wiki?curid=710852" title="Chrám Vstupu presvätej Bohorodičky do chrámu (Plovdiv)">
Chrám Vstupu presvätej Bohorodičky do chrámu (Plovdiv)

Chrám Vstupu presvätej Bohorodičky do chrámu () je pravoslávny chrám z prvej polovice 19. storočia, ktorý sa nachádza v meste Plovdiv v Plovdivskej oblasti v južnom Bulharsku.
Budova má pridelený štatút kultúrnej pamiatky národného významu.
Iné názvy.
Budova je známa aj ako Chrám svätého Uvedenia Bohorodičky (), Chrám-kaplnka svätého Uvedenia Bohorodičky (), alebo Kaplnka svätého Uvedenia Bohorodičky ().
Lokalita.
Chrám Vstupu presvätej Bohorodičky do chrámu sa nachádza v centrálnej časti mesta Plovdiv vo dvore Chrámu svätej Nedele na ulici ulici „P. R. Slavejkov“ (, doslova "ulica P. R. Slavejkova") č. 40.
Dejiny.
Chrám bol postavený v roku 1829, aby slúžil veriacim farnosti v dobe, keď bola vo výstavbe nová budova Chrámu svätej Nedele. V roku 1927 bol chrám vyhlásený za národnú starožitnosť. V roku 1978 získal chrám štatút kultúrnej pamiatky miestneho významu. V roku 1995 bol ochranný štatút preklasifikovaný na kultúrnu pamiatku národného významu.
V súčasnosti sa využíva ako kaplnka Chrámu svätej Nedele. Sväté liturgie sa v chráme slúžia pravidelne každú stredu.
Charakteristika.
Chrám bol postavený z materiálu, ktorý ostal po zbúraní pôvodného Chrámu svätej Nedele (pravdepodobne zo 16. storočia). Základy chrámu sú kamenné, steny chrámu sú postavené z dreva a slnkom sušených tehál. Ide o najmenší pravoslávny chrám v Plovdive. Budova je dlhá 14,5 metra a široká 5 metrov. Naos je vysoký 3 metre. Chrám je jednoloďový s jednou apsidou a malým nartexom. V severnej stene chrámu sú zastavané dve antické pamiatky. Ide mramorový oltár z 2.4. storočia so zachovaným nápisom v gréčtine, ktorý zaznamenáva meno filipopolského občana Marca Nikomédskeho. Nad ním je v stene zastavaná socha orla s roztiahnutými krídlami. Obidve pamiatky boli objavené počas výkopu priestoru pre chrámovú kostnicu. Strop naosu je drevený, zdobený drevorezbou a farebne namaľovanými rozetami.
Kostnica.
Pod východnou časťou chrámu bola vybudovaná malá kostnica s rozmermi 5x5 metrov. Hlboká je 4 metre. Je prístupná strmým schodiskom, ktoré do kostnice vedie zo severnej časti apsidy. V kostnici sú uložené kosti členov farnosti, ktorí boli pochovaní v chrámovom dvore do roku 1892 a neskôr boli do kostnice premiestnené. Náhrobné kamene kňazov boli zachované v chrámovom dvore. Východne od oltárnej časti chrámu je pochovaná Rada Čalăkovová (známa ako veľkomučeníčka Rada Plovdivská), ktorá bola zavraždená spolu s tromi deťmi Osmanmi na Veľký štvrtok 15. apríla 1837.
Ikonostas a ikony.
V chráme sa nachádza z dreva vyrezávaný ikonostas z roku 1766, ktorý bol v pôvodnom Chráme svätej Nedele. Cárske dvere ikonostasu však pochádzajú ešte zo 17. storočia. Ikony ikonostasu boli namaľované v 19. storočí. Najvýznamnejšou ikonou je ikona zobrazujúca Vstup presvätej Bohorodičky do chrámu, ktorú namaľoval významný bulharský zograf Dimităr Zograf.
Patrocínium.
Chrám je zasvätený Vstupu presvätej Bohorodičky do chrámu. Najskôr bol však zasvätený svätému Atanázovi.
Chrámový sviatok: 21. november – sviatok Vstupu presvätej Bohorodičky do chrámu
Malý chrámový sviatok: 1. október – sviatok Pokrovu presvätej Bohorodičky. Liturgie počas malého chrámového sviatku sa slúžia v priestore nartexu, pred ikonou zobrazujúcou Pokrov presvätej Bohorodičky.
Štatút a dôvod pamiatkovej ochrany.
Kategória: kultúrna pamiatka národného významu 
Rok vyhlásenia: 1927 ako národná starožitnosť, 1978 ako kultúrna pamiatka miestneho významu, 1995 ako kultúrna pamiatka národného významu
Dôvod pamiatkovej ochrany: architektonicko-staviteľská a umelecká hodnota budovy

</doc>
<doc id="710854" url="https://sk.wikipedia.org/wiki?curid=710854" title="Chrám Vstupu presvätej Bohorodičky do chrámu">
Chrám Vstupu presvätej Bohorodičky do chrámu

Chrám Vstupu presvätej Bohorodičky do chrámu môže byť chrám v týchto obciach:

</doc>
<doc id="710855" url="https://sk.wikipedia.org/wiki?curid=710855" title="Branislav Manica">
Branislav Manica

Branislav Manica, plným menom "Branislav Vladimír" ( * 27. február 1894, Tisovec† 14. júl 1980, Martin) bol slovenský odbojový dôstojník, brigádny generál, česko-slovenský legionár, česko-slovenský a slovenský dôstojník. Od roku 1943 spolupracoval s ilegálnym protifašistickým odbojom. V roku 1944 spolupracoval s tajným Vojenským ústredím chystajúcim povstanie, pričom mal na starosti kontakty s partizánskymi skupinami. Po vypuknutí Slovenského národného povstania viedol partizánsky referát a po vytvorení Hlavného štábu partizánskych oddielov sa stal prvým zástupcom veliteľa štábu. Po nástupe komunistov k moci bol politicky perzekvovaný.
Život.
Obecnú školu navštevoval Branislav Manica v rodnom Tisovci, v rokoch 19051913 študoval na osemročnom gymnáziu s vyučovacím jazykom srbským v Novom Sade a v rokoch 19131914 absolvoval dva semestre medicíny na Lekárskej fakulte budapeštianskej Univerzity s vyučovacím jazykom maďarským.
V štúdiu medicíny pokračoval v rokoch 1925 – 1928 už v Česko-Slovensku na Lekárskej fakulte Univerzity Komenského v Bratislave. Štúdium však nedokončil. V rokoch 19261928 a tiež aj v rokoch 19321937 bol pracovníkom a funkcionárom obecnej správy v Bratislave-Petržalke. Od roku 1929 do roku 1932 sa z rodinných dôvodov presťahoval do rodného Tisovca, kde hospodáril na rodinnom majetku. Od 1. januára 1937 až do rozbitia Česko-Slovenska, v polovici marca 1939 pracoval ako pohotovostný referent v slovenskej divízii Česko-slovenského červeného kríža v Turčianskom Sv. Martine.
V prvej svetovej vojne.
Po vypuknutí prvej svetovej vojny bol 26. októbra 1914 odvedený a ako jednoročný dobrovoľník-medik sa prezentoval u 16. honvédskeho pluku v Banskej Bystrici. Po absolvovaní základného výcviku bol ako čatár medik 11. mája 1915 odvelený na ruský front. Ako zdravotník poddôstojník pôsobil v honvédskych plukoch 16 a 309. Dňa 13. júna 1916 sa pri Kujdanówe na rieke Strypa dostal do ruského zajatia
V česko-slovenských ozbrojených silách.
Legionár.
Dňa 7. júla 1917 vstúpil Manica dobrovoľne do česko-slovenských légií v Rusku. Rozkazom komisie formujúcej česko-slovenskej vojenskej časti, v rámci Kyjevského vojenského okruhu, bol v hodnosti podporučíka ako Slovák zaradený do 7. česko-slovenského streleckého pluku „"Tatranského"“ v Berezani a 8. júla bol ustanovený za mladšieho dôstojníka 1. roty.
V 7. streleckom pluku slúžil do októbra 1918. Počas tohto obdobia absolvoval úderno-granátnicky kurz a postupne vystriedal funkcie mladšieho dôstojníka u 6., 7., 12. roty a veliteľa 11. roty, s ktorou sa od konca augusta do začiatku októbra 1918 zúčastnil bojov proti boľševikom v Zabajkalsku. 4. októbra 1918 bol odvelený do česko-slovenského tábora pre Slovákov v Irkutsku. Do vlasti sa vrátil v rámci 33. lodného transportu česko-slovenských légií z Ruska 14. septembra 1920.
Česko-slovenský dôstojník.
Po absolvovaní repatriačnej dovolenky sa rozhodol pokračovať v armáde a vrátil sa do pešieho pluku 12 „"M. R. Štefánika"“ v Komárne. Najskôr bol pridelený do výcviku nováčikov, v roku 1922 sa zúčastnil plukového ekvitačného kurzu, od 6. augusta 1923 do 25. februára 1924 velil jeho 9. poľnej rote. Medzitým bol 8. januára 1921 prevzatý do česko-slovenskej armády ako dôstojník z povolania. Od 21. mája do 5. augusta 1923 absolvoval informačný kurz pre veliteľov rôt v Miloviciach a 26. februára 1924 bol ako konceptný dôstojník premiestnený do 2. spravodajského oddelenia štábu Zemského vojenského veliteľstva Bratislava. V marci 1925 si podal žiadosť o preloženie do zálohy, ktorej k 31. máju 1925 vyhoveli. Do II. zálohy bol preložený 31. decembra 1934.
V kariére v česko-slovenských ozbrojených silách pokračoval aj po vojne. Od apríla 1945 sa Manica stal v Poprade príslušníkom 1. česko-slovenského armádneho zboru v ZSSR a po oslobodení dôstojníkom čs. armády. Od 1. januára 1946 do 30. júla 1949 zastával funkciu náčelníka osvety a výchovy Vojenskej oblasti 4 (VO 4) v Bratislave. V čase komunistického februárového prevratu 1948 v Česko-Slovensku patril Manica do skupiny plk.just. Antona Rašlu. Jeho úloha spočívala v dohliadaní na to, aby žiadny veliteľ so svojou jednotkou ozbrojene nevystúpil voči nastoľujúcej sa komunistickej moci v štáte. Napokon však bol k 1. augustu 1949 definitívne preložený do výslužby, so zaradením do kmeňového počtu VO 4 v Bratislave. Usadil sa v Martine, kde sa angažoval vo viacerých regionálnych centrách spoločensko-politických organizácií a v roku 1950 sa stal predsedom tamojšieho "Okresného akčného výboru Národného frontu".
Dôstojník slovenskej armády.
Po vzniku Slovenského štátu a odsune vojakov a dôstojníkov českého pôvodu trpeli vznikajúce ozbrojené sily nového štátu nedostatkom dôstojníkov. Preto bol Manica 19. marca 1939 v hodnosti štábneho kapitána pechoty povolaný späť do činnej služby. Bol ustanovený za veliteľa I. práporu horského pešieho pluku 1 v Turčianskom Sv. Martine a 21. mája premiestnený do Bratislavy na Ministerstvo národnej obrany – Hlavné vojenské veliteľstvo, kde v rámci Inšpektorátu brannej moci bol poverený záležitosťami Červeného kríža, CPO a chemického a zdrav. výcviku.
V odboji.
Od roku 1943 sa Manica aktivizoval v rámci martinskej občianskej odbojovej skupiny bývalých sociálnych demokratov. V priebehu roka 1944 začal spolupracovať s tajným Vojenským ústredím vedeným pplk. gšt. Jánom Golianom, ktoré chystalo ozbrojené postavenie. Manica ponúkol svoje kontakty na ilegálne odbojové skupiny a vlastencov a vytvárané partizánske skupiny.
Začiatkom júla 1944 odcestoval Manica spoločne s odbojárom Jánom Reptom na východné Slovensko. Cieľom ich cesty bolo obnovenie toku informácií o stave príprav povstania prerušeného po veľkej vlne zatýkania, ktorá sa na jar odohrala na východnom Slovensku. Repta sa osobne poznal s náčelníkom štábu partizánskej skupiny Čapajev Ľudovítom Kukorellim a sprostredkoval jeho stretnutie s Manicom. Na stretnutí Manica oboznámil Kukorelliho so stavom príprav povstania a apeloval na neho, aby čapajevovci neútočili na slovenských vojakov a snažili sa utlmovať svoju činnosť až do chvíle vypuknutia povstania a zbytočne neprivolali predčasný nemecký zásah. Kukorelli Manicovi prisľúbil, že v tomto zmysle bude apelovať na veliteľa partizánskej skupiny Baľutu.
V auguste sa Manica zúčastnil dôležitých stretnutí s veliteľmi vznikajúcich partizánskych skupín. Dňa 19. augusta 1944 bol na Veliteľstve pozemného vojska v Banskej Bystrici prítomný na stretnutí pplk. gšt. Goliana s veliteľom jednej zo vznikajúcich partizánskych brigád kpt. Jegorovom. Jegorov žiadal dodávky zbraní pre rýchlo sa rozrastajúce partizánske skupiny. Boli mu prisľúbené. O dva dni došlo k opätovnému stretnutiu, tentoraz na Prašivej. Manica sa s Jegorovom stretol, tentoraz sám, v spoločnosti plk. Talského. Dňa 30. augusta rokoval s partizánmi opäť a odhováral ich od úmyslu obsadiť Banskú Bystricu.
Po vypuknutí Slovenského národného povstania sa pplk. Manica stal vedúcim referátu pre veci partizánov na Veliteľstve 1. česko-slovenskej armády na Slovensku. Po vytvorení Hlavného štábu partizánskych oddielov (HŠPO), ktorý mal koordinovať činnosť medzi povstaleckou armádou a partizánskymi jednotkami začal Manica od 18. septembra 1944 vykonávať funkciu prvého zástupcu veliteľa tohto orgánu. V tejto funkcii zotrval až do 6. októbra 1944, keď ju odovzdal plk. A. N. Asmolovovi. Sám Manica prevzal post zástupcu veliteľa pre materiálnu a finančnú oblasť.
V priebehu septembra 1944 bol účastníkom rokovaní Rady na obranu Slovenska. Bezprostredne pred potlačením Povstania dostal rozkaz zabezpečiť HŠPO na prechod do hôr a 26. októbra 1944, spolu s ďalšími príslušníkmi štábu, odišiel z Banskej Bystrice, najskôr do Hornej Tureckej a odtiaľ na Donovaly. Do polovice novembra 1944 pôsobil v slovenských horách na HŠPH v Česko-Slovensku, ako splnomocnenec s pôsobnosťou pre Gemer a Malohont, a spolupracoval s viacerými partizánskymi oddielmi a brigádami na strednom Slovensku. Potom sa v civilnom preoblečení striedavo ukrýval v Tisovci, Klenovci, Kokave nad Rimavicou a v Hnúšti-Likieri a na konci januára 1945 sa v priestore Bujakova na Horehroní stretol s jednotkami oslobodzujúcej rumunskej armády.
Politické perzekúcie.
V roku 1952 ho Okresný výbor Komunistickej strany Slovenska v Martine na základe nepravdivých a vykonštruovaných obvinení pozbavil všetkých funkcií. Bol donútený vysťahovať sa z Martina a usadiť v obci Horný Turček pri Kremnici v hygienicky nevyhovujúcom dome, kde s podlomeným zdravím prežil ďalších šesť rokov svojho života. Po čiastočnom uvoľnení pomerov v Česko-Slovensku sa mohol vrátiť do Martina, žiť životom dôchodcu-odbojára a sporadicky sa venovať prekladom zo srbochorvátčiny a ruštiny či písaniu spomienok.
Vyznamenania.
Branislav Manica je pochovaný v Bratislave.

</doc>
<doc id="710858" url="https://sk.wikipedia.org/wiki?curid=710858" title="Bodliak sivastý">
Bodliak sivastý

 
Bodliak sivastý () je horská trváca bylina z čeľade astrovité ("Asteraceae"). Jeho prirodzený areál zahŕňa oblasti strednej až juhovýchodnej Európy a Ukrajinu.
Opis.
Bodliak sivastý je horská, nápadne sivozelená trváca bylina, vysoká 20 až 60 cm. Byľ je krátko vystúpavá až priama, nerozkonárená, riedko pavučinatá, dole je husto olistená, neprerušovane krídlatá, pod úborom bezlistá.
Listy sú v obryse podlhovasté až obrátene vajcovité, na oboch stranách sivozelené, nedelené, s dvakrát ostnito zúbkatým okrajom, sú holé alebo roztrúsene chlpaté. 
Červenofialové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné, dlhé 16 až 18 mm. Tyčinky sú s peľnicami zrastenými do rúrky okolo čnelky. Kalich je voľný, trváci, premenený na chocholec s nedelenými štetinkami, dlhý 10 až 13 mm, slúžiaci na rozširovanie semien vetrom. Semenník je spodný a plodom je nažka, veľká 4 až 5 mm. Zákrov je viacradový, tvorený listeňmi. Vonkajšie a prostredné listene sú v polovici zúžené do podlhovastej tupej špičky, na vrchole háčikovité, vnútorné sú dvakrát dlhšie ako prostredné. Úbory s priemerom 25 až 30 mm sú jednotlivé, na dlhých stopkách a počas kvitnutia sú ovisnuté. 
Rozšírenie.
Areál rozšírenia bodliaka sivastého zahŕňa oblasti strednej až juhovýchodnej Európy a Ukrajinu. Na Slovensku sa vyskytuje od Malých a Bielych Karpát a Považského Inovca na východ po Pieniny, Slovenský kras, Slovenský raj a Branisko. 
Ekológia.
Bodliak sivastý obľubuje horské a subalpínske sutiny a svahové lúky. Kvitne od júna do septembra. 

</doc>
<doc id="710859" url="https://sk.wikipedia.org/wiki?curid=710859" title="Carduus glaucinus">
Carduus glaucinus



</doc>
<doc id="710862" url="https://sk.wikipedia.org/wiki?curid=710862" title="Borsukov vrch (vrch v Bukovských vrchoch)">
Borsukov vrch (vrch v Bukovských vrchoch)

Borsukov vrch (; ) je vrch v Bukovských vrchoch, krajinnom celku Polonín. Leží na slovensko-poľskej hranici nad obcou Nová Sedlica, približne východne od Sniny. 
Poloha.
Nachádza sa v severovýchodnej časti Bukovských vrchov, v geomorfologickom podcelku Bukovce. Juhozápadná slovenská časť hrebeňa leží v Prešovskom kraji, okrese Snina a na katastrálnom území obce Zboj, severovýchodná poľská zasahuje do Podkarpatského vojvodstva, powiatu Lesko a gminy Cisna. Najbližšími sídlami sú západne situovaná Runina, juhozápadne sa nachádza Ruský Potok, južne Zboj a juhovýchodne Nová Sedlica, severne leží Wetlina a Stare Siolo, patriace do poľskej obce Cisna. Slovenská časť patrí do Národného parku Poloniny a rovnomennej prírodnej rezervácie, poľská je súčasťou Bieščadského národného parku.
Opis.
Borsukov vrch leží v hraničnom hrebeni na severovýchodnom okraji Bukovských vrchov, medzi Čelom () a Čierťažou (). Západným smerom sa nachádza Paportna (), Čelo (), Pľaša (), Ďurkovec (), Jarabá skala () a Minčol (), južným Veľký Bukovec (), Kýčera (), Vyšná Brackaňa (), Prípor () a Stinská (), východným Príkry (), Čierťaž (), Hrúbky (), Kamenná lúka (), Mala Rawka () a Szipowaty () a severným Hnatowe Berdo (), Smerek () a Jawornik (). Voda z juhozápadných svahov hrebeňa odteká Zbojským potokom do Uličky v povodí Uhu, východné a severné odvodňuje potok Beskidnik do Górnej Solinky a rieky Wetlina v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je ojedinele vidieť len okolité vrcholy Bukovských vrchov, blízke vrchy poľských Bieščad a ukrajinských Karpát.

</doc>
<doc id="710863" url="https://sk.wikipedia.org/wiki?curid=710863" title="Stredná priemyselná škola informačných technológií Ignáca Gessaya">
Stredná priemyselná škola informačných technológií Ignáca Gessaya

Stredná priemyselná škola informačných technológií Ignáca Gessaya (takisto známa skratkou "SPŠ IT IG") je škola v Tvrdošíne, ktorá vznikla v roku 1961 s pôvodným názvom "Stredná priemyselná škola elektrotechnická" so sídlom najskôr v Nižnej a od roku 1968 v novopostavenej budove v Tvrdošíne na sídlisku Medvedzie. Škola je pomenovaná podľa novinára Ignáca Gessaya, tvrdošínskeho rodáka. 
Škola je jediná svojho druhu v regióne Orava. Stratégiou školy je inovovať a prispôsobovať sa vedecko-technickému pokroku zavádzaním do vyučovacieho procesu nové softvérové a hardvérové riešenia, digitálne technológie a počítačové siete. To potvrdzuje aj moderné technologické vybavenie mnohých učební. Podľa hodnotení INEKO školského roku 2023/2024 je škola tretia najlepšia stredná odborná škola v Oravskom regióne s indexom 6,7.
Podľa rozhodnutia krajských poslancov ŽSK v roku 2025 bude škola podliehať zlučovaniu škôl v rámci okresu Tvrdošín: Gymnázia Tvrdošín a Strednej odbornej školy lesníckej Tvrdošín. Rozhodnutie o zlučovaní je kritizované školami a ich vedením. Kritizovaný je takisto aj relatívne krátky čas určený na uskutočnenie zlučovania. ŽSK avizovalo, že žiadne školy nebudú zrušené.
História školy.
Korene vzniku školy siahajú do 60-tych rokov:

</doc>
<doc id="710873" url="https://sk.wikipedia.org/wiki?curid=710873" title="96th Academy Awards">
96th Academy Awards

96th Academy Awards, ľudovo 96. udeľovanie Oscarov, bola slávnostná ceremónia udeľovania cien Akadémiou filmových umení a vied, na ktorej boli ocenené najlepšie filmy za rok 2023. Ceremónia sa skutočnila 10. marca 2024 v divadle Dolby Theatre v Hollywoode v Los Angeles, Kalifornii. Oscary, ktoré sa udelovali v 23 kategóriách, moderoval po štvrtýkrát Jimmy Kimmel a vysielala americká stanica ABC. 
Nominácie na Oscary boli oznámené 23. januára 2024. "Oppenheimer" získal 13 nominácii, nasledovalo "Chudiatko" s 11 a Vrahovia mesiaca kvetov s 10 nomináciami.
"Oppenheimer" získal popredných sedem ocenení, vrátane ceny za najlepší film. Ďalšími hlavnými víťazmi bol film "Chudiatko" so štyrmi oceneniami a "Zóna záujmu" s dvoma. Americká fikcia "Anatómia pádu", "Barbie", "Chlapec a volavka", "Godzilla Minus One", "Zimné prázdniny", "The Last Repair Shop", 20 dní v Mariupole, "WAR IS OVER! Inspired by the Music of John and Yoko" a "The Wonderful Story of Henry Sugar" získali po jednom Oscarovi.

</doc>
<doc id="710874" url="https://sk.wikipedia.org/wiki?curid=710874" title="96. udeľovanie Oscarov">
96. udeľovanie Oscarov



</doc>
<doc id="710875" url="https://sk.wikipedia.org/wiki?curid=710875" title="96. ročník udeľovania Oscarov">
96. ročník udeľovania Oscarov



</doc>
<doc id="710878" url="https://sk.wikipedia.org/wiki?curid=710878" title="Nakadžima B5N">
Nakadžima B5N

Nakadžima B5N (), v spojeneckom kóde označenie Kate, bolo japonské torpédové a bombardovacie lietadlo používané počas druhej svetovej vojny. 
Dizajn a vývoj.
Stroj navrhol Kasudži Nakamura. Požiadavky na konštrukciu nového torpédového bombardéru dalo japonské námorníctvo v roku 1935. B5N malo nahradiť zastaralé lietalo Jokosuku B4Y. Prvý prototyp vzlietol v roku 1937.
Počas druhej čínsko-japonskej vojny sa objavilo niekoľko slabín lietadla. Medzi ne patrila nedostatočná ochrana palivových nádrží.
Prevádzková história.
Lietadlo B5N bolo používané ako palubné lietadlo a výnimočne ako pozemný bombardér. Stroj mal trojčlennú posádku, pozostávajúcu z pilota, navigátora (bombometčíka, pozorovateľa a radistu v jednej osobe) a strelca palubného guľometu.
Prvý krát sa nakadžima B5N1 objavila v boji v roku 1938. Zohrala aj hlavnú úlohu pri útoku na Pearl Harbor.

</doc>
<doc id="710881" url="https://sk.wikipedia.org/wiki?curid=710881" title="1,8-bis(dimetylamino)naftalén">
1,8-bis(dimetylamino)naftalén

1,8-bis(dimetylamino)naftalén (DMAN) je organická zlúčenina so vzorcom C10H6[N(CH3)2]2, ktorá sa predávaná pod názvom protónová špongia (angl. Proton sponge®). Patrí mezi perinaftalény, teda 1,8-disubstituované deriváty naftalénu. Je veľmi silnou zásadou zo stérických dôvodov. Pnutie vyvolané stérickým a elektrostatickým odpudzovaním dimetylaminoskupín sa zmení na pozitívnu interakciu naviazaním jedného protónu symetrickou vodíkovou väzbou. Jedna molekula DMAN viaže iba jeden protón, takto vzniknutý amóniový ión je stabilizovaný neväzbovým elektrónovým párom vedľajšej neprotónovanej dimetylaminoskupiny.
p"K"a konjugovanej kyseliny protónovej špongie vo vodnom roztoku je 12,34, čo z nej robí jednu z najsilnejších organických zásad.
Využitie.
Stanislaw F. Wnuk využil protónovú špongiu ako bázu pri fosforylácii derivátov nukleozidov na nukleotidy. Michal Hocek použil protónovú špongiu na zabránenie kyslo katalyzovanej epimerizácii v benzylovej polohe nukleozidov počas fosforylačnej reakcie za vzniku nukleozidtrifosfátov.

</doc>
<doc id="710887" url="https://sk.wikipedia.org/wiki?curid=710887" title="Carduus defloratus subsp. glaucus">
Carduus defloratus subsp. glaucus



</doc>
<doc id="710889" url="https://sk.wikipedia.org/wiki?curid=710889" title="Rotačné kovanie">
Rotačné kovanie

Rotačné kovanie je špeciálna forma strojového kovania. Vyrábajú sa ním valcové alebo kužeľové výkovky rotačného tvaru. Kovanie sa vykonáva mnohými údermi protibežných zápustiek, ktorú sú uložené v kovacej hlave. Zápustky v kovacej hlave rotujú okolo súosovo vloženého výkovku. Sú v nej uložené tak, aby sa mohli radiálne posúvať. Odstredivá sila ich odtláča od materiálu smerom k vonkajšiemu prstencu kovacej hlavy. Na vnútornom obvode tohoto prstenca sú vložené valčeky, ktoré zápustky odrazia smerom k výkovku. Pri rotačnom kovaní sa dosahuje rýchlosť až 60 úderov za minútu. Rotačné kovanie poskytuje úsporu materiálu, veľkú pracovnú rýchlosť, dobrú kvalitu povrchu výkovku a zlepšenie jeho mechnických vlastností. Medzi nevýhody rotačného kovania patria hluk, potreba výmen a opráv zápustiek a obmedzenie maximálneho priemeru výkovku.
Aj keď má rotačné kovanie špecifiká kovania, názvoslovná norma STN 22 6001 ho nezaraďuje medzi práce kovania ale medzi špeciálne tvárniace práce.

</doc>
<doc id="710890" url="https://sk.wikipedia.org/wiki?curid=710890" title="Guy Chambers">
Guy Chambers

Guy Antony Chambers (* 12. január 1963, Londýn, Spojené kráľovstvo) je anglický skladateľ a producent hudby, známy svojou dlhoročnou umeleckou spoluprácou s Robbie Williamsom. 
Spolupráca s Robbie Williamsom.
Chambers spolupracoval ako skladateľ a producent na prvých piatich albumoch Robbieho Williamsa. Všetky sa umiestnili na prvej pozícii v britskom rebríčku a dosiahli globálne predaje viac ako 40 miliónov kópií. Chambers napísal väčšinu najznámejších piesní Williamsa, vrátane „Rock DJ“, „Feel“, „Millenium“, „Let Me Entertain You“ a „Angels“.
Ostatné spolupráce.
Chambers a Williams ukončili svoju spoluprácu po nahrávaní piateho albumu "Escapology" v roku 2002. Následne pracoval s umelcami ako INXS, pričom produkoval a napísal piesne pre ich album "Switch" z roku 2005.
Chambers tiež napísal piesne pre londýnsku pop rockovú skupinu Busted, ako „Fake and Better Than This“ z ich druhého albumu A "Present For Everyone".
V roku 2022 spolupracoval Chambers s rakúskym hudobníkom Tricksterom na písaní a produkcii vianočnej skladby plnej nadávok, ktorá odrážala napätie a stres toho roku (a ktorá sa stala virálnou).

</doc>
