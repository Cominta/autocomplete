<doc id="622753" url="https://sk.wikipedia.org/wiki?curid=622753" title="Majstrovstvá sveta vo volejbale žien 1974">
Majstrovstvá sveta vo volejbale žien 1974

Majstrovstvá sveta vo volejbale žien 1974 bol v poradí 7. turnaj majstrovstiev sveta vo volejbale žien, ktoré organizuje Medzinárodná volejbalová federácia (FIVB). Konal sa v dňoch od 13. do 27. októbra 1974 v mestách Mexiko City, Guadalajara, Monterrey, Puebla, Tijuana a Toluca, v Mexiku, za účasti dovtedy rekordných 23 tímov. Nováčikom podujatia bola pätica družstiev: Bahamy, Dominikánska republika, Filipíny, Kanada a Portoriko. Už do skupín vyžrebované družstvo KĽDR, bronzové z predchádzajúceho turnaja, sa nakoniec nezúčastnilo. Zápasy finálovej skupiny sa odohrali v Guadalajare. Svoj tretí titul získalo , ktorý sa vo finálovej skupine umiestnilo pred obhajcom prvenstva zo a .
Turnaj žien sa naposledy odohral spolu s turnajom mužov. Turnaj zároveň slúžil ako jedno z kvalifikačných podujatí na Letné olympijské hry 1972, ktoré hostil Montreal. Kvalifikovalo sa ne iba víťazné družstvo.
Mexiko bolo zvolené za organizátora MS v Sofii 25. septembra 1970, keď v hlasovaní zvíťazilo pred Uruguajom. Hlasovanie dopadlo pomerom hlasov v prospech Mexika. Tretí kanditát, Poľsko, stiahol svoju kandidatúru. Žrebovanie družstiev do skupín sa uskutočnilo 17. mája 1974. V priebehu MS sa konal aj kongres FIVB, na ktorom bolo schválených 10 nových členov FIVB: Barbados, Bermudy, Honduras, Island, Jemen, Južný Jemen, Katar, Malta, Nikaragua a Tanzánia. Členstvo bolo pozostavené Stredoafrickej republike.
Kvalifikácia.
Poznámka: Odstúpený tím Uruguaja nahradili Bahamy.
Nasadenie do výkonnostných košov.
Družstvá boli nasadené do nasledovných výkonnostných košov, ktoré boli určené podľa umiestnenia na predchádzajúcom turnaji MS:

</doc>
<doc id="622755" url="https://sk.wikipedia.org/wiki?curid=622755" title="Húska štíhla">
Húska štíhla

Húska štíhla (iné názvy: hus egyptská, hrdzaňa štíhla, hrivnatka vzpriamená, kazarka štíhla; lat. "Alopochen aegyptiaca" staršie "Alopochen aegyptiacus") je druh hus z čeľade kačicovité ("Anatidae"), jediný zástupca rodu Alopochen. 
Podľa Medzinárodnej únie na ochranu prírody a prírodných zdrojov húska štíhla patrí medzi najmenej ohrozené druhy, trend celkovej populácie je klesajúci.
Rozšírenie.
Pôvodne obývala iba Afriku. Už v 18. storočí bola chovaná aj v Európe vo Veľkej Británii, neskôr, v 20. storočí aj v Holandsku. Uniknuté vtáky zo zajatia začali hniezdiť v prírode v Holandsku od r. 1967 a druh už doteraz kolonizoval väčšinu krajiny. Od 1980-tych rokov sa vtáky rozšírili ďalej do Nemecka, ďalej do Dánska, uniknuté jedince z parkov v Bruseli založili životaschopné populácie vo Francúzsku. Zavlečené boli aj do severnej Ameriky Prvé doložené hniezdenie na Floride bolo v roku 2002.
Výskyt a stav na Slovensku.
Prvý záznam zo Slovenska pochádza z Hrušovskej zdrži (Hamuliakovo), kde v máji a začiatkom júna 1993 bol pozorovaný jeden jedinec. Existujúci filmový doklad nebol posudzovaný Slovenskou faunistickou komisiou. Ďalšie pozorovanie je z Vodnej nádrže Hričov z júna 1996, bolo schválene Slovenskou faunistickou komisiou. Následujúce pozorovanie schválené Faunistickou komisiou je zo Sĺňavy od Piešťan, kde bola pozorovaná jedna húska štíhla 11. marca v roku 2007. Nebolo odlíšiteľné či ide o úlet z chovu v ľudskej opatere alebo jedinca zo západnej Európy. Z toho istého roka pochádza záznam z Dubnického štrkoviska pri obci Borčice. V dňoch 27.28. októbra 2007 bol podrobne zdokumentovaný výskyt jedného jedinca. V susednom Poľsku v roku 2007 húska štíhla prvýkrát zahniezdila, o rok na to, v roku 2008 aj Česku. V nasledujúcom roku boli videné 4 jedince na Záhorí dňa 7. apríla 2009 na lokalite Devínske jazero - Majsterka pri obci Vysoká pri Morave. O rok neskôr, 27. mája 2010, boli videné dva jedince na poli pri obci Milhostov neďaleko rieky Ondavy. Ešte stále sa nedalo rozlíšiť či ide o uletené z chovu alebo o príslušníkov rozširujúcej sa populácie zo západnej Európy. V nasledujúcom roku Faunistická komisia uznala ďalšie dobre dokladované pozorovanie. Opäť na východnom Slovensku, v NPR Senianske rybníky bola videná húska štíhla 18. apríla 2011. V tom čase, v roku 2011, už žilo v Európe 10000 párov. Pozorovaní pribúda aj pri rieke Váh. V roku 2012 boli zdokumentované výskyty pravdepodobne tých istých dvoch jedincov na viacerých miestach pri Drahovciach a Piešťanoch. Húska štíhla je už aj na Slovensku považovaná za invázny druh. Pribudlo aj pozorovanie na rieke Dunaj. Dňa 22. júla 2013 bola videná na Vodnom diele Gabčíkovo. 
Prvé potvrdené hniezdenie na Slovensku bolo na Sĺňave v roku 2014. Koncom apríla bol pozorovaný pár s 11 mláďatami. V tomto roku sa uvádza, že v Európe stúpol počet hniezdiacich párov na 26000. Okrem hniezdenia na Sĺňave eviduje Faunistická komisia v tomto roku aj výskyt jedného jedinca začiatkom júla na Dubnických štrkoviskách 
V roku 2015 bola objavená druhá hniezdna lokalita na štrkovisku pri obci Jakubov na Záhorí. Začiatkom septembra tu viedol párik päť mláďať. Okrem hniezdenia pri Jakubove boli na jar koncom apríla pozorované dva jedince aj na inej lokalite na Záhorí, znovu na Devínskom jazere - Majsterka. V zime v roku 2016 pribudli zo Záhoria a od rieky Váh pozorovania zimujúcich húsok. Na jar v roku 2017 boli znova pozorované na Dubnickom štrkovisku dva jedince, raz v apríli a tiež raz v máji. 
V zozname vzácnych ornitologických pozorovaní podliehajúcich hláseniu Faunistickej komisii je 59 záznamov
 a v zozname vzácnych a zriedkavých druhov vtákov databázového systému Birding Slovakia je 103 záznamov.
Spôsob života.
Hniezdenie.
V oblasti svojho pôvodného výskytu, v Afrike, hniezdi dva krát ročne, podľa toho, v ktorej klimatickej oblasti sa vyskytujú. Prispôsobujú sa ročným obdobiam a vhodným mesiacom. V Keni napríklad môžu hniezdiť po celý rok. V Európe bolo zatiaľ zistené hniezdenie len raz ročne. Hniezdo môže byť ukryté vo vegetácii alebo v bútľavine až do výšky 20 m. Na vajíčkach sedí iba samica 30 dní. O vyliahnuté húsatá sa starajú obaja rodičia a vedú ich v plytkých mokradiach a priľahlých trávnatých brehoch. Po 10. týždňoch sú mláďatá schopné letu.
Teritoriálne správanie.
Počas hniezdenia samec, za asistencie a povzbudzovania samice, intenzívne bráni hniezdne teritórium, najmä voči ostatným zástupcom kačícovitých s hmotnosťou medzi 13 kg. Najčastejšie vyháňa kačicu divú, ktorej bráni úspešnému rozmnožovaniu a útoky vedú až k úhynu mladých kačíc. Bolo zistené, že vyháňajú vodiace kačice divé ale voči vodiacim chochlačkám vrkočatým a sliepočkám vodným neboli agresívne. Boli zaznamenané prípady útoku na malé dieťa. 
Okrem fyzických útokov aj nepriamo zabraňujú hniezdeniu obsadzovanim hniezd a hniezdnych búdok. Sú záznamy obsadenia hniezd bocianov bielych, sokola sťahovavého a plamienok driemavých.
Ochrana.
V roku 2017 bola húska štíhla zaradená medzi invazívne druhy (podľa vyhlášky EU číslo 1143/2014) s platnosťou pre všetky členské štáty. Ak sú v niektorej krajine silnejšie reštrikcie, tak platia tie, inak je zákaz dovozu, chovu, prechovávania a využívania, zákaz výmeny a vypúšťania do voľnej prírody. 

</doc>
<doc id="622756" url="https://sk.wikipedia.org/wiki?curid=622756" title="Alopochen aegyptiaca">
Alopochen aegyptiaca



</doc>
<doc id="622757" url="https://sk.wikipedia.org/wiki?curid=622757" title="Hus egyptská">
Hus egyptská



</doc>
<doc id="622758" url="https://sk.wikipedia.org/wiki?curid=622758" title="Hrdzaňa štíhla">
Hrdzaňa štíhla



</doc>
<doc id="622759" url="https://sk.wikipedia.org/wiki?curid=622759" title="Kazarka štíhla">
Kazarka štíhla



</doc>
<doc id="622760" url="https://sk.wikipedia.org/wiki?curid=622760" title="Alopochen aegyptiacus">
Alopochen aegyptiacus



</doc>
<doc id="622761" url="https://sk.wikipedia.org/wiki?curid=622761" title="Latorická rovina">
Latorická rovina

Latorická rovina je geomorfologický podcelok Východoslovenskej roviny. Tvorí ju územie v širšom okolí rieky Latorica.
Vymedzenie.
Podcelok zaberá rovinaté územie v južnej polovici strednej časti Východoslovenskej roviny. Východný okraj vymedzuje štátna hranica s Ukrajinou, severným smerom ležia Kapušianske pláňavy, Laborecká rovina, Malčická tabuľa a Ondavská rovina. Západným smerom leží Trebišovská tabuľa a južne nadväzuje Bodrocká rovina a Medzibodrocké pláňavy.
Chránené územia.
Veľká plocha tejto časti Východoslovenskej roviny leží v Chránenej krajinnej oblasti Latorica, z maloplošných chránených území sa tu nachádza prírodná rezervácia Zatínsky luh a národné prírodné rezervácie Botiansky a Latorický luh.
Osídlenie.
Zátopové územie Latorickej nivy je celoplošne chráneným územím a mimo osídlenia na západnom okraji je neobývané. Nachádza sa tu niekoľko horární.
Doprava.
Severozápadným okrajom cesta II/552, z Veľkých Kapušian do Kráľovského Chlmca vedie Latorickou rovinou cesta II/555.

</doc>
<doc id="622762" url="https://sk.wikipedia.org/wiki?curid=622762" title="Manuel Dorrego">
Manuel Dorrego

Manuel Críspulo Bernabé do Rego, známy ako Manuel Dorrego (* 11. jún 1787, Buenos Aires – † 13. december 1828, Navarro) bol argentínsky právnik a vojak, ktorý vykonával dvakrát funkciu guvernéra Provincie Buenos Aires. Počas jeho druhého mandátu v rokoch 1827 až 1828 bol guvernér Buenos Aires fakticky najvyšším predstaviteľom Argentíny. 
Životopis.
Narodil sa v Buenos Aires do rodiny portugalského obchodníka, neskôr študoval právo na Kráľovskej univerzite svätého Filipa v Santiagu. V Čile sa v roku 1810 aktívne zapojil do bojov za nezávislosť proti Španielom. Následne sa vrátil do Spojených provincii La Platy a pripojil sa k ich severnej armáde, ktorej velil Manuel Belgrano. V bojoch bol viackrát zranený. Otvorene sa postavil proti invázií portugalskej Brazílie do Banda Oriental (súčasný Uruguaj), kvôli čomu sa dostal do sporu s najvyšším predstaviteľom Spojených provincii La Platy Juanom Martínom de Pueyrredónom, ktorý Dorrega vyhnal z krajiny. Dorrego potom odišiel do exilu v USA.
Po nútenej rezignácii Pueyrredóna sa v roku 1819 Dorrego vrátil. Postupne vystriedal niekoľko politických a vojenských funkcii a v júni 1820 sa na niekoľko mesiacov stal dočasným guvernérom Provincie Buenos Aires. V USA sa z Dorrega stal veľký zástanca federalizmu a preto sa dostal rýchlo do opozície voči stále vplyvnejšiemu politikovi Bernardinovi Rivadaviovi, ktorý presadzoval centralizmus Buenos Aires. Po rezignácii Rivadaviu v júni 1827 dosiahol aj rezignáciu jeho nástupcu Vicenta Lópeza y Planesa a bol svojimi prívržencami presadený na post guvernéra Provincie Buenos Aires. Dorrego nechal rýchlo zrušiť ústavu a priznal provinciám autonómiu, čím okrem iného zanikla aj funkcia prezidenta. Dorrego ako guvernér najsilnejšej provincie sa tým pádom dostal fakticky na čelo Spojených provincii La Platy. Krajinu však preberal počas vojny s Brazíliou, v ktorej Spojené provincie definitívne stratili Uruguaj, čo vyvolalo nespokojnosť s Dorregom, ktorý podľa kritikov nemal prijať mierové podmienky presadené Veľkou Britániou. Práve tie totiž znamenali vytvorenie nezávislého Uruguaja. V roku 1828 sa do Buenos Aires vrátilo vojsko z neúspešného obliehania Montevidea, ktoré viedol Juan Lavalle. Dorrego bol zosadený 1. decembra 1828, no ešte pred tým radšej opustil Buenos Aires a snažil sa zorganizovať vlastné vojsko, ktoré by sa mohlo Lavalleovi postaviť. Lavalle ho však napriek tomu 13. decembra pri meste Navarro v Provincii Buenos Aires porazil a následne popravil. Pochovaný je v Buenos Aires.

</doc>
<doc id="622764" url="https://sk.wikipedia.org/wiki?curid=622764" title="Cizí zeď">
Cizí zeď

Cizí zeď je pieseň ku kampani 1/10 od ONEMANSHOW Foundation. Pieseň mala premiéru 12. septembra 2018 na internetovej televízii Stream.cz vo videu "Odhalení skandálu prohrané sázky o Ferrari za 8 000 000 Kč". Na Youtube bol videoklip s piesňou nahraný o deň neskôr - 13. septembra 2018. Videoklip sa za niekoľko hodín umiestnil do kategórie Trendy. Po 3 týždňoch po vydaní mal klip na Youtube 3,3 milióna zhliadnutí.

</doc>
<doc id="622767" url="https://sk.wikipedia.org/wiki?curid=622767" title="Obliehanie Kut al-Amary">
Obliehanie Kut al-Amary

Obliehanie Kut al-Amary (iné názvy: Prvá bitka o Kut al-Amaru, Prvá bitka o Kut) bolo obliehanie 8-tisícovej britsko-indickej posádky osmanskou armádou v meste Kut, asi 160 kilometrov južne od mesta Bagdad na území dnešného Iraku, počas prvej svetovej vojny. Mesto malo v tom čase populáciu približne 6 500 obyvateľov. Obliehanie skončilo kapituláciou posádky, po ktorej boli preživší uväznení v Aleppe, čo mnohí z nich neprežili. Historik Christopher Catherwood obliehanie označil za „najhoršiu porážku spojeneckých vojsk počas prvej svetovej vojny“.
Predohra.
Po Bitke pri Ktésifóne ustúpila šiesta divízia Britskej Indickej armády pod vedením generála Charlesa Townshenda na sever do mesta Kut, kde dorazila približne 3. decembra 1915. Townshend, prenasledovaný osmanskými jednotkami pod vedením Halila Pašu, sa rozhodol ostať v meste a nepokračovať ďalej smerom k Basre. Kut poskytoval dobré obranné postavenie, na druhej strane zásobovanie z Basry sa tým predĺžilo.
Obliehanie.
Osmanské jednotky o sile asi 11 tisíc mužov k mestu dorazili 7. decembra. Velil im rešpektovaný nemecký generál Colmar Freiherr von der Goltz. Ten po úvodných útokoch v decembri nariadil vybudovanie obliehacích opevnení. Townshend po necelom mesiaci obliehania požiadal o povolenie k prelomeniu obliehania a následnému ústupu, jeho veliteľ, generál John Nixon, však v obliehaní videl príležitosť na naviazanie časti osmanských síl v regióne a túto žiadosť zamietol. Keď však Townshend (ako sa neskôr ukázalo) nepresne nahlásil, že jeho jednotky majú zásoby jedla iba na jeden mesiac, začala sa urýchlene organizovať záchranná operácia. Aj kvôli štrukturálnej prestavbe britského armádneho velenia (War Office) však došlo k jej omeškaniu a očakávané posily boli aj na konci decembra stále iba v oblasti Suezu. Zmätky v komunikácii a nepresné hlásenie Townshenda o stave zásob, ktoré v skutočnosti mohli obliehaným jednotkám vystačiť na 4 až 5 mesiacov, sa neskôr ukázali byť ako fatálne.
K prvému kontaktu v rámci snahy o oslobodenie obliehaných jednotiek došlo 6. januára 1916, kedy expedičné jednotky pod velením Fentona Aylmera o sile asi 19 tisíc mužov dorazili k mestu Šejch Sa'ad. Po prvotných neúspešných útokoch a následných ťažkých bojoch sa Britom 9. januára definitívne podarilo osmanských obrancov z oblasti vytlačiť a zaznamenať si tak prvé víťazstvo. Ustupujúci Osmani sa opevnili na brehu rieky Wadi, kde ich o 4 dni neskôr dostihli Aylmerove jednotky opäť a v následnej bitke sa im podarilo nadviazať na svoje predošlé víťazstvo. Osmani tak boli nútení k ďalšiemu ústupu, po ktorom sa opevnili pri priesmyku Hanna. Tu došlo 21. januára k ďalšej bitke, v ktorej však už Aylmer utrpel ťažkú porážku a prišiel o 2 700 mužov, čo boli pre obliehaný Kut katastrofálne správy.
Po bitke pri Hanne do oblasti dorazil aj samotný Halil Paša s posilou ďalších 20 až 30 tisíc mužov. Aylmer, ktorý medzitým získal ďalšie posily, utrpel 8. marca v bitke o pevnosť Dudžajla ďalšiu porážku, pri ktorej stratil ďalších 4 000 mužov. 12. marca bol zbavený velenia a jeho miesto prebral generál George Gorringe. Rovnaký osud ešte predtým postretol i samotného Nixona, ktorého nahradil vrchný veliteľ Percy Lake. Na začiatku apríla mali Briti v oblasti okolo 30 tisíc vojakov, približne rovnaký počet, ako nepriateľ. V sérii útokov počas celého mesiaca sa britským jednotkám darilo pomaly postupovať smerom k obliehaným spojencom, bolo to však za cenu vysokých strát.
V zúfalej snahe pomôcť obliehanému Townshendovi a jeho mužom kráľovské letectvo dokonca pristúpilo k zhadzovaniu zásob, čo bola vôbec prvá operácia tohto druhu v dejinách. Množstvo zhodených zásob ale nebolo dostatočné, veľa zhodených zásielok navyše minulo svoj cieľ. Briti dokonca Osmanskej ríši ponúkli 2 milióny libier (ekvivalent približne 150 miliónov britských libier v roku 2016) výmenou za obliehané jednotky, Enver Paša však túto ponuku odmietol. O pomoc boli požiadaní i Rusi, ktorí v apríli vyslali Britom na pomoc 20 tisíc kozákov pod vedením Nikolaja Baratova. Na konci mesiaca ho však zastihla správa o tom, že obliehaní spojenci kapitulovali.
Kapitulácia.
Generál Townshend sa Osmanom vzdal 29. apríla 1916, po 147 dňoch od začiatku obliehania. 65 až 70 percent britských a 15 až 30 percent indických jednotiek počas neho zahynulo následkom chorôb a zranení, preživších asi 13 tisíc mužov padlo do osmanského zajatia. Veľké množstvo z nich zajatie neprežilo. Samotný Townshend bol väznený v relatívnom prepychu na ostrove v Marmarskom mori. Straty Britov pri opakovaných pokusoch o dosiahnutie obliehaných jednotiek sa odhadujú na 30 tisíc mužov, Osmani za rovnaké obdobie stratili približne tretinu z toho. Konca obliehania sa nedožil ani osmanský veliteľ Goltz, ktorý zomrel 19. apríla, pravdepodobne na týfus.

</doc>
<doc id="622770" url="https://sk.wikipedia.org/wiki?curid=622770" title="Juan Lavalle">
Juan Lavalle

Juan Galo de Lavalle, známy ako Juan Lavalle (* 17. október 1797, Buenos Aires – † 9. október 1841, San Salvador de Jujuy) bol argentínsky vojak, ktorý vykonával funkciu guvernéra Provincie Buenos Aires. Počas jeho mandátu v rokoch 1828 až 1829 bol guvernér Buenos Aires fakticky najvyšším predstaviteľom Argentíny. 
Životopis.
Narodil sa v Buenos Aires v rodine peruánskeho štátneho úradníka Manuela Josého Bonifacia de Lavalle Cortésa, ktorý slúžil pre Miestokráľovstvo Río de la Plata. Bol vzdialeným potomkom Hernanda Cortésa, dobyvateľa ríše Aztékov. Po otcovi mal francúzsky pôvod, pôvodný tvar rodového priezviska bol "La Vallée", ktoré bolo neskôr skrátené iba na "Lavalle". Celá rodina sa v roku 1799 presťahovala do Santiaga de Chile, no už o 8 rokov sa vrátila späť do Buenos Aires, kde Lavalle doštudoval. V roku 1812 vstúpil do armády a hneď bol prevelený k vojsku, ktoré obliehalo baštu zastáncov monarchie Montevideo. Na uruguajskom území bojoval Lavalle aj v ďalších rokoch, keď Spojené provincie La Platy viedli vojnu proti svojmu bývalému spojencovi Josému Gervasiovi Artigasovi. V roku 1816 sa presunul na západ Argentíny, kde sa pripojil k vojsku Josého de San Martína. S jeho armádou sa podieľal na oslobodení Čile, Peru a Ekvádora. Na týchto ťaženiach sa vyznamenal ako výborný vojak, čo mu prinieslo viaceré vyznamenania a uznanie verejnosti.
V roku 1823 sa vrátil späť do Buenos Aires, o rok neskôr bol na krátko vymenovaný za guvernéra Provincie Mendoza. O ďalší rok neskôr sa zapojil do vojny proti Brazílii a po niekoľkých úspešných bitkách sa sám povýšil do hodnosti generála. Medzi tým v roku 1827 rezignoval z postu prezidenta unitarista Bernardino Rivadavia a na post guvernéra Provincie Buenos Aires sa dostal federalista Manuel Dorrego. Ten získal po zrušení postu prezidenta najsilnejšie postavenie v krajine a v auguste 1828 pristúpil na Britmi presadené mierové podmienky s Brazíliou, ktoré znamenali nezávislosť Uruguaja. Argentínska armáda, ktorá bola v tej dobe na území Uruguaja s týmito podmienkami nesúhlasila a po svojom návrate do Buenos Aires tak generál Lavalle viedol vojenský prevrat, ktorý 1. decembra 1828 zosadil Dorrega z postu guvernéra. O 13 dní neskôr Lavalle porazil Dorregove vojsko a bývalého guvernéra nechal popraviť. Po prevrate sa sám stal guvernérom Provincie Buenos Aires. Keďže Lavalle bol unitarista, neboli s jeho nástupom do funkcie spokojní federalisti, ktorých viedol Juan Manuel de Rosas. Rosas sa spojil s nespokojencami z provincii a v apríli 1829 porazili v bitke Lavallea, ktorý utiekol do Montevidea. Dočasne sa funkcie guvernéra ujal Juan José Viamonte. Rosas nechal zasadnúť poslancov, ktorí potvrdili zosadenie Lavalleho a za jeho nástupcu zvolili práve Rosasa.
Juan Manuel de Rosas sa kvôli svojej politike dostal postupne do konfliktu s viacerými európskymi mocnosťami. Vplyv britských obchodníkov chcel vyvážiť Francúzmi, ktorí získavali rýchlo vplyv a požadovali podobné výhody, aké mali pred tým Angličania, no Rosas im nechcel ustúpiť. Nasledovala dvojročná blokáda prístavu Buenos Aires zo strany Francúzska, čo veľmi zhoršilo situáciu v meste. Následne Francúzi podporili práve Juana Lavallea, ktorý z Montevidea so svojimi stúpencami zaútočil na argentínsku provinciu Entre Ríos, čo znamenalo obnovenie občianskej vojny. Následne vyhlásili Rosasovi a Argentínskej konfederácii vojnu Uruguaj a Bolívia. V rovnakú dobu sa tiež vzbúrili dobytkári z osady Chascomús, ktorá sa nachádza južne od Buenos Aires. Rosas sa však prejavil ako výborný stratég, keď sa mu podarilo zabrániť zjednoteniu jeho protivníkov. Najprv porazil Bolíviu na severozápade, súčasne poslal svojho brata, ktorý porazil vzbúrených dobytkárov a následne začal s rozsiahlymi represiami, kedy dochádzalo k popravám rebelov. V prípade Uruguaja rýchlo do svojho vojska naverboval exulantov z Uruguaja, ktorí boli nespokojní s tamojším režimom, čím vyvolal občiansku vojnu v Uruguaji. Na Francúzov, ktorí stále blokovali prístav Buenos Aires začali tlačiť Briti, ktorým sa nepáčili obchodné straty, ktoré im to spôsobovalo. Ani Juan Lavalle nebol nakoniec úspešný, keď ho postupne stúpenci Rosasa vytlačovali stále viac na sever. V roku 1841 v bitke pri meste San Salvador de Jujuy bol nakoniec Lavalle zabitý. Neskôr boli jeho pozostatky premiestnené do Buenos Aires, kde bol znovu pochovaný.

</doc>
<doc id="622774" url="https://sk.wikipedia.org/wiki?curid=622774" title="Židovský cintorín v Lipanoch">
Židovský cintorín v Lipanoch

Židovský cintorín v Lipanoch bol založený v prvej polovici 19. storočia. V súčasnosti nie je aktívny. Nachádza sa v ulici Poľná. Je známy aj ako nový židovský cintorín. Podľa Pamiatkového úradu SR cintorín vznikol okolo roku 1855.
Pred vznikom tohto cintorína miesta židovská obec pochovávala zosnulých na cintoríne v obci Brezovica. Od roku 1840 v meste pôsobilo pohrebné bratstvo (chevra kadiša). V roku 2005 uskutočnilo detašované pracovisko ÚZŽNO v Banskej Bystrici rekonštrukciu cintorína. Obsahuje asi 150 náhrobných kameňov, náhrobné kamene pochádzajú z polovice 19. storočia.
17. júla 2000 bol rozhodnutím MK SR-1610/99-400 vyhlásený za kultúrnu pamiatku.

</doc>
<doc id="622776" url="https://sk.wikipedia.org/wiki?curid=622776" title="Lamy v čiapkách">
Lamy v čiapkách



</doc>
<doc id="622777" url="https://sk.wikipedia.org/wiki?curid=622777" title="Majstrovstvá sveta vo volejbale žien 1978">
Majstrovstvá sveta vo volejbale žien 1978

Majstrovstvá sveta vo volejbale žien 1978 bol v poradí 8. turnaj majstrovstiev sveta vo volejbale žien, ktoré organizuje Medzinárodná volejbalová federácia (FIVB). Konal sa v dňoch od 25. augusta do 6. septembra 1978 v mestách Leningrad, Minsk, Riga a Volgograd, v Sovietskom zväze, za účasti 23 tímov. Nováčikom podujatia bola štvorica družstiev: Fínsko, Juhoslávia, Taliansko a Tunisko. Už do skupín vyžrebované družstvo KĽDR sa nakoniec nezúčastnilo. Sovietsky zväz organizoval ženský svetový šampionát tretíkrát, predtým hostil toto podujatie v rokoch 1952 a 1962. Finálové zápasy sa odohrali vo Volgograde. Titul získala , ktorá vo finálovom stretnutí zvíťazila nad obhajcom prvenstva z .
Turnaj zároveň slúžil ako jedno z kvalifikačných podujatí na Letné olympijské hry 1980, ktoré hostila Moskva. Kvalifikovalo sa ne iba víťazné družstvo.
Kvalifikácia.
Poznámka: Odstúpené tímy Rumunska, Portorika, Egypta a Argentíny nahradili tímy Holandska, Talianska, Belgicka a Čile. Čile tiež odstúpilo, nahradilo ho Fínsko.
Nasadenie do výkonnostných košov.
Družstvá boli nasadené do nasledovných výkonnostných košov, ktoré boli určené podľa umiestnenia na predchádzajúcom turnaji MS:

</doc>
<doc id="622778" url="https://sk.wikipedia.org/wiki?curid=622778" title="Ťažký týždeň">
Ťažký týždeň

Ťažký týždeň je internetová satirická relácia, v ktorej moderátor Ján Gordulič (neskôr Jakub Gulík) komentuje súčasné dianie na slovenskej politickej i nepolitickej scéne. Prvýkrát sa relácia objavila 3. decembra 2015 na internetovej televízii spravodajského webu "SME.sk". Od 15. marca 2017 sa relácia vysielala na videoportáli "VJU.sk" a na spravodajskom webe "TREND.sk". 8. januára 2018 bolo oznámené, že relácia končí a s ňou aj celé VJU.sk. 21. marca 2018 sa však relácia vrátila a vysiela sa na spravodajskom portáli "Aktuality.sk."
4. februára 2022 bolo oznámené, že sa moderátor a tvorca relácie Ján Gordulič z dôvodu vyčerpanosti rozhodol skončiť a novým moderátorom sa stal Jakub Gulík.
V spolupráci so Slovenskou sporiteľňou mala 13. septembra 2022 premiéru na spravodajskom portáli Aktuality.sk ekonomická relácia "Janolytik" s Janom Gorduličom.
30. mája 2023 mala premiéru diskusná relácia "Ťažký rozhovor s Jakubom Gulíkom". Relácia je dostupná pre predplatiteľov "Aktuality Navyše" na spravodajskom portáli Aktuality.sk.
Ťažký týždeň LIVE.
29. marca 2019 bol oznámený historicky prvý "Ťažký týžďen" vysielaný NAŽIVO. Gordulič sa objavil naživo s Ťažkým týždňom 13. apríla 2019 na protikorupčnom festivale PUCUNG v Tabačke v Košiciach.
11. novembra 2019 sa konal druhý "Ťažký týždeň LIVE", tentokrát v Luna Bare Hotela Kyjev v Bratislave. Hosťami boli investigatívny novinár portálu Aktuality.sk Marek Vagovič a advokát Daniel Lipšic. Téma: Kočnerova Threema. 14. novembra 2019 zas Gordulič vyspovedal riaditeľku Nadácie Zastavme korupciu a expertku na Kočnerove kauzy Zuzanu Petkovú a bývalého šéfa vyšetrovacieho tímu Gorila Lukáša Kyselicu v Historickej radnici mesta Košice. Aj v tomto prípade bola téma Kočnerova Threema.
20. januára 2020 v Atrium Biznis centre Žilina bola hosťom Jana Gorduliča česká investigatívna novinárka Pavla Holcová; 21. januára v Košiciach zas vystúpil novinár TV JOJ Arpád Soltész a 22. januára v Bratislave Gordulič vyspovedal Xéniu Makarovú a Zuzanu Petkovu z Nadácie Zastavme korupciu.
Nakrúcanie "Ťažkého týždňa" naživo, ktoré sa mali konať 23. marca 2020 v Košiciach v Aule spoločenského centra (hostka: investigatívna novinárka Laura Kellöová), 20. apríla 2020 vo V-klube Bratislava (pôvodne 24. marca; hosť: prokurátor Ján Šanta), 21. apríla v Kino Hviezda Trenčín, 22. apríla v Nájomnej jednotke 210 Nitra a 23. apríla v Atrium Biznis centre Žilina (pôvodne 25. marca; hosť: šéfredaktor spravodajského webu Aktuality.sk Peter Bárdy), boli z dôvodu pandémie koronavírusu zrušené.
25. júna 2020 sa uskutočnil už po štvrtýkrát "Ťažký týždeň" naživo a to v Luna Bare Hotela Kyjev v Bratislave, kde hostkou bola tentokrát bývalá ministerka spravodlivosti Mária Kolíková.
23. apríla 2022 sa uskutočnil prvý "Ťažký týždeň LIVE" s novým moderátorom Jakubom Gulíkom na protikorupčnom festivale PUCUNG v Tabačke v Košiciach.
8. júla 2022 v špeciálnom "Ťažkom týždni LIVE" na festivale Pohoda diskutoval šéfredaktor Aktualít Peter Bárdy s novými a starými moderátormi Ťažkého týždňa Jánom Gorduličom, Jakubom Gulíkom a scenáristkami Tatianou Hořavovou a Luciou Pazičovou o tvorbe relácie a tom, ako vlastne vznikla.
22. apríla 2023 sa uskutočníl "Ťažký týždeň LIVE" na protikorupčnom festivale PUCUNG v Tabačke v Košiciach.
7. júla 2023 na festivale Pohoda sa nakrúcal ďalší "Ťažký týždeň" naživo. Hosťom bol ruský občan, podporujúci Ukrajinu vo vojnovom konflikte s Ruskou federáciou, Filipp Sedov.
Nakrúcanie "Ťažkého týždňa" naživo, ktoré sa malo konať 11. septembra 2023 v Luna Bare Hotela Kyjev v Bratislave, kde hosťami mali byť Peter Bárdy a Arpád Soltész a 14. septembra 2023 V košickej Tabačke bolo zrušené.
8. novembera 2023 sa nakrúcal ďalší "Ťažký týždeň" naživo v Luna Bare Hotela Kyjev v Bratislave; hosťami boli bývalý minister zahraničných vecí a európskych záležitostí Rastislav Káčer a šéfredaktor portálu Aktuality.sk Peter Bárdy.
27. apríla 2024 sa naživo nakrúcal "Ťažký týždeň" na festivale PUCUNG v Košiciach.
Silné reči v júni a septembri 2024 zorganizovali "Ťažký týždeň LIVE": 25. júna v Luna Bare Bratislava, 28. júna v Piano Clube v Trenčíne, 29. júna v Robotníckom dome v Banskej Bystrici., 2. septembra v Historickej Radnici v Košiciach, 3. septembra v Mestskom divadle Žilina, 4. septembra v Majestic Music Clube v Bratislave a 5. septembra v Aule Slovenskej zdravotníckej univerzity v Banskej Bystrici.
V januári 2025 sa už po jedenástykrát nakrúcal "Ťažký týždeň" naživo; 7. januára v Mestskom divadle Žilina, 8. januára v budove YMCA v Bratislave, 9. januára v Piano Clube v Trenčíne a 10. januára v Historickej Radnici v Košiciach.
V júni 2025 sa opäť nakrúcal "Ťažký týždeň" naživo: 2. júna v Aule Slovenskej zdravotníckej univerzity v Banskej Bystrici, 3. júna v Novej synagóge v Žiline, 4. júna v Piano Clube v Trenčíne a 6. júna v budove YMCA v Bratislave.
V novembri 2025 sa "Ťažký týždeň" opäť nakrúcal naživo. Predstavenia sa uskutočnili v dňoch 17. novembra v Majestic Music Clube v Bratislave, 18. novembra v Piano Clube v Trenčíne a 21. novembra v Kino Scala v Prešove.
12. januára 2026 Jakub Gulík vystúpi s "Ťažkým týždňom" naživo po prvýkrát v kultúrnom centre První Patro v Brne. Ďalšie predstavenia sa uskutočnia v dňoch 13. januára v Aule SZU v Banskej Bystrici, 14. januára v Novej synagóge v Žiline a 15. januára v Majestic Music Clube v Bratislave.

</doc>
<doc id="622779" url="https://sk.wikipedia.org/wiki?curid=622779" title="Kapušianske pláňavy">
Kapušianske pláňavy

Kapušianske pláňavy je geomorfologický podcelok Východoslovenskej roviny. Tvorí ju územie v širšom okolí rieky Uh, najmä južným smerom.
Vymedzenie.
Podcelok zaberá rovinaté územie vo východnej časti Východoslovenskej roviny. Východný okraj vymedzuje štátna hranica s Ukrajinou, severným smerom ležia Sobranecká rovina a Senianska mokraď. Západne sa rozkladá Laborecká rovina a južným smerom pokračuje Latorická rovina. Všetko sú to podcelky Východoslovenskej roviny.
Chránené územia.
Južný okraj územia zasahuje do Chránenej krajinnej oblasti Latorica, z maloplošných chránených území sa tu nachádza chránený areál Stretavka a Bešiansky polder, prírodná rezervácia Ortov a prírodná rezervácia Raškovský luh.
Osídlenie.
Rozsiahle územie Kapušianskych pláňav je stredne husto osídlenou časťou Východoslovenskej roviny. Obce sú rozložené pomerne rovnomerne a v strednej časti leží mesto Veľké Kapušany, ktoré dalo okolitému kraju pomenovanie.
Doprava.
Vo Veľkých Kapušanoch sa križujú dva významné cestné ťahy; zo severu na juh vedúca cesta II/555 a zo západu na východ smerujúca cesta II/552. Rovinatým územím vedie tiež železničná trať Bánovce nad Ondavou – Veľké Kapušany i širokorozchodná trať Užhorod – Haniska.

</doc>
<doc id="622782" url="https://sk.wikipedia.org/wiki?curid=622782" title="Robert Jehošua Büchler">
Robert Jehošua Büchler



</doc>
<doc id="622783" url="https://sk.wikipedia.org/wiki?curid=622783" title="Prvá bitka o Kut al-Amaru">
Prvá bitka o Kut al-Amaru



</doc>
<doc id="622784" url="https://sk.wikipedia.org/wiki?curid=622784" title="Prvá bitka o Kut">
Prvá bitka o Kut



</doc>
<doc id="622789" url="https://sk.wikipedia.org/wiki?curid=622789" title="Medzibodrocké pláňavy">
Medzibodrocké pláňavy

Medzibodrocké pláňavy sú geomorfologický podcelok Východoslovenskej roviny. Tvorí ju územie medzi riekou Latorica a hranicou s Maďarskom. Najvyšší vrch územia je Tarbucka, dosahujúca 
Vymedzenie.
Podcelok zaberá územie v južnej časti Východoslovenskej roviny. Východný okraj vymedzuje štátna hranica s Ukrajinou, južný hranica s Maďarskom. Severným smerom leží Latorická rovina, západným smerom nadväzuje Bodrocká rovina, oba podcelky Východoslovenskej roviny.
Delenie.
Na území Medzibodrockých pláňav sa nachádzajú dve časti:
Chránené územia.
Severná a západná časť územia zasahuje do Chránenej krajinnej oblasti Latorica, z maloplošných chránených území sa tu nachádzajú:
Osídlenie.
Nerovnomerné rozloženie sídiel v tejto časti Východoslovenskej roviny spôsobuje striedanie stredne husto osídlených a pomerne pustých oblastí. Vo východnej časti ležia mestá Kráľovský Chlmec a Čierna nad Tisou.
Doprava.
Centrálnou časťou prechádza zo Slovenského Nového Mesta k Čiernej nad Tisou cesta I/79, na ktorú sa v Kráľovskom Chlmci pripája cesta II/555 z Veľkých Kapušian. Južnou časťou vedie dôležitá železničná trať Košice – Čierna nad Tisou.

</doc>
<doc id="622792" url="https://sk.wikipedia.org/wiki?curid=622792" title="Bodrocká rovina">
Bodrocká rovina

Bodrocká rovina je geomorfologický podcelok Východoslovenskej roviny. Tvorí ju územie popri rieke Bodrog, v blízkosti ktorej je aj najnižší bod Slovenska ().
Vymedzenie.
Podcelok zaberá územie v južnej časti Východoslovenskej roviny. Južný okraj vymedzuje štátna hranica s Maďarskom, východným smerom nadväzujú Medzibodrocké pláňavy a severným Latorická rovina a Trebišovská tabuľa, všetko podcelky Východoslovenskej roviny. Západným smerom sa nad rovinu dvíhajú Zemplínske vrchy.
Chránené územia.
Značná časť územia zasahuje do Chránenej krajinnej oblasti Latorica, z maloplošných chránených území sa tu nachádza chránený areál Boršiansky les a národná prírodná rezervácia Tajba.
Osídlenie.
V blízkosti Bodrogu leží niekoľko menších obcí, najväčším sídlom v oblasti je Streda nad Bodrogom. Veľká časť podcelku tvorí niva s často zaplavovaným územím, nevhodným na poľnohospodárske aktivity či bývanie.
Doprava.
Centrálnou časťou prechádza zo Slovenského Nového Mesta k Čiernej nad Tisou cesta I/79, v jej blízkosti vedie i dôležitá železničná trať Košice – Čierna nad Tisou.

</doc>
<doc id="622796" url="https://sk.wikipedia.org/wiki?curid=622796" title="Objektové programovanie">
Objektové programovanie



</doc>
<doc id="622801" url="https://sk.wikipedia.org/wiki?curid=622801" title="Premier League 2018/2019">
Premier League 2018/2019

Premier League 2018/2019 bol 120. ročník najvyššej anglickej futbalovej súťaže. Súťaže sa zúčastnilo 20 tímov. Jej víťazom sa stal obhajca titulu Manchester City. Do Championship zostúpili Cardiff City, Fulham a Huddersfield.
Tabuľka.
Z - zápasy, V - výhry, R - remízy, P - prehry, G - skóre, +/- - rozdiel skóre, B - body, Š - šampión, ZO - zostup

</doc>
<doc id="622802" url="https://sk.wikipedia.org/wiki?curid=622802" title="Juan Ramón González de Balcarce">
Juan Ramón González de Balcarce

Juan Ramón Nepomuceno González Balcarce, známy ako Juan Ramón González de Balcarce (* 16. marec 1773, Buenos Aires – † 12. november 1836, Concepción del Uruguay) bol argentínsky vojak a politik, ktorý vykonával štyrikrát (1818, 1819 – 1820, 1820 a 1832 – 1833) funkciu guvernéra Provincie Buenos Aires. Počas jeho posledného mandátu bol guvernér Buenos Aires fakticky najvyšším predstaviteľom Argentíny.
Životopis.
Narodil sa v Buenos Aires do rodiny vojenského dôstojníka pôvodom zo španielskej Barcelony a miestnej matky. Politickej kariére sa venovali aj jeho mladší bratia, Antonio González de Balcarce bol na čele Spojených provincii La Platy v roku 1816 a Marcos González de Balcarce bol guvernérom Provincie Cuyo v roku 1812. Juan Ramón sa spočiatku venoval vojenskej kariére a vyznamenal sa v bojoch proti Britom v rokoch 1806 a 1807. Po Májovej revolúcii z mája 1810 sa zúčastnil vojenských výprav proti stúpencom monarchie do Horného Peru (súčasná Bolívia). Jeho politická kariéra sa začala v roku 1818 menovaním za guvernéra intendanta Intendancie Buenos Aires, kde vydržal pol roka. Do rovnakej pozície bol vymenovaný aj v marci 1819, pričom tento raz vo funkcii zotrval do februára 1820. Krátko potom sa Intendancia Buenos Aires pretransformovala na Provinciu Buenos Aires. Mesiac po jej vzniku, teda v marci 1820 sa stal na týždeň už jej tretím guvernérom.
Pridal sa na stranu federalistov a čoskoro sa stal podporovateľom Juana Manuela de Rosasa. Postupne pôsobil vo funkcii ministra vojny vo vládach guvernérov Buenos Aires Manuela Dorrega, Juana Josého Viamonteho a Juana Manuela de Rosasa. Po skončení funkčného obdobia Juana Manuela de Rosasa na poste guvernéra bol na jeho miesto zvolený práve Juan Ramón González de Balcarce, ktorý sa úradu ujal v decembri 1832. Oponenti Rosasa ale presadili jeho súdenie a tak bol González de Balcarce pod tlakom podporovateľov Rosasa, ktorí ho obviňovali, že sa podieľal na vyvolaní súdu voči Rosasovi. Zastupiteľstvo tak radšej pod tlakom verejnosti odvolalo v novembri 1833 Gonzáleza de Balcarceho z funkcie. Nakoniec bol uväznený aj González de Balcarce, po prepustení odišiel do Provincie Entre Ríos pod ochranu tamojšieho guvernéra Justa Josého de Urquizu. Po smrti boli jeho pozostatky prevezené do Buenos Aires, kde je pochovaný.

</doc>
<doc id="622803" url="https://sk.wikipedia.org/wiki?curid=622803" title="Bertil Gotthard Ohlin">
Bertil Gotthard Ohlin



</doc>
<doc id="622806" url="https://sk.wikipedia.org/wiki?curid=622806" title="Manuel Vicente Maza">
Manuel Vicente Maza

Manuel Vicente Maza (* 5. apríl 1779, Buenos Aires – † 27. jún 1839, Buenos Aires) bol argentínsky právnik a politik, ktorý vykonával v rokoch 1834 až 1835 funkciu guvernéra Provincie Buenos Aires. Počas jeho mandátu bol guvernér Buenos Aires fakticky najvyšším predstaviteľom Argentíny.
Životopis.
Narodil sa v Buenos Aires, študoval právo na Kráľovskej univerzite svätého Filipa v Santiagu de Chile. Od počiatku bol podporovateľom myšlienok nezávislosti na Španielsku a tak sa dostal do väzenia. Prepustený bol v roku 1815. Po svojom prepustení odišiel do Buenos Aires, kde sa začal venovať kariére v súdnictve. V roku 1816 začal svoju politickú kariéru, keď sa stal súčasťou Cabila (metského zastupiteľstva) v Buenos Aires. Postupne sa stal zástancom federalizmu a hlavne jedného z federalistických vodcov Juana Manuela de Rosasa. Stal sa pomerne radikálnym a tak bol kvôli svojim politickým aktivitám, vrátane pokusu o puč voči guvernérovi Martínovi Rodríguezovi, vyhnaný v roku 1823 do exilu. Neskôr sa mohol vrátiť, ale v roku 1829 sa zapojil opäť do príprav prevratu, tento raz voči guvernérovi Juanovi Lavalleovi a tak bol opäť poslaný do exilu. Potom, čo sa k moci oficiálne dostal Juan Manuel de Rosas, sa Maza vrátil do Buenos Aires a začal pracovať pre Rosasovu vládu. Po Rosasovom odchode z funkcie pokračoval vo funkcii ministerského predsedu vo vláde guvernéra Juana Ramóna Gonzáleza de Balcarca. O krátky čas sa ale Maza proti guvernérovi postavil spolu s ďalšími nespokojnými podporovateľmi Rosasa.
V roku 1833 tak pokračoval aj vo vláde ďalšieho guvernéra Juana Josého Viamonteho. Ale aj Viamonte bol po pár mesiacoch nútený rezignovať a na jeho miesto bol po dlhých diskusiách dočasne zvolený práve Maza ako najvyšší predstaviteľ súdnictva v Buenos Aires. Funkcie guvernéra Provincie Buenos Aires sa ujal 27. júna 1834. Na začiatku roka 1835 vyslal jedného z vodcov federalistov Facunda Quirogu, aby vyjednal mier medzi znepriatelenými argentínskymi provinciami. Quiroga bol ale počas svojej misie zavraždený, čo vyvolalo s Mazom veľkú nespokojnosť, ktorá vyvrcholila jeho nútenou rezignáciou v marci 1835. Nahradil ho jeho spojenec Rosas a Maza sa vrátil k svojej súdnej kariére, no už čoskoro sa prejavili rozpory aj medzi ním a Rosasom. V júni 1839 bol uväznený Mazov syn, ktorý bol obvinený, že pripravoval vraždu guvernéra Rosasa. Neskôr bolo zistené, že Mazov syn mal podporovať aj prípravu invázie argentínskych exulantov z Uruguaja. Na to odporučil sám Rosas Mazovi, aby radšej opustil Buenos Aires. Medzi tým však bola príprava vraždy a invázie zverejnené, Mazov syn popravený a sám Maza zavraždený príslušníkmi tajnej polície vo svojej kancelárii.

</doc>
<doc id="622807" url="https://sk.wikipedia.org/wiki?curid=622807" title="Iliušin Il-20">
Iliušin Il-20

Iliušin Il-20 (v kóde NATO: „Coot-A“) je lietadlo pre rádioelektronický prieskum, ktoré bolo vyvinuté v Sovietskom zväze konštrukčnou kanceláriou Iliušin v 60. rokoch 20. storočia. Neskoršia verzia tohto lietadla bola určená aj na vedenie elektronického boja.
Vznik a vývoj.
Keď bolo 1. mája 1960 nad Sverdlovskom (dnešný Jekaterinburg) zostrelené americké výškové prieskumné lietadlo U-2, americké velenie si uvedomilo, že ďalšie špionážne lety nad územím Sovietskeho zväzu už nebudú možné. Preto bolo prijaté rozhodnutie, vyvinúť špeciálne lietadlo elektronického a fotografického prieskumu, ktoré by mohlo hliadkovať pozdĺž hraníc jednotlivých štátov Varšavskej zmluvy a Sovietskeho zväzu bez toho, aby narušilo ich vzdušný priestor. Toto lietadlo, postavené na základe Boeingu 707-320, dostalo označenie RC-135. Americké letectvo ho zaviedlo do služby v roku 1964 a prevádzkuje ho dodnes.
Rozvoj elektroniky v polovici 60. rokov umožnil Sovietskemu zväzu pristúpiť k vývoju podobného lietadla. Dňa 27. marca 1965 vydala komunistická strana uznesenie, v ktorom sa hovorilo o vývoji lietadla komplexného prieskumu v prihraničných oblastiach. Práce na vytvorení takéhoto stroja boli zverené konštrukčnej kancelárii Sergeja Iliušina. 
Základom nového prieskumného lietadla sa stalo jedno z najpopulárnejších civilných dopravných lietadiel 60. rokov Il-18. Išlo o turbovrtuľové lietadlo na osobnú prepravu, ktorých sa v rokoch 1957 – 1985 vyrobilo najmenej 678 kusov a boli prevádzkované nielen v ZSSR, ale aj vo viacerých iných krajinách. Il-18 bol vyrobený vo viacerých modifikáciách, vo všeobecnosti však o ňom možno povedať, že bol charakteristický svojou spoľahlivosťou a ekonomickou prevádzkou. 
Izdelije 20 alebo Il-20, ako bolo nové prieskumné lietadlo neskôr označené, vzniklo na základe verzie Il-18D, ktorá bola na rozdiel od predchádzajúcich verzií vybavená výkonnejšími motormi AI-20M série VI a doplnkovými palivovými nádržami. To poskytlo lietadlu väčší dolet, ktorý dosahoval takmer 6 400 km.
Prvým prototypom sa stal Il-18D s palubným číslom 9403, ktorého prestavba sa začala 6. mája 1967. Letové skúšky tohto prototypu sa začali 21. marca 1968. Prvá etapa skúšok prebiehala ešte bez radarovej antény Igla a skončila sa v roku 1968. Druhá fáza závodných skúšok (už so zariadením Igla) sa úspešne skončila v roku 1969. V rokoch 1970 až 1971 nasledovali štátne skúšky a následne zaradenie lietadla do služby. Do roku 1976 bolo sériovo vyrobených asi 20 lietadiel, ktoré niesli označenie Il-20 a Il-20M. 
Konštrukcia.
Lietadlo je vybavené radarom s bočným vyžarovaním Igla-1, ktorý sa nachádza v dlhej gondole v tvare cigary pod trupom Il-20. 
Charakteristickým znakom lietadla je pozdĺžna kapotáž po oboch stranách trupu. V prednej časti tejto kapotáže sa nachádzajú fotoaparáty A-87P, určené na letecké snímkovanie. V zadnej časti sú umiestnené antény systému rádiotechnického prieskumu Romb-4, ktoré slúžia na detekciu nepriateľského radaru, na určenie smeru, z ktorého vyžaruje a na zistenie jeho frekvencie. 
Na spodnej strane trupu, v oblasti za krídlami, sa nachádza dvojica polguľovitých antén systému Kvadrat-2, ktorý je určený na podrobný rádiotechnický prieskum. 
Vpredu na hornej strane trupu sú dve lichobežníkové antény, ktoré dokážu zachytiť rádiové prenosy a sú súčasťou odpočúvacieho systému Višňa. 
Posádka Il-20 pozostáva podobne ako u Il-18 z dvoch pilotov (pilot a kopilot), navigátora, letového inžiniera a radistu. Špeciálne prieskumné zariadenia na palube Il-20 obsluhujú šiesti operátori, ktorí sedia v prednej a strednej časti trupu. V zadnej časti trupu je oddychová kabína pre posádku (s kreslami a bufetom), malý priestor pre šatník a toaletu.
Il-20 poháňa štvorica turbovrtuľových motorov AI-20M, ktoré lietadlu umožňujú dosiahnuť maximálnu rýchlosť /h a operovať vo výške . V týchto parametroch značne zaostáva za svojim americkým proťajškom RC-135, ktorý vďaka prúdovým motorom dosahuje maximálnu rýchlosť /h a dostup . Dolet Il-20 je však o čosi väčší ako u RC-135 a dosahuje .
Verzie.
Il-20 (Il-20M).
Lietadlá pre rádioelektronický prieskum, ktorých bolo v rokoch 1970 až 1976 vyrobených asi 20 kusov.
Il-20RT.
Lietadlá určené na telemetrické merania raketových technológií. Verzia Il-20RT bola zavedená v roku 1980 a dislokovaná na základni Leninsk (Bajkonur). Celkovo boli vyrobené 4 kusy, pričom jeden stroj bol v 90. rokoch zmodernizovaný a zvyšné tri boli prerobené alebo vyradené.
Charakteristickým znakom lietadla je pozdĺžny kryt na trupe, ktorý je dlhý a vysoký . V ňom sa nachádzajú antény telemetrických staníc RTS-9 a BRS-4S. Antény stanice MK-9MKS sú nainštalované v prednej časti trupu a vzadu, v žihadlovitom výbežku dlhom .
Il-22 (Il-22M).
Lietadlo, ktoré slúžilo ako vzdušné veliteľské a komunikačné centrum a bolo analógiou k americkému stroju Boeing E-4. V roku 1974 boli úspešne ukončené štátne skúšky, spustila sa sériová výroba a následne boli tieto stroje zaradené do služby. Po vyrobení malého počtu Il-22 sa začalo s výrobou verzie Il-22M, ktorá sa odlišovala modernejším palubným vybavením. Neskôr vznikla ešte modifikácia Il-22M-15, z ktorej bol však vyrobený iba jeden exemplár a ten zostal po rozpade Sovietskeho zväzu v Kazachstane. Celkovo bolo vyrobených 30 lietadiel v modifikáciách Il-22 a Il-22M.
Prvý Il-22M bol ruskému letectvu dodaný v roku 1998 a táto verzia sa od ostatných navonok líši dvomi typickými prvkami. Sú to kryty antén – jeden pozdĺžny valcovitý umiestnený takmer pod celým trupom a druhý v tvare cigary, nainštalovaný na zvislej chvostovej ploche lietadla.
Il-22PP.
Lietadlá elektronického boja, ktoré dokážu efektívne rušiť nepriateľské radary bez toho, aby rušili tie vlastné. Sú schopné efektívne rušiť všetky možné ciele, ako sú lietadlá včasnej výstrahy, systémy protivzdušnej obrany, ako aj bezpilotné lietadlá. Antény rušiaceho systému Porubščik sa nachádzajú pod krytmi inštalovanými po oboch stranách trupu lietadla. Na každej strane sa nachádzajú dva také kryty – jeden z nich je umiestnený v oblasti medzi kokpitom a prednými vstupnými dverami, zatiaľ čo druhý sa nachádza medzi odtokovou hranou krídla a zadnými vstupnými dverami. 
Celkovo boli vyrobené tri kusy, ktoré vznikli úpravou Il-20M. Lietadlá Il-22PP boli zavedené do služby v ruskom letectve v roku 2017.
Operačné nasadenie.
Po zavedení začal Il-20 uskutočňovať prieskum v medzinárodnom vzdušnom priestore. Zahraničná rozviedka ho identifikovala až v roku 1978 a NATO mu priradilo kódové meno Coot-A. Lietadlá sa zapojili do sovietskej intervencie v Afganistane a šesť rokov po jej skončení aj do vojny v Čečensku.
Ruská intervencia v Sýrii proti odporcom režimu Bašára al-Assada.
Počas ruskej intervencie v Sýrii boli Il-20 používané na odpočúvanie komunikácie medzi militantmi z Islamského štátu a určovanie ich pozície. Dňa 17. septembra 2018 Rusko prišlo o jedno z týchto lietadiel s registračným číslom RF-93610 (rok výroby 1973). K incidentu, pri ktorom zahynulo všetkých 15 členov posádky, došlo počas náletu izraelských stíhačiek F-16. Sýrska protivzdušná obrana sa snažila tieto stíhačky zostreliť a omylom zasiahla ruské prieskumné lietadlo. K zostrelu došlo prostredníctvom rakety sovietskeho systému S-200.
Ruská invázia na Ukrajinu.
Dňa 24.2.2022 zaútočilo Rusko na Ukrajinu a do leteckých operácií sa okrem bojových lietadiel zapojili aj stroje Il-22M. K prvej strate tohto typu došlo v apríli 2022, kedy 2 ukrajinské rakety systému Buk zasiahli ruský Il-22M vo výške 7600 metrov. Posádke sa s lietadlom síce podarilo pristáť na základni v Rostove na Done, ale stroj bol značne poškodený. Na palivových nádržiach, motore a vrtuliach lietadla bolo až 200 dier po šrapneloch rakety.
Dňa 24. júna 2023 nariadil vodca Wagnerovej skupiny Jevgenij Prigožin svojim silám, aby pochodovali na Moskvu v zjavnom pokuse o zvrhnutie ruského vojenského velenia. Počas tejto vzbury Wagnerove sily zostrelili niekoľko strojov ruského letectva, vrátane lietadla Il-22M (registračné číslo: RA-75917). Nie je známe, ako presne bolo toto lietadlo zostrelené, ale skupina žoldnierov bola vyzbrojená protilietadlovými systémami Strela-10 a Pantsir. V dôsledku tohto incidentu zomrelo všetkých 10 členov posádky Il-22M.
K ďalšej strate ruského Il-22M došlo 14. januára 2024 v oblasti Azovského mora. Ukrajinská protivzdušná obrana zostrelila jedno lietadlo včasného varovania A-50U a vážne poškodila ďalšie lietadlo, ktoré ho sprevádzalo, Il-22M. Podrobnosti tejto udalosti nie sú známe, ale predpokladá sa, že to bolo prostredníctvom rakety protivzdušnej obrany Patriot PAC-2 s dosahom 160 km. Menej pravdepodobné je, že to bolo pomocou systému S-300, ale ani to sa nedá vylúčiť. Jedna z teórií predpokladá, že mohlo ísť o pascu, do ktorej oba stroje vlákala ukrajinská obrana. Deň predtým totiž frontové bombardéry ukrajinského letectva Su-24 vyradili niekoľko ruských radarov na Krymskom polostrove. Raketové systémy ruskej protivzdušnej obrany na Kryme tak zostali čiastočne "slepé" a nemohli plnohodnotne chrániť oblasť pred prilietajúcimi ukrajinskými lietadlami, dronmi a raketami. Preto zrejme ruské velenie nariadilo jednému z mála zostávajúcich lietadiel A-50U, ktoré bežne lietajú ďaleko od Azovského mora, aby sa presunulo na sever a rozšírilo radarové pokrytie Krymu. Toto lietadlo včasnej výstrahy bolo sprevádzané strojom Il-22, ktoré pomáha posádke A-50 pri komunikácii a prenose dát, na ktoré A-50 nemá dostatok kapacít a vybavenia. Lietadlá operujúce v blízkosti Berďansku sa tak ocitli len 120 km od frontovej línie, čo bolo v dosahu ukrajinskej batérie PVO Patriot. Ukrajinci vystrelili rakety na A-50U, ktoré lietadlo zostrelili a zároveň poškodili Il-22M. Ruské médiá tvrdia, že pri zásahu Il-22M zomrel veliteľ lietadla Viktor Klimov.
Používatelia.
 Rusko

</doc>
<doc id="622811" url="https://sk.wikipedia.org/wiki?curid=622811" title="Majstrovstvá sveta vo volejbale žien 1982">
Majstrovstvá sveta vo volejbale žien 1982

Majstrovstvá sveta vo volejbale žien 1982 bol v poradí 9. turnaj majstrovstiev sveta vo volejbale žien, ktoré organizuje Medzinárodná volejbalová federácia (FIVB). Konal sa v dňoch od 13. do 25. septembra 1982 v mestách Lima, Arequipa, Ica, Chiclayo, Tacna a Trujillo, v Peru, za účasti 23 tímov. Nováčikom podujatia bola šestica družstiev: Austrália, Čile, Indonézia, Nigéria, Paraguaj a Španielsko. Neoficiálne sa ako 24. tím zúčastnilo aj druhé družstvo Peru. Peru bolo po Brazílii 1960 druhá juhoamerická krajina, ktorá hostila ženský svetový šampionát. Finálové zápasy sa odohrali v limaskej aréne Coliseo Amauta s kapacitou 20 000 divákov. Titul získala , ktorá vo finálovom stretnutí zvíťazila nad domácim . Strieborné Peru získalo svoju prvú medailu. , ktorý získal medailu na každom doterajšom turnaji, ktorého sa zúčastnil, obsadil až 6. miesto.
Turnaj zároveň slúžil ako jedno z kvalifikačných podujatí na Letné olympijské hry 1984, ktoré hostilo Los Angeles. Kvalifikovalo sa ne iba víťazné družstvo.
Majstrovstvám predchádzal v Buenos Aires kongres FIVB, ktorý na svojom jednaní rozhodol, že nasledujúce mužské MS bude organizovať Francúzsko a ženské MS Česko-Slovensko. Rozhodol taktiež, že sa počet účastníkov zmenší z 24 na 16 družstiev, ako aj schválil kvalifikačný kľuč pre postup na tieto záverečné turnaje.
Kvalifikácia.
Poznámky: 
Nasadenie do výkonnostných košov.
Družstvá boli nasadené do nasledovných výkonnostných košov, ktoré boli určené podľa umiestnenia na predchádzajúcom turnaji MS:
Konečné poradie.
Poznámka: Peru sa kvalifikovalo na Svetový pohár 1985. Čína mala na ňom účasť zabezpečenú ako víťaz LOH 1984.

</doc>
<doc id="622812" url="https://sk.wikipedia.org/wiki?curid=622812" title="Ondavská rovina">
Ondavská rovina

Ondavská rovina je geomorfologický podcelok Východoslovenskej roviny. Nachádza sa v západnej polovici krajinného celku, na dolnom povodí Ondavy.
Vymedzenie.
Podcelok zaberá rovinatú časť po oboch brehoch Ondavy a v rámci celku susedí na západe s Trebišovskou tabuľou, na juhu s Latorickou rovinou a na juhovýchode s Malčickou tabuľou. Severnejšie ležia podcelky Východoslovenskej pahorkatiny, na severovýchode Pozdišovský chrbát, na severe Ondavská niva, Vranovská pahorkatina a Toplianska niva.
Osídlenie.
Rovinaté územie poblíž rieky je osídlené najmä v línii hlavných ciest. Na severnom okraji leží mesto Vranov nad Topľou, na západnom okraji strednej časti Trebišov.
Doprava.
Na severnom okraji vedie Vranovom nad Topľou cesta I/18 (Prešov – Michalovce), cesta I/79 (Vranov nad Topľou – Slovenské Nové Mesto) smeruje popri rieke Ondave na juh. Rovnaké smerovanie, no východným brehom rieky má cesta II/554. Centrálnu časť križuje cesta I/19 (Košice – Michalovce), v koridore ktorej vedie európska cesta 50. Rovinaté územie využíva i železnica, konkrétne trate Prešov – Humenné, Trebišov – Michalovce, Trebišov – Vranov nad Topľou a Košice – Čierna nad Tisou.

</doc>
<doc id="622813" url="https://sk.wikipedia.org/wiki?curid=622813" title="Burt Reynolds">
Burt Reynolds

Burt Reynolds (* 11. február 1936, Lansing, Michigan, USA† 6. september 2018, Jupiter, Florida) bol americký herec, režisér a producent. 
Za svoju kariéru získal celkom osemnásť nominácií, vrátane nominácie na Oscara a tridsať ocenení, vrátane cien Emmy alebo Zlatého glóbusu. Medzi jeho najúspešnejšie filmy patrí film "Hriešne noci" (1997) za ktorý získal nomináciu na 
Oscara za veľajšiu úlohu.
Tiež sa preslávil rolou Chubbyho v seriáli "Volajú ma Earl".

</doc>
<doc id="622814" url="https://sk.wikipedia.org/wiki?curid=622814" title="ŠBK Šamorín">
ŠBK Šamorín

ŠBK Šamorín, oficiálne Šamorínsky basketbalový klub, je slovenský ženský basketbalový klub, pôsobiaci v meste Šamorín. Klub začal pôsobiť v extralige žien v sezóne 1994/95.
Prvý klubový basketbal sa viaže v Šamoríne k roku 1964, kedy vznikol klub TJ Slávia Šamorín. Pod hlavičkou ŠBK Šamorín pôsobí klub od roku 1991. Okrem extraligového tímu žien má tiež družstvá žiačok a mladších žiačok. V roku 2015 bola rekonštruovaná hala tímu, Športcentrum Samaria, ktorá pochádzala zo 70. rokov, a tak teraz vyhovuje predpisom FIBA.
História.
Sezóna 2023/24.
Šamorín sa kvalifikoval ako jeden z prvých štyroch tímov v extralige po základnej časti na Federálny pohár v basketbale žien, ktorý sa konal v januári 2024 v Piešťanoch. Vo štvrťfinále prehral so Žabinami Brno, v skupine o 5. – 8. miesto podľahol Ružomberku, na záver v súboji o 7. miesto Šamorínčanky podľahli tímu KP TANY Brno 44:63 a obsadili tak na turnaji ôsme miesto. Vo februári 2024 sa Šamorín zúčastnil Final 6 Slovenského pohára. Vo štvrťfinále vyhral nad Young Angels Košice 60:44, v semifinále podľahol Piešťanským Čajkám 40:77.
Hráčsky káder.
Súpiska hráčok v sezóne 2023/24.
"Aktuálna k 3. 11. 2023."

</doc>
<doc id="622820" url="https://sk.wikipedia.org/wiki?curid=622820" title="Identikit">
Identikit

Identikit je pokus o zostavenie portrétu hľadanej osoby na základe výpovedí svedkov, používaný v kriminalistickej praxi. Podoba tváre sa postupne skladá z jednotlivých segmentov (nos, oči a pod.), ktoré svedok vyberá z ponuky štandardných vzorov, kým celkový obraz nezodpovedá tomu, ako si dotyčného zapamätal. Pôvodne sa tvorbou identikitu zaoberali kresliari, neskôr ich nahradili špeciálne počítačové programy. Identikit používajú policajti pri vyšetrovaní, prípadne sa prostredníctvom masmédií obracajú na verejnosť so žiadosťou o identifikácii dotknutej osoby. Ako prvý použil túto metódu koncom päťdesiatych rokov detektív z Los Angeles Hugh C. McDonald.

</doc>
<doc id="622821" url="https://sk.wikipedia.org/wiki?curid=622821" title="Ulcerózna kolitída">
Ulcerózna kolitída

Ulcerózna kolitída (angl. ulcerative colitis - UC) je nešpecifický hemoragicko-katarálny alebo ulcerózny zápal sliznice hrubého čreva. Patrí medzi idiopatické črevné zápaly. Postihuje sliznicu a podslizničnú vrstvu hrubého čreva, vo väčšine prípadov aj konečníka. Priebeh ochorenia býva nárazový alebo chronický s opakovanými vzplanutiami. Najčastejšie je postihnutý konečník a ľavostranná časť hrubého čreva, zriedkavejšie pravá časť alebo celé hrubé črevo.  Príčina ochorenia nie je známa, je zrejmý vplyv vonkajších faktorov a porúch v regulácii slizničnej imunity. Genetické vplyvy sú menej výrazné. Na rozdiel od Crohnovej choroby má fajčenie ochranný vplyv, podobne aj appendectomia (vyoperovanie slepého čreva),
Epidemiológia.
Incidencia ulceróznej kolitídy je 0,5 až 24,5 na 100 000 obyvateľov, najvyššia v severnej Amerike, západnej Európe a Škandinávii, najnižšia v málo rozvinutých krajinách. 
Príznaky a diagnostika.
Ochorenie môže byť obmedzené na konečník (distálny typ), môže postihovať ľavostrannú koncovú časť hrubého čreva od lienálnej flexúry až po konečník alebo celé hrubé črevo. Lokalizácia ochorenia má vplyv na jeho prejavy a aj na voľbu liečby.
Pri zápale konečníka (proktitíde) dominuje časté nutkanie na stolicu (tenezmy) s následným odchodom malého množstva stolice s krvou, prípadne hlienu. Pri postihnutí hrubého čreva býva hnačkovitá stolica s prímesou krvi a hlienu a kŕčovité bolesti brucha, zvýšená telesná teplota, bledosť kože následkom anémie, a dehydratácia následkom straty veľkého množstva tekutín. Závažnou komplikáciou ťažkej kolitídy je toxické megacolon - ochabnutie a výrazné rozšírenie hrubého čreva s teplotami a veľkými bolesťami brucha. Vyskytujú sa aj mimočrevné príznaky - kožné (erytema nodosum, pyoderma gangrenosum), očné (episcleritis, uveitis), kĺbové (artritída, sakroileitída) a pečeňové (steatóza pečene, sklerotizujúäca cholangoitída).
Diagnóza je založená na kolonoskopickom vyšetrení, pri ktorom sa nachádza opuchnutá, prekrvená sliznica, krvácajúca pri dotyku. často zvredovatená.  Vyšetrenie je spojené s odberom vzoriek sliznice na histologické vyšetrenie na definitívne potvrdenie diagnózy. Pri ulceróznej kolitíde je typické obmedzenie zápalových zmien na sliznicu (mukózu), eventuálne submukózu. 
Laboratórne vyšetrovacie metódy majú v diagnostike menší význam, skôr vypovedajú o závažnosti ochorenia a komplikáciach. Výnimkou je stanovenie protilátok ANCA, ktoré svedčia pre ulceróznu kolitídu (ASCA skôr pre Crohnovu chorobu). Vyšetrujú sa ukazovatele aktivity zápalu - sedimentácia červených krviniek a C-reaktívny proteín - CRP, krvný obraz, hladina železa a bielkovín. Mikrobiologickým vyšetrením stolica sa zisťuje prítomnosť baktérii, zvlášť Clostridium difficile, ale aj kvasiniek, prvokov a parazitov, ktoré môžu vyvolávať zápaly s podobnými príznakmi alebo komplikovať ochorenie.
Aktivita ochorenia sa dá hodnotiť na základe Montrealskej klasifikácie. Hodnotenými parametrami je počet stolíc a prímes krvi, horúčka, pulzová frekvencia, závažnosť anémie (málokrvnosti), sedimentácia červených krviniek (FW):
Liečba.
Diétne opatrenia môžu zmierniť príznaky. Pri aktívnom ochorení je potrebné znížiť príjem vlákniny a vylúčiť mliečne výrobky. Vhodné je znížiť množstvo cukrov v potrave. Strava, bohatá na nestráviteľné zložky pomáha pacientom s postihnutím konečníka, ktorí majú problémy so zápchou.  Tekutá strava môže pomôcť u pacientov so zúženiami priesvitu čreva. U pacientov sa môže prejaviť individuálna neznášanlivosť určitých potravín, prejavujúca sa zhoršením príznakov a tumuto treba individuálne prispôsobiť dietu.
Základným liekom sú deriváty kyseliny 5-aminosalicylovej (5-ASA) - sulfasalazin, mesalazin atď. U pacientov s proktitídou sa považuje za vhodnejšie liečbu zahajovať podávaním čapíkov. Pacienti so stredne ťažkou ľavostrannou kolitídou sa liečia derivátmi 5-ASA, ďalšou možnosťou je kortikosteroid budesonid v klyzme. Pri nedostatočnom účinku sa podávajú kortikosteroidy systémovo - napr. prednison. Pre pacientov s opakovanými relapsami (vzplanutiami) choroby je vhodná imunomodulačná liečba - azathioprin, merkaptopurin. Novou možnosťou je biologická liečba monoklonálnou protilátkou infliximab, ktorá neutralizuje cytokín TNF-alfa. Liečba ťažkej formy ulceróznej kolitídy s častými krvavými hnačkami, dehydratáciou a anémiou sa zahajuje vnútrožilovo podávanými kortikosteroidmi, s aplikáciou parenterálnej výživy, so súčasným podávaním antibiotík (ciprofloxacinu a metronidazolu). Pri neúspechu tejto liečby sa ako záchranná liečba podáva infliximab, prípadne cyklosporín. Po dosiahnutí remisie (ústupu) ochorenia sa spravidla dlhodobo aplikujú deriváty 5-ASA v nižšej dávke.
Zvlášť závažná je akútna ťažká ulcerózna kolitída (tiež označovaná ako fulminantná kolitída, ASUC), ktorej úmrtnosť dosahuje 1,1 - 2,9% a u približne tretiny pacientov je nevyhnutná orgentná alebo plánovaná kolektómia, ak zlyhá liečba kortikosteroidmi. Títo pacienti spravidla vyžadujú liečbu v nemocnici.
Poslednou možnosťou ulceróznej kolitídy je chirurgická liečba - kolektómia (odstránenie postihnutej časti hrubého čreva). Do úvahy pripadá niekoľko typov operácii, ktoré sa líšia rozsahom odstráneného hrubého čreva a zachovaním konečníka s možnosťou normálneho vyprázdňovania stolice. Pri elektívnej kolektómii je metódou voľby viacetapová totálna proktokolektómia s vytvorením ileo­análneho pauča (vaku, podobného konečníku) alebo ileostómie, ktorá by sa mala vykoná­vať v špecializovaných cen­trách. Je však zaťažená výskytom komplikácii - paučitída, abscesy, striktúry a iné. Ani kvalita života po kolektómii nedosahuje dobrú úroveň. Preto sa k nej pristupuje až po vyčerpaní ostatných liečebných možností a v prípade komplikácii.
Komplikácie.
Lokálne komplikácie sú spôsobené samotným zápalom, ktorý nie je zvládnutý liečbou: masívne krvácanie, perforácia čreva, toxické megacolon. Po dlhodobom priebehu choroby je riziko vzniku kolorektálneho karcinómu. U pacientov s ulceróznou kolitídou je podstatne zvýšené riziko tromboembólie, a to zvlášť počas aktivity ochorenia. Psychické faktory ovplyvňujú priebeh choroby a opačne, choroba negatívne ovplyvňuje kvalitu života pacientov.
Prognóza.
Priemerný pacient s ulceróznou kolitídou má 50% pravdepodobnosť ďalšieho vzplanutia choroby počas nasledujúcich rokov. Sú však pacienti s jediným vzplanutím za celý život aj pacienti s trvalou aktivitou ochorenia. Takisto je riziko rozšírenia lokalizovaného ochorenia až na celé hrubé črevo. Po 8-10 rokoch od stanovenia diagnózy stúpa riziko kolorektálneho karcinómu o 0,5-1% ročne a pacienti by mali mať robené preventívne kolonoskopické vyšetrenia.

</doc>
<doc id="622824" url="https://sk.wikipedia.org/wiki?curid=622824" title="Trebišovská tabuľa">
Trebišovská tabuľa

Trebišovská tabuľa je geomorfologický podcelok Východoslovenskej roviny. Nachádza sa na západnom okraji krajinného celku a na jeho území leží v južnej časti jediná geomorfologická časť, Veľký vrch.
Vymedzenie.
Podcelok zaberá rovinatú oblasť v západnej časti Východoslovenskej roviny, od Vranova nad Topľou po Zemplínske vrchy a rieku Bodrog. V rámci celku susedí na juhu s Bodrockou rovinou, na juhovýchode nadväzuje Latorická a na východe Ondavská rovina. Na severe a západe leží Podslanská pahorkatina, ktorá je podcelkom Východoslovenskej pahorkatiny a na juhozápade sa vypínajú Zemplínske vrchy.
Osídlenie.
Táto časť Východoslovenskej roviny patrí medzi stredne husto osídlené a nachádza sa tu množstvo obcí. Na severnom okraji leží mesto Vranov nad Topľou, v strednej časti Sečovce a Trebišov.
Doprava.
Na severnom okraji vedie Vranovom nad Topľou cesta I/18 (Prešov – Michalovce), východným okrajom vedie južným smerom cesta I/79 (Vranov nad Topľou – Slovenské Nové Mesto). Západo-východným smerom vedie cesta II/552 a cesta I/19 (Košice – Michalovce), v koridore ktorej vedie európska cesta 50. Rozsiahlym podcelkom vedie tiež Železničná trať Prešov – Humenné, Michaľany – Trebišov – Michalovce, Trebišov – Vranov nad Topľou a Košice – Čierna nad Tisou.

</doc>
<doc id="622832" url="https://sk.wikipedia.org/wiki?curid=622832" title="Hajabusa 2">
Hajabusa 2

Hajabusa 2 (; ang. "Hayabusa 2", v preklade sokol) je japonská sonda agentúry JAXA, ktorá má za cieľ preskúmať asteroid 162173 Ryugu, pristáť na ňom a priniesť vzorky späť na Zem. Úlohou je priniesť nové poznatky o vývoji solárneho systému, pôvodu vody a života na Zemi.
Popis sondy.
Dizajn sondy vychádza z predchádzajúcej sondy Hajabusa, vypustenej v roku 2003. Telo má tvar hranolu s rozmermi 1,0 x 1,6 x 1,4 m. K nemu sú na oboch stranách pripojené dva paralelné panely fotovoltaických článkov s celkovou plochou . Celková hmotnosť sondy s palivom je 609 kg.
Poháňajú ju štyri iónové motory s ťahom 4 x 10 mN a ISP 3 000 sekúnd (ktoré však budú súčasne v prevádzke len tri a jeden bude slúžiť ako záloha) a dvanásť motorov na jednozložkové kvapalné palivo rozdelené na dva samostatné okruhy. Iónové motory boli z predchádzajúcej misie, poskytujú však o 25% viac ťahu a bola predĺžená ich životnosť.
Sonda je 3-osovo stabilizovaná pomocou gyroskopov. V porovnaní s predchádzajúcou misiou bol pridaný štvrtý, záložný gyroskop, aby mohol systém fungovať aj v prípade poruchy jedného z nich – v prvej misii Hajabusa bola po poruche nutná stabilizácia pomocou motorov.
Skákajúce roboty - hopsadlá.
Pre podrobný prieskum asteroidu budú použité tri skákajúce roboty Rover-1A, Rover-1B, Rover-2 projektu MINERVA-II a modul MASCOT (Mobile Asteorid Surface Scout).
MINERVA-II je nástupcom MINERVA z Hayabusa. Skladá sa z niekoľkých samostatných systémov.
MINERVA-II-1 je kontajner, ktorý 21. septembra 2018 nasadil dva rovery - hopsadlá, Rover-1A a Rover-1B. Bol vyvinutý spoločnosťou JAXA a univerzitou v Aizu. Hopsadlá sú totožné a majú valcový tvar. Budú hopsať v nízkom gravitačnom poli s použitím krútiaceho momentu generovaného rotujúcimi hmotami. Nesú stereo kameru, širokouhlú kameru a teplomery. Solárne články a dvojvrstvové kondenzátory poskytujú elektrickú energiu.
Hopsadlá Rover-1A a Rover-1B boli pomenované ako Výr a Sova.
MINERVA-II-2 kontajner vypustí ROVER-2, hopsadlo vyvinuté konzorciom univerzít vedených univerzitou Tohoku. Ide o osemuholníkový hranol. Hopsadlo má dve kamery, teplomer, akcelerometer, optické a ultrafialové LED osvetlenie na detekciu častíc prachu.
MASCOT (Mobile Asteroid Surface Scout) bol vyvinutý nemeckým centrom pre letectvo a kozmonautiku a francúzskym Národným centrom vesmírneho výskumu s využitím skúseností získaných v priebehu vývoja pristávacieho modulu Philae na misii Európskej vesmírnej agentúry Rosetta. Modul v tvare pravidelného hranola nesie štyri vedecké prístroje: optické kamery MASCAM, spektrometer pre blízku infračervenú oblasť MicrOmega, rádiometer MARA a magnetometer MASMAG. MASCOT je vybavený mechanizmom umožňujúcim až 70 metrov dlhé skoky po asteroide. Batéria by mala poskytnúť dostatok energie pre 12 – 16 hodín prevádzky. MASCOT bol spustený na Ryugu 3.10.2018 03:58 UTC z výšky 51 m a na povrch dopadol po 20 minútach. Podľa neskoršej správy bol vypustený rýchlosťou 4 cm/s a dopadol po 6 minútach, počas ktorých urobil 20 snímkov. Po ďalších približne 31 minútach a niekoľkých kontaktov s povrchom dosiahol MASCOT svoju prvú pozíciu odpočinku a začal meranie povrchu. Ležal ale obrátene, tak zo Zeme dostal úspešný príkaz na prevrátenie. MASCOT sa tak dostal do správnej pozície, zahájil prevádzku a automaticky spustil štyri experimenty. Merania boli úspešné. MASCOT namiesto 16 pracoval 17 hodín a 7 minút. 
Roboty povrch asteroidu fotografovali a merali jeho teplotu. Pohybovali sa pomocou krátkych skokov.
Odbery vzoriek.
Samotná Hajabusa2 má naplánované tri odbery vzoriek materiálu z povrchu Ryugu a uskladní ich oddelene v uzavretom kontajnery vo vnútri návratovej kapsuly. Tri požadované vzorky sú povrchové regolity, ktoré vykazujú rysy hydratovaných minerálov, regolit s buď nepozorovateľným alebo slabým dôkazom vodných zmien a vyťaženým podpovrchovým materiálom. Minimálne požadované množstvo na jeden odber je 0,1 g, ale systém má kapacitu až 10 g na vzorku.
Jeden z odberov bude z umelo vytvoreného kráteru priemeru cca 2 m, vytvoreného výbuchom. Hajabusa2 vypustí Small Carry-on Impactor (SCI), kinetickú nárazovú hlavicu pozostávajúcu z výbušného 4,5 kg detonátoru a medeného 2,5 kg projektilu. Po tom, ako bude kozmická loď v bezpečnej vzdialenosti, detonátor vypáli na povrch asteroidu projektil zo vzdialenosti cca 500 m. Dopad bude sledovať oddelená kamera DCAM3. Hajabusa2 sa na miesto kráteru pre odber vzorky vráti až po usadení prachu, po dvoch týždňoch.
22. februára 2019 sonda sa prvý krát dotkla asteroidu a vykonala odber vzoriek.
11. júla 2019 sonda druhý krát odobrala vzorku blízko miesta, kam dopadol medený projektil Small Carry-on Impactor (SCI). Odber do komory B sa nekonal, celkom sa vykonalo 7 zostupných operácii, zatiaľ čo komora B bola otvorená. V komorách A a C sú vzorky odobraté pri dotyku s asteroidom, komora B je prázdna, prípadne v nej môže byť materiál poletujúci okolo.
Návrat.
Na konci vedeckej fázy v decembri 2019 Hayabusa2 použije svoje iónové motory na zmenu orbity a návrat na Zem. V decembri 2020 sa spätná vstupná kapsula s tromi samostatnými kontajnermi, ktoré nesú vzorky asteroidu uvoľní, aby znovu vstúpila do zemskej atmosféry rýchlosťou 12 km za sekundu, kým sonda preletí okolo Zeme. Kapsulu so vzorkami pritiahne gravitácia a pristane v testovacej oblasti Woomera v Austrálii.
Potenciálne rozšírenie misie.
Keď sa v decembri 2020 kozmická loď vráti k Zemi a vypustí kapsulu so vzorkami, očakáva sa, že jej zostane 30 kg xenónovej hnacej látky, ktorá sa môže použiť na rozšírenie jej služieb a prelet k novému cieľu. Jedným z hlavných kandidátov je asteroid 2001 WR1, prelet 27. júna 2023. 
Priebeh misie.
Sonda odštartovala z vesmírneho centra Tanegašima 3. decembra 2014 4:22 UTC.
3. decembra 2015 uskutočnila sonda gravitačný manéver okolo Zeme vo výške .
27. júna 2018 došlo k blízkemu kontaktu s Ryugu.
21. september 2018 pristáli Rover-1A a Rover-1B na Ryugu.
3. októbra 2018 pristál MASCOT na Ryugu.
22. februára 2019 sonda sa prvý krát dotkla asteroidu a vykonala odber vzoriek z povrchu asteroidu.
5. apríla 2019 sa zo sondy uvoľnil impaktor, ktorý nasledne vytvoril na povrchu asteroidu umelý kráter.
11. júla 2019 sonda zostúpila k povrchu a úspešne odobrala vzorky z vytvoreného krátera.

</doc>
<doc id="622835" url="https://sk.wikipedia.org/wiki?curid=622835" title="Rozárium">
Rozárium

Rozárium (iné názvy: ružový sad, ružová záhrada) je záhrada alebo park, často verejný, v ktorom sú pestované prevažne ruže. Často sa používa na prezentáciu rôznych druhov a odrôd ruží. Tradícia pestovania ruží siaha do staroveku, šľachtenie pre komerčné účely začalo v 19. storočí.

</doc>
<doc id="622836" url="https://sk.wikipedia.org/wiki?curid=622836" title="SU-76">
SU-76

SU-76 ( – samohybné lafeta) bolo sovietske samohybné delo používané počas druhej svetovej vojny. 
Opis.
Bolo postavené na podvozku tanku T-70. SU-76 bolo samohybné delo vyzbrojené 76,2 mm kanónom ZiS-3. Podvozok mal svoj pôvod v tanku T-70, ale musel sa rozšíriť na 2,73 m a predĺžiť o jedno pojazdové koleso na 4,88 m. Typ mal však vážne technické nedostatky a musel sa preto modernizovať. Ten už dostal označenie SU-76m a bol najvyrábanejším sovietským samohybným delom v období druhej svetovej vojny. Dostal tiež silnejšie motory 2 x GAZ-203 namiesto pôvodných 2 x GAZ-202. Medzi svojimi užívateľmi nebolo však veľmi obľúbené. Bol to typický hrubý vojnový výrobok. Vodič sedel pri dvoch motoroch, od ktorých nebol nijako oddelený. Krabicovitá nadstavba s výzbrojou bola z vrchu nekrytá, čo znamenalo, že obsluha je ohrozená granátmi a streľbou z ručných zbraní. Výhodou ale bolo to, že pechota mohla komunikovať s posádkou SU-76, čo je dôležité pri bojoch v mestskej zástavbe. Často to tiež zachránilo životy v prípade zásahu vozidla pechotnou protitankovou zbraňou. Po skončení vojny boli čoskoro vyradené a poskytnuté niektorým krajinám napr. Číne, KĽDR a Severnému Vietnamu. Stroje tohto typu boli aj vo výzbroji Česko-slovenskej armády. Celkovo bolo vyrobených 14 292 SU-76.

</doc>
<doc id="622838" url="https://sk.wikipedia.org/wiki?curid=622838" title="Majstrovstvá sveta v pozemnom hokeji žien 1974">
Majstrovstvá sveta v pozemnom hokeji žien 1974

Majstrovstvá sveta v pozemnom hokeji žien 1974 bol v poradí 2. turnaj majstrovstiev sveta v pozemnom hokeji žien (prvý oficiálne nazvaný ako MS), ktoré organizuje Medzinárodná federácia pozemného hokeja (FIH). Konal sa v dňoch od 17. do 24. marca 1974 v Mandelieu-la-Napoule, v regióne Provence-Alpes-Côte d'Azur, vo Francúzsku, za účasti 10 tímov. Titul získalo , ktoré vo finálovom stretnutí zvíťazilo nad .
Turnaj sa organizoval ako prvé ženské MS, ale FIH neskôr oznámila, že za inauguračný turnaj ženských MS berie tzv. "Josselin de Jong Cup", ktorý sa konal v roku 1972 v Španielsku. V rokoch 1933 až 1979 sa organizovali tiež majstrovstvá sveta žien, ktoré ale organizovala "Medzinárodná federácia ženských hokejových asociácii" (IFWHA).

</doc>
<doc id="622840" url="https://sk.wikipedia.org/wiki?curid=622840" title="Parker Solar Probe">
Parker Solar Probe

Parker Solar Probe, predtým "Solar Probe" (pred 2002), "Solar Probe Plus" (2010–17), "Parker Solar Probe" (od 2017), je slnečná sonda, ktorá letí skúmať slnečnú korónu. Najbližší prelet má byť 9,86 násobok polomeru Slnka od stredu Slnka. Umožní získať ďalšie vedomosti o slnečnej koróne a mechanizmu slnečného vetra. Pri lete k Slnku má sonda použiť gravitačné brzdenie pri Venuši.
Sonda mala byť vypustená v roku 2015, nakoniec k vypusteniu došlo 12. augusta 2018. Dĺžka misie je plánovaná na takmer 7 rokov, najbližšie k Slnku by sa sonda mala dostať v rokoch 2024 a 2025. Sonda je pomenovaná podľa amerického astrofyzika Eugena Parkera.
Štart.
Štartovacie okno trvalo od 31. 7. do 20. 8, rozšírené do 23.8.2018. Pre odklad bol štart preložený na 11. 8. 2018. Kvôli alarmu čidla tlaku plynného hélia sa nestihol v dennom štartovacom okne 65 minút. Štart 12. 8. 2018 7:31 UTC prebehol podla plánu a raketa Delta IV Heavy s horným stupňom Star 48BV vyniesla sondu na hyperbolickú dráhu Zeme. Štartu Delta IV Heavy s Parker Solar Probe patrí druhé miesto v udelenej rýchlosti sonde s v_inf=12,337 km/s, prvé miesto má New Horizons s v_inf=12,559 km/s, vyjadrené charakteristickou energiou C3 New Horizons C3=157.74 km2/s2, PSP C3=152.21 km2/s2.
Vedecká fáza sa uskutoční počas 7 rokov, pričom sa zameria na obdobia, kedy bude kozmická sonda najbližšie k Slnku. Plánovaných je 24 obehov. Trajektória kozmickej sondy bude zahŕňať sedem preletov okolo Venuše, ktoré budú postupne zmenšovať eliptickú dráhu okolo Slnka.
Orbita bude mať tvar pretiahnutej elipsy s krátkymi časmi, ktoré strávi sonda v blízkosti Slnka.
Pri preletoch okolo Slnka dosiahne rýchlosť až 190 km/s, čo ju dočasne urobí najrýchlejším človekom vyrobeným objektom, takmer trikrát rýchlejšia ako držiteľ aktuálneho rekordu, Helios-B. Rovnako, ako každý objekt na obežnej dráhe, pri približovaní k perihéliu gravitácia sondu zrýchľuje, potom opäť spomaľuje, až kým nedosiahne afélium. Tento jav popisuje druhý Keplerov zákon.
Brzdiaci manéver pri Venuši.
Každý prelet okolo Venuše bude využitý na gravitačné brzdenie, spomalenie sondy a tým znížením perihélia. Prvý brzdiaci manéver prebehol 3. 10. 2018.
Dátumy jednotlivých preletov popri Venuši:
Časová os a trajektória.
Plánovaná misia obsahuje 24 obletov okolo Slnka a 7 preletov blízko Venuše. Prelety pri Venuši sa využijú na spomalenie sondy, v dôsledku čoho sa zníži príslnie (perihélium) sondy.
Po ukončení misie sonda zostane na orbite, ale po minutí paliva sa nedokáže orientovať štítom k Slnku, tak vlastne vyhorí a zostane obiehať len jej torzo. 

</doc>
<doc id="622841" url="https://sk.wikipedia.org/wiki?curid=622841" title="Terézia Páleníková">
Terézia Páleníková

Terézia Páleníková (* 16. august 1995, Bratislava, Slovensko) je slovenská profesionálna basketbalistka, hrajúca na pozícii krídla. V súčasnosti hrá za tím Danilo's Pizza Bursa Ant Spor v tureckej superlige a za slovenskú reprezentáciu. Získala ocenenie slovenská basketbalistka roka za roky 2022 a 2023.
Kariéra.
Začiatky kariéry, BK Petržalka a Piešťanské Čajky (20112018).
Páleníková pochádza z Bratislavy z basketbalovej rodiny, aj traja jej súrodenci boli basketbalistami. Profesionálnu kariéru začala v klube BK Petržalka. V roku 2012 sa stala s klubom majsterkou I. ligy a postúpila do extraligy. S Petržalkou odohrala po postupe klubu do extraligy dve sezóny v najvyššej súťaži v rokoch 20122014. Medzi rokmi 20142018 strávila štyri sezóny v slovenskej extralige v tíme Piešťanské Čajky, kde sa vypracovala na stabilnú oporu tímu a jednu z najlepších hráčok ligy (v sezóne 2017/2018 skórovala najviac bodov, 308 b). S Piešťanmi získala tri strieborné a jednu bronzovú medailu, rovnako s klubom v roku 2017 vyhrala Slovenský pohár v basketbale žien.
Ślęza Wrocław (20182020).
V roku 2018 prestúpila do zahraničného pôsobiska, poľského tímu Ślęza Wrocław. Vo februári 2019 získala 3. miesto v ankete Basketbalistka roka 2018. V poľskej lige patrila v sezóne 2018/19 medzi najlepšie hráčky Ślęzy Wrocław, Ślęza skončila na treťom mieste ligy. V novej sezóne 2019/20 jej neumožnili štartovať vážne problémy s tráviacim ústrojenstvom, z ktorých sa liečila celú jeseň roku 2019. 
Návrat do Piešťan (20202021).
V januári 2020 oznámila, že do konca sezóny 2019/20 bude hrať v jej predošlom pôsobisku, za Piešťanské Čajky. Sezóna 2019/20 bola predčasne ukončená pre pandémiu koronavírusu, Čajky skončili na druhom mieste po prerušení základnej časti za Ružomberkom, rovnako získali po prehre vo finále Slovenského pohára druhé miesto aj v pohári. V sezóne 2020/21 Páleníková pokračovala s Čajkami a patrila stabilne do základnej zostavy klubu. Nakoniec skončila s 385 bodmi ako piata najlepšie bodujúca hráčka ligy a s tímom obhájila striebra v lige aj pohári.
Legionárska kariéra v Španielsku a Izraeli (2021súčasnosť).
Sezóny 2021/22 a 2022/23 odohrala v španielskej extralige Liga Femenina Endesa. Sezónu 2021/22 strávila v tíme Innova TSN Leganés, následne prestúpila v lete 2022 do klubu CDB Clarinos Tenerife. Po vypadnutí klubu z play-off a jeho zostupe v apríli 2023 prestúpila do klubu Uni Girona CB, kde sezónu dohrala vypadnutím vo štvrťfinále play-off s Barçou CBS. V júni 2023 oznámila prestup do Maccabi Haifa. S tímom absolvovala prípravné zápasy, po útoku Hamasu na Izrael 7. októbra 2023 však bola izraelská extraliga prerušená, resp. nezačala. Páleníková z bezpečnostných dôvodov požiadala slovenskú diplomaciu o evakuáciu z Izraela na Slovenska, nakoniec Izrael opustila po vlastnej osi cez Cyprus, Grécko a Rakúsko 10. októbra 2023. Na jeseň 2023 ostala bez klubovej príslušnosti, keď odmietla angažmán v klube Piešťanské Čajky, kde už v minulosti hrala. Sezónu 2023/24 nakoniec dohrala v tureckej superlige v tíme Tarsus Belediyesi Mersin. V júli 2024 prestúpila v rámci tureckej ligy do klubu Danilo's Pizza Bursa Ant Spor.
Reprezentačná kariéra.
Páleníková prvý raz reprezentovala Slovensko ešte v mládežníckych kategóriách od roku 2010. Reprezentovala Slovensko tiež na Majstrovstvách Európy 2017, kde družstvo skončilo na ôsmom mieste, rovnako tak na ME 2023, kde Slovensky skončili na 12. mieste. V novembri 2023 bola povolaná do reprezentácie pre kvalifikáciu na Majstrovstá Európy v basketbale žien 2025.
Osobný život.
Jej staršia sestra Marta je bývalá profesionálna hráčka basketbalu, pôsobiaca v Piešťanoch či Košiciach. Marta kariéru pre zdravotné problémy ukončila v roku 2018. Brat Juraj je rovnako basketbalistom, pôsobiacim v BC Komárno.

</doc>
<doc id="622842" url="https://sk.wikipedia.org/wiki?curid=622842" title="162173 Ryugu">
162173 Ryugu

162173 Ryugu je blízkozemská planétka zo skupiny Apollo, ktorej priemer je približne 880 m. Vzhľadom na svoju dráhu je zaradená do skupiny Apollo. Objavená bola v máji 1999, pomenovaná v roku 2015 podla podmorského paláca Ryūgū-jō z japonskej mytológie.
Na konci júna 2018 k nej doletela sonda Hajabusa 2, ktorej úlohou je i zber prachu z Ryugu a doprava tohto prachu na Zem. Sonda materiál získala tak, že odpálila na povrchu malú nálož. Návrat kapsuly so vzorkami na Zem sa uskutočnil v decembri 2020. 21. septembra 2018 sonda vypustila na asteroid dva malé skákajúce roboty.
Hmotnosť Ryugu je 450 miliónov ton.
Zrýchlenie na povrchu Ryugu je 1/80 000 zemského a je v rozmedzí 0,11 – 0,15 mm/s2.
3D model Ryugu je k dispozícii na japonskej stránke.

</doc>
<doc id="622848" url="https://sk.wikipedia.org/wiki?curid=622848" title="Goncourtova cena">
Goncourtova cena

Goncourtovou cena (fr. "Prix Goncourt") je najvýznamnejšia francúzska literárna cena. Vznikla na základe závetu Edmonda de Goncourt v ktorom ustanovil zriadenie desaťčlennej akadémie (l'Académie Goncourt), ktorá od roku 1903 každoročne vyberá najvýznamnejší román francúzskej literatúry.
Cena je vyhlasovaná v parížskej reštaurácii "Drouant" po skončení obeda členov akadémie, ktorí tu doživotne vlastnia príbor. Hodnotiaca porota pracuje v zložení deviatich spisovateľov a jedného recenzenta. Každý literát dostáva cenu maximálne raz za život. Jedinou výnimkou je autor Romain Gary, ktorý ocenenie získal za knihu "Les Racines du ciel" (1956) a druhýkrát pod pseudonymom Émile Ajar za "La vie devant soi".
Finančná odmena je zanedbateľná, v roku 2009 predstavovala 10 €. Napriek tomu prestíž ocenenia zaisťuje laureátovi zvýšenie predajnosti jeho diel.

</doc>
<doc id="622849" url="https://sk.wikipedia.org/wiki?curid=622849" title="13. Medzinárodný filmový festival Cinematik 2018">
13. Medzinárodný filmový festival Cinematik 2018

13. medzinárodný filmový festival Cinematik 2018 sa konal v Piešťanoch v dňoch 11.-16. septembra 2018. Hlavnú cenu pre najlepší európsky film roka získala snímka Studená vojna Pawla Pawlikowského.
O festivale.
Cinematik 2018 priniesol najlepšie európske filmy natočené za roky 2017 a 2018. Organizátori propagovali "nešťastný" 13. ročník s čiernou mačkou prebiehajúcou cez cestu na plagátoch aj v zvučke.
Otvárací ceremoniál za účasti predstaviteľov štátu, diplomatických misií a miestnej samosprávy bol spojený s premiérou nórskeho filmu Čo len ľudia povedia, ďalším vrcholom podujatia bola celosvetová premiéra nového slovenského filmu "Pivnica" režiséra Igora Voloshina.

</doc>
<doc id="622850" url="https://sk.wikipedia.org/wiki?curid=622850" title="Santiago Derqui">
Santiago Derqui

Santiago Rafael Luis Manuel José María Derqui Rodríguez, známy ako Santiago Derqui (* 21. jún 1809, Córdoba – † 5. november 1867, Corrientes) bol argentínsky právnik a politik, ktorý vykonával v rokoch 1860 až 1861 funkciu prezidenta Argentínskej konfederácie.
Životopis.
Narodil sa v meste Córdoba bývalému vojakovi z tradičnej španielskej vojenskej rodiny, no rodinný pôvod siaha do Talianska. Študoval právo na Národnej univerzite v Córdobe. Postupne sa vypracoval na profesora práva a filozofie. Neskôr začal pracovať ako štátny úradník vo vláde Provincie Corrientes a postupne vystriedal viacero funkcii. Potom, čo v roku 1852 získal najvyššiu moc v Argentíne Justo José de Urquiza, bol Santiago Derqui vyslaný na špeciálnu obchodnú misiu do Paraguaja. Následne sa stal poslancom za Provinciu Córdoba. V marci 1854 ho Urquiza vymenoval za ministra spravodlivosti Argentínskej konfederácie, kde zotrval do októbra, kedy rovno prešiel na funkciu ministra vnútra konfederácie, kde už zotrval do februára 1860.
Urquiza ho začal využívať pre rôzne úlohy v rámci konfederácie, vďaka čomu sa stal známym, no nie verejne populárnym, čo brzdilo jeho potenciálnu politickú kariéru. Bol však lojálny k Urquizovi a ten si ho kvôli tomu vybral za svojho nástupcu, keď ho uprednostnil pred populárnejšími politikmi. So zvyšujúcimi sa nepokojmi medzi Buenos Aires a zvyškom konfederácie mu Urquiza 5. marca 1860 odovzdal úrad prezidenta Argentínskej konfederácie, aby sa mohol naplno venovať bojom s Buenos Aires. Potom, čo vojsko Buenos Aires vyhralo v bitke pri Pavóne nad Urquizom, pristúpil Derqui na ústavné zmeny žiadané víťaznou stranou, čím umožnil vznik Argentínskej republiky. Tým však stratil zvyšky podpory a v novembri 1861 radšej rezignoval a ušiel do Montevidea. Do Argentíny mu v roku 1864 umožnil návrat neskorší prezident Bartolomé Mitre a Derqui sa usadil v Provincii Corrientes. O rok neskôr sa dostal na krátko do väzenia pre nepravdivé obvinenie, že podporoval nepriateľskú inváziu do krajiny. Zomrel v úplnej chudobe v roku 1867.

</doc>
<doc id="622861" url="https://sk.wikipedia.org/wiki?curid=622861" title="Majstrovstvá sveta v pozemnom hokeji žien 1976">
Majstrovstvá sveta v pozemnom hokeji žien 1976

Majstrovstvá sveta v pozemnom hokeji žien 1976 bol v poradí 3. turnaj majstrovstiev sveta v pozemnom hokeji žien, ktoré organizuje Medzinárodná federácia pozemného hokeja (FIH). Konal sa v dňoch od 22. do 30. mája 1976 v Západnom Berlíne, v Západnom Nemecku, za účasti 11 tímov. Nováčikmi turnaja boli družstvá Nigérie a Talianska. Titul získalo domáce , ktoré vo finálovom stretnutí zvíťazilo nad .

</doc>
<doc id="622862" url="https://sk.wikipedia.org/wiki?curid=622862" title="Ligue 1 2018/2019">
Ligue 1 2018/2019

Ligue 1 2018/2019 bol 81. ročník najvyššej francúzskej futbalovej súťaže. Titul obhajoval PSG. Súťaž sa začala zápasom prvého kola medzi Marseille a Toulouse 4-0. Nováčikmi súťaže boli Reims a Nîmes. Sezóna sa začala 10. augusta 2018 a skončila 24. mája 2019.
Víťazom sa stal úspešný obhajca titulu PSG, ktorý získal 8. titul v histórii klubu. Do Ligy majstrov UEFA 2019/2020 sa spolu s ním kvalifikovali aj Lille a Lyon. Do Európskej ligy UEFA 2019/2020 sa kvalifikovali Saint-Étienne, Rennes a Štrasburg. Do 2. ligy zostúpili Caen a Guingamp. V baráži o udržanie sa udržal Dijon.
Tabuľka.
zdroj: Ligue 1
Sponzori a televízne práva.
Sponzori.
Conforama, HTC, Uhlsport, TAG Heuer, Parions Sport, La Poste, Panini
Televízne práva.
Na území Slovenska a Česka mala práva na vysielanie francúzskej futbalovej Ligue 1 česká televízia Nova Sport zo spoločnosti Nova Group. Z každého kola vysielala 6 zápasov a taktiež zostrihy a magazín súťaže.

</doc>
<doc id="622866" url="https://sk.wikipedia.org/wiki?curid=622866" title="Studená vojna (film)">
Studená vojna (film)

Studená vojna je film poľského režiséra Pavla Pawlikowskeho, uvedený v roku 2018. Film bol prvý raz uvedený na Filmovom festivale v Cannes, kde získal cenu za najlepšiu réžiu, a na Medzinárodnom filmovom festivale Karlovy Vary. Slovenskú predpremiéru mal na Medzinárodnom filmovom festivale Cinematik v Piešťanoch, kde tiež získal hlavnú cenu Meeting Point Europe aj cenu divákov..
Dej.
Čiernobiely film prináša príbeh veľkej lásky dvoch protagonistov - hudobného skladateľa Wiktora a speváčky Zuly. Film sa odohráva v stalinistickom Poľsku 40. a 50. rokov 20. storočia. Zula a Wiktor patria k poľskému folklórnemu súboru a presúvajú sa po rôznych európskych lokalitách ako Berlín, Paríž či Juhoslávia. Paralelne prežívajú vlastnú Studenú vojnu, keď zároveň potrebujú byť spolu, a zároveň spolu nevedia vydržať.

</doc>
<doc id="622869" url="https://sk.wikipedia.org/wiki?curid=622869" title="Ryugu">
Ryugu



</doc>
<doc id="622875" url="https://sk.wikipedia.org/wiki?curid=622875" title="486958 Arrokoth">
486958 Arrokoth

486958 Arrokoth (2014 MU69), prezývaný tiež Ultima Thule je objekt Kuiperovho pásu, ktorý bol v roku 2014 objavený Hubblovým teleskopom pri skúmaní možných cieľov pre sondu New Horizons. V auguste 2015, potom čo v júli 2015 sonda úspešne preletela okolo Pluta, bol objekt 2014 MU69 skutočne vybraný ako ďalší cieľ tejto misie. K preletu sondy New Horizons okolo tohto telesa došlo ráno 1. januára 2019. Ide o od Zeme najvzdialenejšie, zblízka skúmané a snímkované kozmické teleso vo vesmíre.
Objav a charakterizácia.
Na začiatku roka 2014 stále nebol jasný ďalší cieľ sondy New Horizons po prelete okolo Pluta. Pretože pozemské observatóriá neboli schopné nájsť vhodný objekt, bola o spoluprácu na hľadaní požiadaná komisia majúca na starosti Hubblov teleskop, ktorá na hľadanie vyhradila 160 obehov ďalekohľadu okolo Zeme. Počas týchto pozorovaní boli objavené tri potenciálne ciele, pracovne označené ako PT1-PT3 (z anglického "potential/possible target") - okrem telesa 2014 MU69 (PT1) to boli ešte objekty 2014 OS393 (PT2) a 2014 PN70 (PT3).
Na základe jasnosti a vzdialenosti 2014 MU69 bola stanovená veľkosť objektu 30 – 45 km a orbitálna perióda 293 rokov. Jeho veľkosť je cca 10× väčšia ako bežné kométy a je považovaný za typický príklad klasického telesa Kuiperovho pásu. Teleso sa nachádza približne miliardu kilometrov za systémom Pluta a malo by byť minimálne ovplyvňované perturbáciami. Pretože pre let k objektu 2014 MU69 vyžaduje sonda New Horizons najmenšiu korekciu dráhy, bol v auguste 2015 vybraný ako jej ďalší cieľ. Objekt 2014 MU69 je tak prvým vesmírnym telesom, ktoré bolo vybrané za cieľ vesmírnej sondy až potom, čo bola sonda vypustená.

</doc>
<doc id="622876" url="https://sk.wikipedia.org/wiki?curid=622876" title="Ligue 2 2018/2019">
Ligue 2 2018/2019

Ligue 2 2018/2019 bol 80. ročník druhej najvyššej francúzskej futbalovej súťaže. Súťaž sa začala prvým kolom, ktorého prvé zápasy sa hrali 27. júla 2018. Posledné kolo sa odohralo 17. mája 2019.
Víťazom sa stal FC Méty, druhým postupujúcim do Ligue 1 je Stade Brest. Zostúpili tímy Gazélec Ajaccio, Béziers a Red Star.
Tabuľka.
Z - zápasy, V - výhry, R - remízy, P - prehry, G - skóre, +/- - rozdiel skóre, B - body, Š - víťaz, L - postup do Ligue 1, ZO - zostup
Sponzori a televízne práva.
Sponzori.
Oficiálnym sponzorom Ligue 2 je spolčnosť Domino's Pizza.
Televízne práva.
Na území Slovenska a Česka vlastní vysielacie práva na Ligue 2 česká televízia Nova Sport zo spoločnosti Nova Group.

</doc>
<doc id="622877" url="https://sk.wikipedia.org/wiki?curid=622877" title="Halford Mackinder">
Halford Mackinder

Sir Halford John Mackinder (* 15. február 1861, Gainsborough, Spojené kráľovstvo – † 6. marec 1947, Bournemouth) bol britský geograf považovaný za jedného zo zakladateľov geopolitiky a geostratégie. Má zásluhy na tom, že geografia začala fungovať ako samostatný vedecký odbor.
Pôsobil ako profesor na University of Oxford a v Londýne, člen Kráľovskej geografickej spoločnosti a poradca britskej vlády pri Parížskej mierovej konferencii. V roku 1895 bol jedným zo spoluzakladateľov London School of Economics.
Kariéra a idey.
Vyštudoval biológiu (1883) a históriu (1884) na Univerzite v Oxforde, už ako študent videl možné súvislosti medzi geografiou a históriou.
V roku 1904 predniesol pre Kráľovskú geografickú spoločnosť známu prednášku "The Geographical Pivot of History" (Zemepisný základ histórie), v ktorej formuloval tzv. teóriu Heartlandu. Názov Heartland vznikol zložením anglického "heart" - srdce a "land" - zem. Táto udalosť sa považuje za počiatok anglickej geopolitiky, hoci autor sám taký pojem nepoužíval. Predpokladal však, že zemepisné skutočnosti sú zásadne určujúce pre medzinárodnú politiku. Za podstatu historického vývoja považoval schopnosť svetových mocností ovládnuť geostrategické územia sveta. Tieto predstavy sú výrazne deterministické.
Počas celých dejín to mali byť tie mocnosti, ktoré ovládali moreplavbu. V 19. storočí však došlo k zásadnej zmene v možnostiach prepravy a tým aj ku zmene vojenských možností. S rozšírením železnice sa rozšírili vojenské možnosti pevninských štátov na úkor tých štátov, ktoré ovládali more.
Európu, Áziu a Afriku považoval za jeden „svetový ostrov“ za ktorého zásadnú čásť, akési jadro, považoval územie, ktoré veľmi približne zodpovedá súčasnému Rusku. Hranice Heartlandu vo svojich prácach postupne neustále upravoval, ale vždy ostal lokalizovaný na severe Eurázie. Rola ostrovných pásov okolo Heartlandu bola uňho zanedbateľná. Svoju predstavu o význame jednotlivých častí sveta vyjadril takto:
Vo svojej najdôležitejšej práci "Demokratické ideály a skutočnosť: štúdia politiky rekonštrukcie" tvrdí, že
Preto po prvej svetovej vojne dokladal nutnosť udržať východnú Európu rozdelenú a oddelenú od Heartlandu, tj. od Ruska. Na Parížskej mierovej konferencii oponoval wilsonovskému demokratickému idealizmu na základe zemepisného determinizmu, budúcej geopolitiky.
Bol tiež politikom za Unionistickú stranu, spolupracujúcu s Konzervatívnou stranou, za ktorú bol poslancom v dolnej snemovni parlamentu medzi rokmi 1910-1922.

</doc>
<doc id="622880" url="https://sk.wikipedia.org/wiki?curid=622880" title="Majstrovstvá sveta v pozemnom hokeji žien 1978">
Majstrovstvá sveta v pozemnom hokeji žien 1978

Majstrovstvá sveta v pozemnom hokeji žien 1978 bol v poradí 4. turnaj majstrovstiev sveta v pozemnom hokeji žien, ktoré organizuje Medzinárodná federácia pozemného hokeja (FIH). Konal sa v dňoch od 16. do 24. septembra 1978 v Madride, v Španielsku, za účasti 10 tímov. Nováčikmi turnaja boli družstvá Česko-Slovenska, Japonska a Kanady. Svoj druhý titul získalo , ktoré vo finálovom stretnutí zvíťazilo nad obhajcom prvenstva z .
Výsledky.
Základné skupiny.
Skupina A.
Pozn.: Dodatočne sa odohral aj jedenásty zápas skupiny, keďže v súboji o druhé miesto v tabuľke a tým aj o postup do semifinále mali 3 družstvá zhodný počet bodov. Dve družstvá s najlepším gólovým skóre preto odohrali zápas, v ktorom Belgicko vyhralo nad Španielskom a postúpilo tak do semifinále turnaja.

</doc>
<doc id="622881" url="https://sk.wikipedia.org/wiki?curid=622881" title="E-liquid">
E-liquid

E-liquid (náplň) je tekutá zmes, ktorá sa používa do elektronických cigariet na tvorbu pary, chute a vône. Hlavnými zložkami v tejto tekutine sú propylénglykol, glycerol (glycerín) , príchute rôzneho druhu a dochucovadlá, prípadne nikotín a malé množstvo destilovanej vody. Existujú však aj e-liquidy vyrábané bez nikotínu alebo príchutí. Kvapalina môže obsahovať iba propylénglykol, iba glycerín, či propylénglykol a glycerín v rôznych pomeroch. Zložky propylénglykol a glycerín sa používajú na tvorbu pary, zatiaľ čo príchuť vytvára chuť a vôňu. E-liquid môže teda mať rôzne pomery zloženia jednotlivých prísad, záleží od spôsobu použitia elektronickej cigarety, výberu samotného zariadenia, spôsobu poťahovania, typu nikotínu, tekutiny bez nikotínu, množstva nikotínu, samotnej hustoty pary, intenzity chute, kvality chute.
Legislatíva.
Dňa 20. mája 2017 vstúpila do platnosti Európska smernica o tabakových výrobkoch (TPD - Tobacco Products Directive), na základe ktorej sú výroba i predaj e-liquidov limitované na balenie s maximálnym objemom 10ml. Došlo tiež k zníženiu maximálneho množstva nikotínu v náplni, a to na 20mg/ml. 
Výroba.
Momentálne sa vyrába na celom svete viac ako 8000 typov náplní. FDA Úrad pre potraviny a liečivá v Spojených štátoch amerických navrhol pred niekoľkými rokmi vytvoriť výrobné normy a regulácie na výrobu náplní do elektronických cigariet z dôvodu výroby kvalitných a zdraviu neškodných náplní. Priemyselné normy boli vytvorené a zverejnené Americkou asociáciou noriem pre výrobné normy E-liquid (AEMSA). V súčasnosti už v USA platí regulácia predávať a propagovať e-liquidy v obaloch pripomínajúcich džúsy alebo sladkosti, ktoré by mohli byť atraktívne pre deti a mládež.
Použitie.
Elektronické cigarety patria medzi skupinu výrobkov, ktorého súčasťou je žhaviace teleso, ktoré pri určitej teplote premieňa tekutinu na aerosol – paru. Para vzniká, ak dosiahne e-liquid teplotu od 100°C do 250°C , podľa typu náplne. Paru užívateľ inhaluje do pľúc. Táto para nahrádza cigaretový dym, poskytuje chuť a pocit podobný fajčeniu. Para je vytváraná kvapalnými časticami z tejto tekutej chemickej zmesi. Práve súčasti tejto zmesi vyvolávajú otázky ohľadom bezpečnosti a zdravia elektronických cigariet. Vdychovaná para alebo vydychovaná para môžu mať nepriaznivé účinky na samotných užívateľov, ako aj na v okolí prítomných ľudí. Existujú dôkazy, že e-cigarety okrem nikotínu obsahujú množstvo potenciálne toxických látok, ale existujú aj značné dôkazy, že okrem nikotínu je vystavenie sa potenciálnym toxickým látkam z e-cigariet výrazne nižšie v porovnaní s bežnými tabakovými výrobkami. Výpary alebo znečistenie z elektronických cigariet sa nedá porovnávať so znečistením cigaretovým dymom alebo znečistením životného prostredia. 

</doc>
<doc id="622882" url="https://sk.wikipedia.org/wiki?curid=622882" title="Michal Kollár">
Michal Kollár

Michal Kollár (* 4. apríl 1978) je slovenský režisér, scenárista a producent. 
Kariéra.
Svoj prvý krátky film "Prirodzená smrť" produkoval a režíroval v roku 2004. O štyri roky neskôr bol koproducentom filmu "Sněženky a machři po 25 letech", kde sa postaral aj o strih, réžiu druhého štábu zodpovedného za scény na snehu a storyboard. Tento film bol veľmi úspešný v návštevnosti nielen v Česku, ale i na Slovensku. V roku 2011 produkoval debutový film mladej slovenskej režisérky Zuzany Liovej "Dom", ktorý sa stal prvým slovenským filmom na Berlinale po 10 rokoch. Zároveň vyhral 6 národných cien Slnko v sieti. Nasledoval úspešný film "Klauni" (2013), v hlavných úlohách s Oldřichom Kaiserom, Jiřím Lábusom a Didierom Flamandom.
V Bratislave vyštudoval manažment a filmový strih. Bol aktívny aj v televíznej produkcii a reklamách - v rokoch 2000 až 2010 strihal a režíroval desiatky reklám pre komerčných klientov ako VÚB, Renault, Nestlé, Wustenrot, Kooperativa, Prvá Stavebná, Mitsubishi Auto, Suzuki Auto a ďalšie. 
Je zakladateľom producentskej spoločnosti "KFS production" a je spoluzakladateľom spoločnosti "Fog’n’Desire Films". Je členom kolégia "Asociácie nezávislých producentov" a členom "APA - Asociace producentů v audiovizi" v Česku.
Červený kapitán.
Kollárov celovečerný režijný debut je film "Červený kapitán" z roku 2016. Film zaznamenal množstvo pozitívnych ohlasov a populariu u divákov, spolu s kritikou. Film sa nakrúcal na motívy detektívneho bestselleru od spisovateľa Dominika Dána. Vo filme je viac ako 380 efektových záberov, čo je najviac v histórii slovenského filmu. Film "Červený Kapitán" sa úspešne uplatnil na mnohých slovenských aj zahraničných filmových festivaloch a bol hraný aj na jednom z tzv. áčkových festivalov - Tallinn Black Nights Film Festival. 
Villa Lucia.
Kollár aktuálne ako režisér pracuje na novom projekte s názvom "Villa Lucia", ide o komédiu spojenú s prvkami kriminálky. Zaujímavým a kvalitným žánrovým spracovaním chce prispieť k zvyšovaniu úrovne súčasnej slovenskej komédie v kinách. 
Doteraz koprodukoval 14 celovečerných filmov, v novembri 2018 prichádza do kín pätnásty film s názvom "Chvíľky", na ktorom sa tiež podieľal ako koproducent.

</doc>
<doc id="622883" url="https://sk.wikipedia.org/wiki?curid=622883" title="Povinné zmluvné poistenie motorových vozidiel">
Povinné zmluvné poistenie motorových vozidiel



</doc>
<doc id="622887" url="https://sk.wikipedia.org/wiki?curid=622887" title="Slovenská poisťovňa">
Slovenská poisťovňa



</doc>
<doc id="622888" url="https://sk.wikipedia.org/wiki?curid=622888" title="Slovenská štátna poisťovňa">
Slovenská štátna poisťovňa



</doc>
<doc id="622889" url="https://sk.wikipedia.org/wiki?curid=622889" title="Slovenské liečebné kúpele Piešťany">
Slovenské liečebné kúpele Piešťany

Slovenské liečebné kúpele Piešťany, a. s. (SLKP) je spoločnosť, ktorá pôsobí v piešťanských kúpeľoch, vznikla transformáciou štátnych kúpeľov po privatizácii v 90.rokoch 20.storočia a v súčasnosti je hlavným prevádzkovateľom kúpeľníctva a hotelierstva v Piešťanoch. Väčšina zariadení SLKP sa nachádza na Kúpeľnom ostrove v Piešťanoch. Ich hotely majú kapacitu asi 2000 lôžok.
História.
Dejiny moderného kúpeľníctva sa v Piešťanoch začali písať za vedenia rodiny Winterovcov. Tí mali kúpele v prenájme od rodu Erdődyovcov medzi rokmi 1889-1944. Po druhej svetovej vojne boli kúpele zoštátnené. V roku 1996 sa počas mečiarovskej privatizácie stal majiteľom kúpeľov Karol Martinka, keď sa mu kúpele poradilo ovládnuť cez firmu Vadium Group. Po zmene vlády v roku 1998 a nástupe premiéra Mikuláša Dzurindu však o tento kúpeľnícky skvost prišiel, keď Vadium Group akcie kúpeľov vrátila Fondu národného majetku (FNM) v roku 1999. Od Fondu kúpele v roku 2001 kúpila spoločnosť Danubius Hotels Group, ktorej aj dnes patria.
V roku 2002 prebehla druhá privatizácia a väčšinový podiel v kúpeľoch získala maďarská spoločnosť Danubius Hotels Group, patriaca britskému šľachticovi židovského pôvodu, ktorá vlastní aj české kúpele Mariánské Lázně. Desať percent v akciovej spoločnosti má mesto Piešťany.
V štruktúre akcionárov SLK Piešťany k 30. máju 2005 figurovali spoločnosti Hungária Hotel - Property Man. Company Ltd. Budapest (podiel na základnom imaní podľa akcií 45,84%), Léčebné lázně Mariánské lázně, a.s., (24%), Danubius Hotels Rt. Budapest (18,38%), mesto Piešťany (10,01%), obec Smrdáky (1,75%) a IFF, s.r.o., Piešťany (0,02%).
Karol Martinka sa pokúšal SLK Piešťany opätovne získať od roku 2008 do roku 2012. Kritizoval vedenie kúpeľov, že prepustili takmer 1200 zamestnancov, len aby sa im vrátili kúpne náklady. Od roku 2000 do 2007 sa stav zamestnancov znížil z 2 209 na 1 379.
Sir Bernard Schreier zomrel 1. júna 2013 vo veku 95 rokov. Po ňom zdedili kúpele jeho potomkovia - Alexei James Schreier, Iris Gibbor, Lady Lilly Schreier, Mark Gibbor, Michael Montague Wreschner, Richard Denton a
Robert Glatter.
Súčasťou Slovenských liečebných kúpeľov a.s. sú aj Prírodné liečivé kúpele Smrdáky, ktoré sú zamerané na liečbu kožných ochorení.
Ponúkané služby.
Slovenské liečebné kúpele Piešťany patria viac ako 200 rokov k popredným európskym kúpeľom v liečbe reumatizmu, rehabilitácii pohybového aparátu a nervového systému. Využívajú pritom prírodné zdroje – liečivé sírne bahno a termálnu minerálnu vodu. Hlavným cieľom liečebných postupov je predovšetkým obnova komplexných pohybových funkcií pohybového aparátu.
V kúpeľoch sa poskytuje viac ako 60 rôznych liečebných procedúr a metodík. Základom sú procedúry využívajúce unikátnu minerálnu vodu a liečivé sírne bahno, ktoré sa kombinujú s vodoliečbou, individuálnou a skupinovou rehabilitáciou, masážami, uhličitou terapiou, svetloliečbou, elektroliečbou, teploliečbou a ďalšími špecializovanými výkonmi a relaxačnými procedúrami.

</doc>
<doc id="622890" url="https://sk.wikipedia.org/wiki?curid=622890" title="Zákonné poistenie zodpovednosti za škodu spôsobenú prevádzkou motorového vozidla">
Zákonné poistenie zodpovednosti za škodu spôsobenú prevádzkou motorového vozidla



</doc>
<doc id="622891" url="https://sk.wikipedia.org/wiki?curid=622891" title="Zákonné poistenie zodpovednosti za škody spôsobené prevádzkou motorového vozidla">
Zákonné poistenie zodpovednosti za škody spôsobené prevádzkou motorového vozidla



</doc>
<doc id="622892" url="https://sk.wikipedia.org/wiki?curid=622892" title="Poistenie zákonnej zodpovednosti za škody spôsobené premávkou motorových vozidiel">
Poistenie zákonnej zodpovednosti za škody spôsobené premávkou motorových vozidiel



</doc>
<doc id="622893" url="https://sk.wikipedia.org/wiki?curid=622893" title="Zákonné poistenie motorových vozidiel">
Zákonné poistenie motorových vozidiel



</doc>
<doc id="622894" url="https://sk.wikipedia.org/wiki?curid=622894" title="Zákonná poistka motorových vozidiel">
Zákonná poistka motorových vozidiel



</doc>
<doc id="622895" url="https://sk.wikipedia.org/wiki?curid=622895" title="Tibavský hrad">
Tibavský hrad

Tibavský hrad môže byť:

</doc>
<doc id="622897" url="https://sk.wikipedia.org/wiki?curid=622897" title="Tibava">
Tibava

Tibava môže byť:

</doc>
<doc id="622901" url="https://sk.wikipedia.org/wiki?curid=622901" title="Ultima Thule">
Ultima Thule



</doc>
<doc id="622903" url="https://sk.wikipedia.org/wiki?curid=622903" title="Boeing Insitu RQ-21 Blackjack">
Boeing Insitu RQ-21 Blackjack

RQ-21 Blackjack je malý taktický bezposádkový vzdušný systém, ktorý bol vyvinutý špeciálne pre americké námorníctvo a námornú pechotu. Je to spravodajský systém, ktorý je určený na zber a poskytovanie taktických informácií veliteľom USN a USMC. Lietadlá systému sú prispôsobené na operácie z paluby vojenských lodí. Za vývojom a výrobou tohto systému stojí americká firma Insitu (dcérska spoločnosť Boeing Defense, Space &amp; Security). 
Vznik a vývoj.
V júli 2010 získala spoločnosť Insitu zmluvu na vývoj a výrobu malého taktického bezposádkového vzdušného systému, z ktorého vzišiel RQ-21A Blackjack. V súťaži porazila Insitu ďalšie tri konkurenčné návrhy:
Letové testy dronov systému RQ-21A Blackjack sa začali 28. júla 2012. V januári 2014 bola spustená malosériový výroba a už o tri mesiace bol prvý systém nasadený v Afganistane. Plná sériová výroba sa rozbehla v októbri 2016. 
Konštrukcia.
Každý RQ-21 Blackjack pozostáva z 5 lietadiel a 2 pozemných systémov. Lietadlá môžu operovať v dosahu od pozemnej riadiacej stanice. RQ-21 Blackjack majú modulárnu architektúru, čím sa skracuje čas ich prípravy pred vzletom. Samotný dron má dĺžku a rozpätie krídel . 
RQ-21 Blackjack je vybavený motorom s elektronickým riadením vstrekovania paliva s výkonom 8 koní, ktorý poháňa dvojlistovú vrtuľu. Výrobca uvádza letovú vytrvalosť 16 hodín, niektoré zdroje však hovoria, že stroj vydrží vo vzduchu až 24 hodín. Maximálna rýchlosť letu dronu je /h, väčšinou však letí cestovnou rýchlosťou /h. S užitočným zaťažením dokáže dron lietať vo výške viac ako .
Lietadlá sú uspôsobené na operovanie z paluby lode, pričom vzlet zabezpečuje katapultovacie zariadenie a pristátie sa realizuje pomocou špeciálneho záchytného zariadenia.
Základné vybavenie dronov pozostáva z nočnej a dennej kamery, ktorá dokáže vyhotoviť snímky s vysokým rozlíšením z výšky až 2 400 m. K ďalšiemu vybaveniu patrí zariadenie na komunikačný prenos a prijímače automatického identifikačného systému lodnej dopravy.
Nasadenie.
V apríli 2014 bola prvá verzia systému RQ-21 Blackjack Block 1 nasadená v Afganistane, kde plnila misie zamerané na signálne spravodajstvo. Počas tohto nasadenia uskutočnili tieto stroje 120 letov zahŕňajúcich takmer 1000 letových hodín.
Požívatelia.
 Holandsko
 Holandská kráľovská armáda - 5 systémov
 Kanada
 Ministerstvo národnej obrany - 1 systém
 Kanadské kráľovské namorníctvo
 Poľsko
 Poľské pozemné sily
 Poľské špeciálne jednotky
 USA
United States Marine Corps Aviation – 32 systémov
United States Navy – 25 systémov

</doc>
<doc id="622906" url="https://sk.wikipedia.org/wiki?curid=622906" title="Majstrovstvá sveta v pozemnom hokeji žien 1981">
Majstrovstvá sveta v pozemnom hokeji žien 1981

Majstrovstvá sveta v pozemnom hokeji žien 1981 bol v poradí 5. turnaj majstrovstiev sveta v pozemnom hokeji žien, ktoré organizuje Medzinárodná federácia pozemného hokeja (FIH). Konal sa v dňoch od 27. marca do 5. apríla 1981 v Buenos Aires, v Argentíne, za účasti dovtedy rekordných 12 tímov. Nováčikmi turnaja boli družstvá Austrálie a Sovietskeho zväzu. Svoj druhý titul získalo , ktoré vo finálovom stretnutí zvíťazilo nad obhajcom prvenstva z . Bronzový získal svoju prvú medailu.
Turnaj MS bol prvýkrát organizovaný dvoma svetovými hokejovými organizáciamiFIH a IFWHA (Medzinárodná federácia ženských hokejových asociácií). Aj keď organizovanie majstrovstiev sveta pod hlavičkou IFWHA sa skončilo v roku 1979, mnohé tímy sa z nich ešte na tomto turnaji nezúčastnili.

</doc>
<doc id="622907" url="https://sk.wikipedia.org/wiki?curid=622907" title="Pomocná historická veda">
Pomocná historická veda



</doc>
<doc id="622910" url="https://sk.wikipedia.org/wiki?curid=622910" title="Majstrovstvá sveta v pozemnom hokeji žien 1983">
Majstrovstvá sveta v pozemnom hokeji žien 1983

Majstrovstvá sveta v pozemnom hokeji žien 1983 bol v poradí 6. turnaj majstrovstiev sveta v pozemnom hokeji žien, ktoré organizuje Medzinárodná federácia pozemného hokeja (FIH). Konal sa v dňoch od 10. do 23. apríla 1983 v Kuala Lumpur, v Malajzii, za účasti 12 tímov. Zápasy sa odohrali na štadióne Tun Abdul Razak Stadium. Nováčikom turnaja bolo až 5 družstiev: Anglicko, Nový Zéland, Škótsko, USA a Wales. Svoj tretí titul získalo , ktoré vo finálovom stretnutí zvíťazilo nad . Strieborná Kanada i bronzová získali svoju prvú medailu.
Tento turnaj slúžil zároveň ako kvalifikácia na Letné olympijské hry 1984, ktoré hostilo Los Angeles. Kvalifikovalo sa na ne 5 najlepších družstiev.
Turnaja sa prvýkrát zúčastnili všetky najsilnejšie družstvá, vrátane tých, ktoré sa do roku 1979 zúčastňovali iba majstrovstiev sveta pod hlavičkou IFWHA (Medzinárodná federácia ženských hokejových asociácií). Súbežne s hlavným turnajom MS sa v Malajzii organizoval aj tzv. "Interkontinentálny pohár", ktorý predstavoval kvalifikáciu na nasledujúci turnaj MS v roku 1986. Družstvá boli nasadené na základe svetového rebríčka FIH.

</doc>
<doc id="622923" url="https://sk.wikipedia.org/wiki?curid=622923" title="Krivánske Veterné hole">
Krivánske Veterné hole

Krivánske Veterné hole sú geomorfologickou časťou Krivánskej Fatry. Zaberajú najrozsiahlejšiu a najvyššiu oblasť podcelku Malej Fatry. 
Vymedzenie.
Nachádzajú sa v juhozápadnej a centrálnej časti Krivánskej Fatry a v rámci podcelku ich obklopuje z východu Osnica a zo severu Rozsutce a Štefanovská kotlina. Severozápadným smerom leží Varínske podolie (podcelok Žilinskej kotliny) a údolie Váhu so Strečnianskou tiesňavou oddeľuje západne situované Lúčanské Veterné hole (časť Lúčanskej Fatry). Južne sa nachádzajú Turčianske nivy a Šútovské podhorie (podcelky Turčianskej kotliny) a juhovýchodným smerom sa územie dotýka Šípskej Fatry, ktorá je podcelkom Veľkej Fatry.
Ochrana územia.
Celé územie tejto časti Krivánskej Fatry leží v Národnom parku Malá Fatra a nachádzajú sa tu tieto maloplošné chránené územia:
Turizmus.
Krivánske Veterné hole patria k najatraktívnejším turistickým lokalitám krajiny. Najvýznamnejším centrom letnej i zimnej turistiky je Vrátna dolina a obec Terchová, no značené trasy vedú takmer z každej obce v podhorí. Hustá sieť chodníkov je napojená na hrebeňovú trasu medzinárodného významu (E 3), vedúcu z Nezbudskej Lúčky cez Malý a Veľký Kriváň, Chleb a sedlo Medziholie na Veľký Rozsutec.
Na južnom okraji sa nad Váhom týči zrúcanina Starhradu a turistom slúži viacero hotelov a turistických chát (napr. Chata na Grúni, Chata pod Chlebom, Chata pod Kľačianskou Magurou, Chata pod Suchým a Chata Vrátna).

</doc>
<doc id="622924" url="https://sk.wikipedia.org/wiki?curid=622924" title="IPhone 8">
IPhone 8

 iPhone 8 a iPhone 8 Plus sú smartfóny dizajnované, vyvíjané a predávané firmou Apple. Boli predstavené 12. septembra 2017 spolu s iPhonom X v Steve Jobs Theater v Apple Parku generálnym riaditeľom Timom Cookom. Predaj začal 22. septembra 2017.
Parametre.
Hardvér.
IPhone 8 a 8 Plus majú displej Retina HD, avšak disponujú tiež novou technológiou True Tone, ktorú možno nájsť na iPade Pro a novom iPhone X. Ďalej zahŕňajú SoC Apple A11 Bionic, čo je hexa-core procesor s 10nm procesom.
Oba iPhony možno kúpiť vo verziách s 64 GB a 256 GB. Ďalej sú vybavené funkciou bezdrôtové napájanie štandardu Qi a sú vode-odolné a prachu odolné, stupeň krytia IP67. Predávajú sa v troch základných farbách: striebornej, zlatej a vesmírne šedej.
Batéria.
IPhony 8 a 8 Plus majú menšiu batériu ako modely iPhonu 7, ale s rovnako dlho výdržou.
Fotoaparáty.
IPhone 8 obsahuje rovnaký fotoaparát ako jeho predchodcovia, ale s novým senzorom. iPhone 8 Plus obsahuje taktiež rovnaké dva fotoaparáty ako v iPhonu 7 Plus, ale s radom vylepšení.
Ide o 12 Mpx širokouhlý fotoaparát s Six-Element objektívom, autofokusom, IR filtrom, možnosťou sekvenčných fotografií, clonou f/1.8 a optickou a digitálnou stabilizáciou obrazu.
Dokáže nahrávať videá v rozlíšení 4K v 24, 30 alebo 60 fps alebo 1080p v 30 alebo 60 fps. Tiež dokáže natáčať spomalené zábery (1080p v 120 alebo 240 fps) či časozberné so stabilizáciou. Môže zachytiť aj panoramatické fotografie. iPhone 8 Plus je vybavený teleobjektívom s 2 × optickým zoomom a 10 × digitálnym zoomom, Portrait Lighting vo fáze beta a clonou f/2.8. Quad-LED blesk "True Tone" má teraz tiež Slow Sync.
Obidva modely majú 7 Mpx FaceTime HD fotoaparát s clonou f/2.2. Sú schopné fotenia sekvenčných fotografií, kontroly expozície, rozpoznania tváre, auto-HDR, automatická stabilizácia, Retina flashu a nahrávania videa v rozlíšení HD vo formáte 1080p.
Software.
Oba iPhony boli uvedené s operačným systémom iOS 11.

</doc>
<doc id="622925" url="https://sk.wikipedia.org/wiki?curid=622925" title="IPhone 8 Plus">
IPhone 8 Plus



</doc>
<doc id="622926" url="https://sk.wikipedia.org/wiki?curid=622926" title="Majstrovstvá sveta v pozemnom hokeji žien 1986">
Majstrovstvá sveta v pozemnom hokeji žien 1986

Majstrovstvá sveta v pozemnom hokeji žien 1986 bol v poradí 7. turnaj majstrovstiev sveta v pozemnom hokeji žien, ktoré organizuje Medzinárodná federácia pozemného hokeja (FIH). Konal sa v dňoch od 15. do 24. augusta 1986 v Amstelveene, v provincii Severný Holland, v Holandsku, za účasti 12 tímov. Zápasy sa odohrali na štadióne Wagenerstadion s kapacitou 9 000 divákov. Nováčikom turnaja bolo družstvo Írska. Titul obhájilo domáce , ktoré vo finálovom stretnutí zvíťazilo nad . 
Tento turnaj slúžil zároveň ako kvalifikácia na Letné olympijské hry 1988, ktoré hostil Soul. Kvalifikovali sa na ne 4 najlepšie družstvá.
Konečné poradie.
Pozn.: Posledné 4 družstvá museli odohrať Interkontinentálny pohár 1989.

</doc>
<doc id="622927" url="https://sk.wikipedia.org/wiki?curid=622927" title="IPhone X">
IPhone X

 iPhone X je v poradí 11. generácia smartfónu spoločnosti Apple. Telefón bol predstavený 12. septembra 2017 v Steve Jobs Theater v novovybudovanom Apple Campuse spolu s iPhone 8 a iPhone 8 Plus ako hlavná vlajková loď jeho mobilných produktov roku 2017. Začal sa predávať 3. novembra 2017.
Podľa Applu ide o revolúciu, ktorá určí smer, akým sa budú uberať telefóny ďalších desiatich rokov – OLED displej cez celú prednú časť telefónu a odstraňovanie fyzických tlačidiel. iPhone X je tak historicky prvý iPhone, ktorý neobsahuje charakteristické tlačidlo "Home". Všetky jeho funkcie novo suplujú gestá.
Hardvér.
Spolu s domovským tlačidlom zmizlo u iPhone X odomykanie pomocou odtlačkov prstov (Touch ID), ktoré novo nahrádza Face ID odomykanie za pomoci skenu tváre.
Podobne ako oba osmičkové telefóny, má aj tento na chrbte tvrdené sklo (Gorilla Glass 5) z dôvodu implementácie bezdrôtového nabíjania štandardu Qi. Telefón ale nevie novší štandard WPC a tak telefóny zvládajú nabíjanie pri maximálnych 7 W oproti dvojnásobne rýchlym 15 W. iPhone X je vode a prachu odolný (stupeň krytia IP67), obsahuje stereoreproduktory, Bluetooth 5 a nový šesťjadrový (2 jadrá zamerané na výkon a 4 malé jadrá sa špecializujú na efektivitu a úsporu energie) procesor Apple A11 Bionic. Ten je špecifický svojím zameraním na rozšírenú realitu a výpočtové úkony umelej inteligencie, kvôli ktorej je v procesore špeciálny dvojjadrový koprocessor, ktorý sa zameriava na výpočty neurónových sietí.
Predná kamera má 7 Mpx, zadná kamera má 12 Mpx snímač. Zadná kamera obsahuje duálny fotoaparát so šošovkami so svetelnosťou ƒ /1.8 a ƒ /2, obe so stabilizáciou obrazu. Telefón umožňuje nahrávať video 4K pri 60 fps alebo 1080p pri 240 fps v spomalenom zábere. Dôraz je kladený na portrétovú fotografiu a vďaka špecializovanému čipu možno u fotografie simulovať rôzne druhy osvetlenia prípadne odstraňovať pozadie počas fotenia.

</doc>
<doc id="622928" url="https://sk.wikipedia.org/wiki?curid=622928" title="Ligue 1 2017/2018">
Ligue 1 2017/2018

Ligue 1 2017/2018 bol 80. ročník najvyššej francúzskej futbalovej súťaže. Titul obhajovalo Monaco, nováčikmi súťaže boli Štrasburg, Amiens a Troyes. Sezóna sa začala 4. augusta 2017 a skončila 19. mája 2018.
Titul získal tím Paris Saint-Germain a spolu s ním sa do Ligy majstrov UEFA 2018/2019 kvalifikovali aj Monaco a Lyon. Európsku ligu UEFA 2018/2019 si zahrali Marseille, Rennes a Bordeaux. Zostup neminul Troyes a Méty.
Titul si Parížania zaistili 15. apríla 2018 symbolickým víťazstvom 7-1 nad obhajcom titulu z Monaca.
Tabuľka.
zdroj: Ligue 1

</doc>
<doc id="622929" url="https://sk.wikipedia.org/wiki?curid=622929" title="Zoznam častí seriálu Kobra 11">
Zoznam častí seriálu Kobra 11

Toto je zoznam častí nemeckého akčného televízneho seriálu Kobra 11. Seriál mal premiéru 12. marca 1996 na nemeckej stanici RTL.
Dodnes bolo odvysielaných 364 častí počas 46. sérií.
Poradie sérií a častí.
Nasledovný zoznam je zoradený podľa poradia, v ktorom boli jednotlivé časti odvysielané na RTL. Poradie vysielania však neodzrkadľuje poradie, v ktorom boli časti nakrútené. Jedna produkčná séria je obvykle rozdelená do dvoch televíznych sérií (príklad: 3. produkčná séria je rozdelená do dvoch televíznych sérií, t.j. 5. a 6. série). Na Slovensku sa seriál vysielal v produkčnom poradí.

</doc>
<doc id="622930" url="https://sk.wikipedia.org/wiki?curid=622930" title="Adolf Anderssen">
Adolf Anderssen

Karl Ernst Adolf Anderssen (* 6. júl 1818, Breslau – † 13. marca 1879, tamtiež) bol nemecký profesor matematiky, ktorý sa ale preslávil ako šachista. 
Anderssen sa narodil v Breslau (dnes Vroclav), kde prežil väčšinu svojho života. Šach sa naučil hrať v 9. rokoch a hoci bol v 40. rokoch 19. storočia skôr amatérskym hráčom, jeho sila rástla a v roku 1851 vyhral medzinárodný šachový turnaj v Londýne. Hralo sa vyraďovacím spôsobom, Anderssen vyhral nad L. Kieseritzkym 2½−½, J. Szénom 4−2, H. Stauntonom 4−1 a M. Wyvillom 4½−2½ a po tomto víťazstve bol považovaný za najsilnejšieho hráča sveta. 
Z tejto doby pochádza aj jeho nesmrteľná partia (Anderssen–Kieseritzky, 1851), v ktorej obetuje skoro všetok materiál a poslednými figúrami, ktoré mu ostanú, zaťahuje matovú sieť; Anderssenova hra sa obyčajne vyznačovala odvahou, fantáziou a radom kombinácií, ktorými vyhrával nad svojimi súpermi. V decembri 1858 sa s Anderssenom stretol americký šachista Paul Morphy. Nemecký šachista zápas prehral 2:7 (=2), čoskoro nato sa ale Morphy prestal zúčastňovať šachových turnajov, preto bol medzi rokmi 1861 − 1866 (prehra s W. Steinitzom +6 -8 =0) Anderssen opäť považovaný za najsilnejšieho hráča planéty.
Okrem hrania sa venoval tiež kompozičnému šachu. Adolf Anderssen zomrel roku 1879 na infarkt myokardu.

</doc>
<doc id="622934" url="https://sk.wikipedia.org/wiki?curid=622934" title="Cena Karola Veľkého">
Cena Karola Veľkého

Cena Karola Veľkého (nemecky "Karlspreis"), od roku 1988 oficiálne "Internationaler Karlspreis zu Aachen" (Medzinárodná cena Karola Veľkého z Aachenu) je prestížne európske ocenenie. Udeľuje ju (takmer) každoročne od roku 1950 nemecké mesto Aachen osobnostiam, ktoré sa podieľali na presadzovaní myšlienok a ideálov, na ktorých bolo ocenenie založené. Cena pripomína Karola Veľkého, vládcu Franskej ríše a zakladateľa neskoršej Svätej ríše rímskej, ktorý v Aachene (historicky v Cáchách) sídlil a je pochovaný v tamojšej katedrále. Cena je tradične udeľovaná pri slávnostnom ceremoniáli vo sviatok Nanebovstúpenia Krista na radnici mesta Aachen.
Zakladateľské myšlienky.
19. decembra 1949 predložil zakladateľ čitateľského spolku „Corona Legentium Aquensis“ Kurt Pfeiffer návrh udeľovať novú cenu: "„Je nám cťou predniesť návrh každoročného udeľovania medzinárodného ocenenia za najvýznamnejší prínos k rozvoju porozumenia v západnej Európe, činnosť pre spoločenstvo, službu v záujme ľudstva a mieru vo svete. Pritom môže ísť o zásluhy v oblasti literatúry, vedy, ekonómie alebo politické úsilie.“"
Sponzor ceny, mesto Aachen, sa priamo odvoláva na Karola Veľkého ako na „zakladateľa západnej kultúry“ a prehlasuje, že počas jeho vlády bol Aachen duchovným a politickým centrom dnešnej západnej Európy.
Cena Karola Veľkého pre mladých Európanov.
Od roku 2008 je toto ocenenie udeľované mladým ľuďom do 30 rokov, ktorí vytvárajú dobrovoľnícke projekty podporujúce myšlienky európskej spolupatričnosti a vzájomného pochopenia v praxi. Národné kolá tejto ceny prebiehajú v každej krajine Európskej únie, víťazi z každého štátu sú pozvaní na slávnostné vyhlásenie do Aachenu. Cena je udeľovaná Európskym parlamentom a Nadáciou pre Medzinárodnú cenu Karola Veľkého v Aachene.

</doc>
<doc id="622936" url="https://sk.wikipedia.org/wiki?curid=622936" title="Halford John Mackinder">
Halford John Mackinder



</doc>
<doc id="622937" url="https://sk.wikipedia.org/wiki?curid=622937" title="Majstrovstvá sveta v pozemnom hokeji žien 1990">
Majstrovstvá sveta v pozemnom hokeji žien 1990

Majstrovstvá sveta v pozemnom hokeji žien 1990 bol v poradí 8. turnaj majstrovstiev sveta v pozemnom hokeji žien, ktoré organizuje Medzinárodná federácia pozemného hokeja (FIH). Konal sa v dňoch od 2. do 13. mája 1990 v Sydney, v Austrálii, za účasti 12 tímov. Nováčikmi turnaja boli družstvá Číny a Kórejskej republiky. Zápasy sa odohrali na štadióne State Sports Centre. Tretí titul v rade získalo , ktoré vo finálovom stretnutí zvíťazilo nad domácou . Bronzová získal svoju prvú medailu.
Tento turnaj slúžil zároveň ako jedno z kvalifikačných podujatí na Letné olympijské hry 1992, ktoré hostila Barcelona. Kvalifikovalo sa na ne iba víťazné družstvo.
Kvalifikácia.
Poznámka: Odstúpené družstvo Sovietsko zväzu nahradilo USA.
Konečné poradie.
Pozn.: Posledných 6 družstiev muselo odohrať Interkontinentálny pohár 1993.

</doc>
<doc id="622938" url="https://sk.wikipedia.org/wiki?curid=622938" title="Hermann Kolbe">
Hermann Kolbe

Adolph Wilhelm Hermann Kolbe (* 27. september 1818, Elliehausen, Nemecko – † 25. november 1884, Lipsko) bol nemecký chemik.
Napriek všeobecne uznávanému názoru, že organické zlúčeniny môžu byť syntetizované iba živými organizmami, veril že tieto látky možno pripraviť aj z anorganických zlúčenín. Svoju teóriu potvrdil prípravou kyseliny octovej zo sírouhlíka. Tiež predpovedal existenciu sekundárnych a terciárnych alkoholov.
Tiež sa zaoberal elektrolýzou soľou karboxylových kyselín a pripravil kyselinu salicylovú, základ pre prípravu aspirínu Kolbeho syntézou.
Spoločne s Edwardom Franklandom objavil, že nitrily môžu byť hydrolyzované na príslušné kyseliny.
Životopis.
Narodil sa v Elliehausenu, neďaleko Göttingenu, ako najstarší syn protestantského pastora. V trinástich rokoch nastúpil na gymnázium v Göttingene, kde býval v dome jedného z profesorov. Maturoval o šesť rokov neskôr. V tom čase sa začal intenzívne zaujímať o chémiu. Na jar 1838 nastúpil na univerzitu v Göttingene, aby mohol študovať so známym chemikom Friedrichom Wöhlerom.
V roku 1842 sa stal asistentom Roberta Bunsena na univerzite v Marburgu, kde roku 1843 získal doktorát. V roku 1845 sa stal asistentom Lyona Playfaira v novom múzeu geológie v Londýne, kde sa stal blízkym priateľom Edwarda Franklanda. Od 1847 sa podieľal na "Handwörterbuch der reinen und angewandten Chémia" ("Slovník čistej a aplikovanej chémie") od von Liebiga, Wöhlera, a Poggendorffa. V roku 1865 bol pozvaný na univerzitu v Lipsku. Roku 1864 sa stal zahraničným členom Kráľovskej švédskej akadémie vied.
V roku 1853 sa oženil so Charlottou, dcérou generálmajora Wilhelma von Bardelebena. Jeho manželka zomrela v roku 1876 po 23 rokoch šťastného manželstva. Mali spolu štyri deti.

</doc>
<doc id="622939" url="https://sk.wikipedia.org/wiki?curid=622939" title="Michal Lajcha">
Michal Lajcha

Mgr. Michal Lajcha (* 14. apríl 1984, Ilava) je slovenský suspendovaný rímskokatolícky kňaz. Vyslovil sa pre zdobrovolnenie celibátu, ktorý vo svojej knihe nazval „"hnisajúcou ranou"“ cirkvi. Je tiež zástancom svätenia ženatých mužov. Dňa 21. septembra 2018 ho banskobystrický biskup Marián Chovanec suspendoval s odôvodenením, že nedovoleným spôsobom opustil pracovné miesto vo farnosti Kľak a veriacim neslúžil denné sväté omše.
Životopis.
Po absolvovaní gymnázia vyštudoval Teologický inštitút v Badíne. Za kňaza bol vysvätený v roku 2009. V Banskobystrickej diecéze pôsobí od 1. júla 2009. Od júla 2009 do júna 2010 bol kaplánom v Detve, od júla 2010 do júna 2012 vo farnosti Partizánske – mesto, od júla 2012 do júna 2014 farnosti Prievidza – mesto, od júla 2014 do júna 2015 vo farnosti Žarnovica. Od júla 2015 je farským administrátorom v Kľaku.
Michal Lajcha bol duchovným správcom farností Kľak a Ostrý Grúň. V obci Kľak odhalil v septembri 2018 pamätnú tabuľu Rudolfovi Kluchovi, ktorý počas vojny pomohol zachrániť životy trom stovkám ľudí, mal však tri deti a ženu.
Otázky ohľadne celibátu.
Počas kňazskej formácie celibát obhajoval, neskôr sa stal jeho kritikom. V roku 2018 vydal knihu "Tragédia celibátu" 21. septembra 2018 ho banskobystrický biskup Marián Chovanec suspendoval s odôvodenením, že nedovoleným spôsobom opustil pracovné miesto vo farnosti Kľak a veriacim neslúžil denné sväté omše.
Potom, čo bol suspendovaný, plánuje Lajcha registráciu na úrade práce. Časom by sa chcel oženiť. Pre denník Pravda tieto tvrdenia poprel. Lajcha sa po suspendovaní vyjadril, že tresty očakával, zarazili ho však dôvody. Myslí si, že pravými dôvodmi je publikácia o celibáte a vystupovanie v médiách napriek nezískaniu povolenia od biskupa. O chýbajúcich omšiach poznamenal: „"Farnosť som vždy dokázal zabezpečiť, sväté omše odslúžili iní kňazi."“ Priznáva vynechanie stretnutia s biskupom, nemal naň síl.

</doc>
<doc id="622940" url="https://sk.wikipedia.org/wiki?curid=622940" title="Miroslav Kocúr">
Miroslav Kocúr

ThDr. Miroslav Kocúr, PhD. (* 22. február 1969, Liptovský Mikuláš) je slovenský teológ, publicista a bývalý katolícky kňaz.
Vzdelanie.
Teológiu vyštudoval na Rímskokatolíckej cyrilometodskej bohosloveckej fakulte Univerzity Komenského v Bratislave. Doktorát z teológie má z biblickej exegézy, študovanej na Biblickom inštitúte v Ríme, Hebrejskej univerzite v Jeruzaleme a na Gregoriánskej univerzite v Ríme.
Pôsobenie v cirkvi a mimo nej.
Bol riaditeľom Katolíckeho biblického diela na Slovensku.
Z kňazstva odišiel v roku 2003. O svojom odchode z cirkvi napísal „"Zjednodušene by sa dalo povedať, že nenaplnila ideál, s ktorým som po revolúcii ako študent medicíny odchádzal do seminára. Čím dlhšie som v nej pôsobil, tým sa mi zdala plytkejšia, až som postupne dospel k názoru, že je to – v úvodzovkách – firma ako každá iná. Trápilo ma, keď mi ľudia hovorili svoje námietky voči cirkvi a ja som nevedel, ako ju obhájiť. A tak som sa rozhodol, že nebudem niesť spoluzodpovednosť za veci, s ktorými nesúhlasím."“
V roku 2008 spoluzakladal občiansku iniciatívu "Nechceme sa prizerať". Získala ako 3000 signatárov. Reagovali na glorifikáciu ľudáckeho režimu Slovenskej republiky 1939-1945 a jeho prezidenta. Pozornosť  médií aj publicita tejto iniciatívy upozorňovala na rastúci vplyv Mariána Kotlebu a jeho súputníkov.
Pôsobil ako vysokoškolský pedagóg na Univerzite Komenského, Katolíckej univerzite aj na Bratislavskej medzinárodnej škole liberálnych štúdií.
Je spoluzakladateľom a prvým riaditeľom Bilingválneho gymnázia C. S. Lewisa v Bratislave.
V rokoch 2012 – 2013 viedol ako riaditeľ neziskovú organizáciu VIA IURIS.
Od roku 2014 pracoval v neziskovej organizácii LEAF, kde vytvoril a viedol program podpory a rozvoja LEAF Award.
Hovorca Konferencie biskupov Slovenska Jozef Kováčik v roku 2014 žiadal RTVS, aby Kocúra neoznačovali za katolíckeho teológa: „"Z pohľadu Katolíckej cirkvi, ide o bývalého katolíckeho kňaza, ktorý nemá mandát vystupovať v mene Katolíckej cirkvi. Titul katolícky teológ nie je titul, ktorý si môže ktokoľvek privlastniť, hoci by mal vyštudovanú katolícku teológiu. Preto žiadame stiahnutie mätúceho titulku"“ RTVS Kocúra v relácii označila za teológa, publicistu.
Je zakladajúcim členom politickej strany Progresívne Slovensko. Pôsobí ako expert a aktívny člen tímu pre vzdelávanie, vedu a inovácie. V parlamentných voľbách vo februári 2020 kandidoval na 40. mieste kandidátky koalície PS/SPOLU. Vo voľbách získal 2 700 hlasov, po zohľadnení preferenčných hlasov sa umiestnil na 31. mieste kandidátky. Kvôli výsledku koalície sa do parlamentu nedostal.
Pôsobenie vo vzdelávaní.
Miroslav Kocúr prednášal na Katolíckej univerzite v Ružomberku a na Teologickom inštitúte v Spišskom Podhradí. a na BISLE. Spoluzaložil Bilingválne gymnázium C. S. Lewisa a stal sa jeho prvým riaditeľom. Súhlas vyučovať na teologických fakultách mu bol odobratý. Je spoluautorom dokumentu Učiace sa progresívne Slovensko, kritiky vládneho programu Učiace sa Slovensko.
Rodina.
Miroslav Kocúr je ženatý, s manželkou Zuzanou Dlugošovou, ktorá je predsedníčkou Úradu na ochranu oznamovateľov.

</doc>
<doc id="622942" url="https://sk.wikipedia.org/wiki?curid=622942" title="Majstrovstvá sveta v pozemnom hokeji žien 1994">
Majstrovstvá sveta v pozemnom hokeji žien 1994

Majstrovstvá sveta v pozemnom hokeji žien 1994 bol v poradí 9. turnaj majstrovstiev sveta v pozemnom hokeji žien, ktoré organizuje Medzinárodná federácia pozemného hokeja (FIH). Konal sa v dňoch od 13. do 24. júla 1994 v Dubline, v Írsku, za účasti 12 tímov. Nováčikom podujatia bolo družstvo Ruska. Zápasy sa odohrali na novopostavenom štadióne National Hockey Stadium s kapacitou 3 000 divákov, ktorý sa nachádza v areáli univerzity University College Dublin. Titul získala , ktorá vo finálovom stretnutí zvíťazila nad . Bronzové získalo svoju prvú medailu.
Tento turnaj slúžil zároveň ako jedno z kvalifikačných podujatí na Letné olympijské hry 1996, ktoré hostila Atlanta. Kvalifikovalo sa na ne iba víťazné družstvo.
Kvalifikácia.
Poznámka: Odstúpené družstvo Sovietsko zväzu nahradilo USA.
Konečné poradie.
Pozn.: Posledných 6 družstiev muselo odohrať Interkontinentálny pohár 1997.

</doc>
<doc id="622943" url="https://sk.wikipedia.org/wiki?curid=622943" title="Mandiraja">
Mandiraja

Mandiraja je okres v provincii Jawa Tengah v Indonézii. Má rozlohu 52 km² a 63 679 obyvateľov.
Geografická poloha.
Okres Mandiraja sa nachádza uprostred ostrova Java, na rieke Serayu. Priemerná ročná teplota vzduchu je 31°C.
Obyvateľstvo.
Počet obyvateľov Mandirajy je v roku 2010 podľa sčítania 63 679 obyvateľov. Väčšina je moslimov, malý podiel sú kresťania a katolíci.
Zoznam obcí.
Mandiraja je administratívne rozdelená na 16 dedín:

</doc>
<doc id="622944" url="https://sk.wikipedia.org/wiki?curid=622944" title="Karl Ernst Adolf Anderssen">
Karl Ernst Adolf Anderssen



</doc>
<doc id="622945" url="https://sk.wikipedia.org/wiki?curid=622945" title="Biela noc (festival)">
Biela noc (festival)

Biela noc je každoročné kultúrne podujatie počas noci v mnohých krajinách Európy aj inde vo svete. Zvyčajne ponúka bezplatné vstupy do múzeí a iných kultúrnych inštitúcií a používa tieto lokality pre výstavy alebo umelecké inštalácie. Hlavné zásady sú už mnoho rokov, najmä v severských krajinách. Avšak vo svojej súčasnej podobe bol tento koncept predstavený prvýkrát v Paríži v roku 2002 a od tej doby sa rozšírila do mnohých ďalších miest ako Rím, Montreal, Toronto, Brusel, Madrid, Lima alebo Leeds. Svojou náplňou čiastočne zodpovedá Múzejnej noci alebo Noci kostolov v nemecky hovoriacich krajinách.
Terminológia.
Niektoré mestá používajú pôvodný francúzsky termín "Nuit Blanche" (čo v prenesenom slova zmysle znamená aj "prebdená noc") alebo "Nuits blanches" (t.j. Biele noci) v prípade, že udalosť trvá dlhšie ako jednu noc. Inde sa používajú zodpovedajúce názvy vo vlastnom jazyku: "White Nights" anglicky, "Notte Bianca" taliansky, "Noche en Blanco" španielsky, "Noaptea albumu" rumunsky, "Balta Nakta" lotyšsky, "Biela noc" slovensky. Inde si organizátori vymysleli svoje vlastné názvy ako "Lejla Imdawwal" (Osvetlená noc) v maltčine, "Virada Cultural" (Kultúrny obrat) v portugalčine, "Taiteiden Yo" (Noc umenia) vo fínčine alebo "Kulturnatten" (Noc kultúry) v dánčine.
História.
V Nantes v rokoch 19901995 prebiehal festival "Allumées", kedy sa počas októbrového týždňa konali rôzne kultúrne podujatia na neobvyklých miestach. V roku 1997 prebehla v Berlíne prvá "Múzejná noc".
Prvá Biela noc sa uskutočnila v Paríži v roku 2002, kde ju presadil starosta Bertrand Delanoë. Hlavné princípy festivalu boli nasledovné: odohráva sa v noci zo soboty na nedeľu až do skorých ranných hodín a predstavuje umenie na miestach, ktoré nie sú verejnosti bežne prístupné alebo ktorých prvotná funkcia nie je umelecká. Festival sa každoročne opakuje v rovnakom čase s iným programom.
Od tej doby sa akcia rozšírila z Paríža aj do ďalších miest. V roku 2003 sa v Ríme v polovici septembra uskutočnila prvá "Notte Bianca". V roku 2005 sa podobné akcie konali aj v ďalších talianskych mestách ako Neapol, Janov, Turín, Reggio de Calabria a Catanzaro a v anglickom Leedse sa konala prvá "Light Night".
V roku 2003 Montreal hostil prvú Bielu noc v Severnej Amerike inšpirovanú Parížom. O rok neskôr usporiadalo Bielu noc i Toronto. Podobná akcia sa konala aj vo Vallette na Malte.
V roku 2007 sa konala podobná akcia v Chicagu v máji pod názvom "Looptopia". V roku 2008 sa v polovici mája v Lime konala "Noche en Blanco". Podobný festival usporiadal aj Soul v auguste a Santa Monica 19. júla, vo Francúzsku potom mesto Mety. V roku 2009 niekoľko britských miest zorganizovalo festival "Light Night". Dňa 2. októbra 2010 bola usporiadaná prvá Biela noc v Košiciach na Slovensku.
Biele noci v Paríži.
Rozpočet pre rok 2007 predstavoval približne 1,65 milióna €, z čoho 1,15 milióna zaplatilo mesto Paríž a 500 000 € predstavovala podpora súkromných partnerov. Akciu navštívili 2 milióny návštevníkov.
Od roku 2004 má počas akcie linka 14 parížskeho metra celonočnú prevádzku a tiež autobusové linky noctilien majú zvláštne cestovné poriadky.
Biele noci sa nezaobišli bez incidentov. V roku 2002 pri prvom ročníku bol starosta Bertrand Delanoë napadnutý a dobodaný útočníkom. V roku 2007 skupina piatich ľudí vylomila dvere v múzeu Orsay a spôsobila škodu, najmä na plátne "Most pri Argenteuil" Clauda Moneta.

</doc>
<doc id="622946" url="https://sk.wikipedia.org/wiki?curid=622946" title="Noc múzeí a galérií">
Noc múzeí a galérií

Noc múzeí a galérií (iné názvy: noc múzeí, múzejná noc, v nemecky hovoriacich krajinách sčasti aj "dlhá noc múzeí") je akcia, pri ktorej sú múzeá, galérie a pamiatkové objekty otvorené dlhšie ako zvyčajne (niekedy aj cez polnoc) a vstupné do nich je navyše buď znížené, alebo úplne zadarmo. Organizátori múzejných nocí sa tak snaží vzbudiť v radoch širokej verejnosti záujem o múzeá a podobné inštitúcie. Noci múzeí a galérií bývajú sprevádzané posilnenou a kyvadlovou dopravou, ktorá býva tiež zadarmo.
Prvý ročník podujatia prebehol v roku 1997 v Berlíne, potom v Česku v roku 2004 v Prahe, a výrazný ohlas medzi návštevníkmi zapríčinil rozšírenie tohto podujatia aj do ďalších miest v Česku. Noc múzeí a galérií sa koná aj na Slovensku.

</doc>
<doc id="622947" url="https://sk.wikipedia.org/wiki?curid=622947" title="Noc múzeí">
Noc múzeí



</doc>
<doc id="622948" url="https://sk.wikipedia.org/wiki?curid=622948" title="Noc kostolov">
Noc kostolov

Noc kostolov (v nemecky a taliansky hovoriacich krajinách nazývaná "Dlhá noc kostolov") je každoročne usporadúvaná akcia, ktorá má umožniť širokej verejnosti nezáväzné priblíženie sa a stretnutie s kresťanstvom. V jej rámci sú vo večerných a nočných hodinách sprístupnené niektoré kostoly rôznych kresťanských cirkví, v ktorých sa aj zadarmo konajú koncerty, komentované prehliadky, workshopy alebo divadelné predstavenia. Návštevníci majú možnosť nahliadnuť do kostolných sakristií alebo kláštorných záhrad, skúsiť si zahrať na organe, vystúpiť na veže alebo zostúpiť do starobylých krýpt, prežiť liturgiu alebo napríklad len vnímať to, čo bolo inšpiráciou pre staviteľa kresťanských chrámov.
História.
Noc kostolov vznikla v roku 2001 v Nemecku a o niekoľko rokov sa z Rakúska rozšírila aj do Česka. Prvý ročník tohto podujatia sa v Česku konal 29. mája 2009, druhý 28. mája 2010 a tretí 27. mája 2011. Prvý ročník na Slovensku sa konal 27. mája 2011.
Rozšírenie akcie vo svete.
Noc kostolov sa koná v týchto krajinách:

</doc>
<doc id="622951" url="https://sk.wikipedia.org/wiki?curid=622951" title="Dlhá noc kostolov">
Dlhá noc kostolov



</doc>
<doc id="622953" url="https://sk.wikipedia.org/wiki?curid=622953" title="Hayabusa">
Hayabusa



</doc>
<doc id="622955" url="https://sk.wikipedia.org/wiki?curid=622955" title="Múzejná noc">
Múzejná noc



</doc>
<doc id="622956" url="https://sk.wikipedia.org/wiki?curid=622956" title="Dlhá noc múzeí">
Dlhá noc múzeí



</doc>
<doc id="622957" url="https://sk.wikipedia.org/wiki?curid=622957" title="Majstrovstvá sveta v pozemnom hokeji žien 1998">
Majstrovstvá sveta v pozemnom hokeji žien 1998

Majstrovstvá sveta v pozemnom hokeji žien 1998 bol v poradí 10. turnaj majstrovstiev sveta v pozemnom hokeji žien, ktoré organizuje Medzinárodná federácia pozemného hokeja (FIH). Konal sa v dňoch od 20. do 31. mája 1998 v Utrechte, v rovnomennej provincii, v Holandsku, za účasti 12 tímov. Nováčikom podujatia bolo družstvo Južnej Afriky. Holandsko organizovalo ženský svetový šampionát druhýkrát, predtým hostilo toto podujatie v roku 1986, v Amstelveene. Zápasy sa odohrali na 2 ihriskách futbalového štadióna Stadion Galgenwaard. Titul obhájila , ktorá vo finálovom stretnutí zvíťazila nad domácim .
Turnaj žien sa organizoval spolu s turnajom mužov. Na zápasy obidvoch turnajov prišlo do hľadísk cez 150 000 divákov. Na rozdiel od predchádzajúcich turnajov tento už neslúžil ako kvalifikácia na hokejový turnaj Letných olympijských hier.
Systém bodovania zápasov sa oproti predchádzajúcim turnajom pozmenil, keď namiesto dovtedajších 2 bodov za víťazstvo boli udelované 3 body.

</doc>
<doc id="622959" url="https://sk.wikipedia.org/wiki?curid=622959" title="Zmluvné poistenie">
Zmluvné poistenie

Zmluvné poistenie je poistenie, ktoré vzniká uzavretím poistnej zmluvy. Jeho opakom je zákonné poistenie. Zmluvné poistenie môže byť povinné (povinné zmluvné poistenie) alebo dobrovoľné (dobrovoľné zmluvné poistenie). Zmluvné poistenie zaniká výpoveďou poistenia alebo nezaplatením poistného alebo odstúpením od zmluvy (podrobnosti o zániku poistenia pozri v § 800 a nasl. Občianskeho zákonníka). 

</doc>
<doc id="622964" url="https://sk.wikipedia.org/wiki?curid=622964" title="Druhý pilier dôchodkového systému">
Druhý pilier dôchodkového systému



</doc>
<doc id="622967" url="https://sk.wikipedia.org/wiki?curid=622967" title="Ve stínu havrana">
Ve stínu havrana

Ve stínu havrana je Česko-Slovenská point and click adventúra vyvinutá slovenskou spoločnosťou Rainbow Rhino a vydaná spoločnosťou Cinemax. 
Produkcia.
Prvá edícia hry sa vypredala za menej ako rok. Titul mal tri edície, a hra bola pribalená k herným časopisom viac ako 8 krát; hralo ju viac než 250,000 hráčov.
V roku 2008, štúdio pracovalo na druhom diele, nikdy však nebol vydaný. Hra je dostupná na platforme Steam, kde bola pridaná 12. júla 2017.
Príbeh a gameplay.
Hráč preberá úlohu mnícha Severina, ktorý je jedného dňa nútený utiecť z kláštora. Vyskočí von oknom, do ľadovej rieky a stratí vedomie. Prebúdza sa na kraji lesa, odkiaľ vyráža preskúmať okolitý svet a "nájsť svoju cestu", ako sa mu zjavilo v divnom sne behom jeho bezvedomia.
V hre sa hráč dostáva do desiatok ručne kreslených lokácií, v ktorých čakajú klasické hádanky, rozhovory a hľadanie predmetov. Aj napriek tomu, že hru vytvorili slovenskí vývojári, hra vyšla kompletne po česky, a všetky postavy v hre nadaboval český herec Jiří Lábus.
Odozvy kritikov.
Tim Eller z webového portálu GamersHell, napísal o hre, že si ju užil, napriek slabému zvuku a vizuálom, a detinským scenárom. Absolute Games poskytlo zmiešaný názor na hru. Just Adventure sa vyjadrilo, že hráči schopní prehliadnuť technické limitácie hry, si užijú jej chytrý zmysel pre humor. Bonusweb.cz mali pocit, že nápad hry nudil hráčov, a dokázali počkať ďalší týždeň na vydanie českej adventúry Hot Summer 2. Bonusweb tvrdili, že hru pravdepodobne pozná každý český hráč počítačových hier.
Pokračovanie hry.
Cinemax ohlásili prácu na Ve stínu havrana 2 v roku 2007. Čas vydania hry bol plánovaný na druhú štvrtinu roku 2008. Jednalo sa o spoluprácu medzi House of Dragonflies a Cinemaxom, a obsahovala prácu grafického dizajnéra Erika Šille a Borisa Sirku. Príbeh hry sa mal sústrediť na mnícha Severina uväzneného medzi stredovekou Európou, a futuristickým svetom fungujúcim podľa Platónovej teórie dokonalého štátu. Hra bola inšpirovaná prácou spisovateľov Phillipa K. Dicka, Williama Gibsona a filmovej produkcie Terryho Gilliama. Išlo o 3D point and click adventúru, s nelineárnym príbehom a prvkami RPG. Tak isto ako jej predchodca, aj Ve stínu havrana 2 mala byť kompletne v češtine, vrátane jej pôvodného dabingu. Hra sľubovala že sa dotkne historických tém, ale aj zaujímavostí z oblasti filozofie, náboženstva, matematiky a kybernetiky. Vývoj hry bol však zrušený. Portál Bonusweb bol z tohoto faktu sklamaný, nakoľko podľa nich vyzeral ako "zaujímavá psychedelická záležitosť" 

</doc>
<doc id="622968" url="https://sk.wikipedia.org/wiki?curid=622968" title="Spellcross">
Spellcross

Spellcross: The Last Battle ("Spellcross: Poslední bitka)" je ťahová stratégia vytvorená slovenským štúdiom Cauldron a vydaná britskou spoločnosťou Sales Curve Interactive. Hra vyšla na PC platformu MS-DOS v roku 1997. Jedná sa o prvú hru, ktorá bola vytvorená v bývalom Česko-Slovensku. Hra vyšla v niekoľkých jazykových mutáciach a okrem češtiny vyšla aj v angličtine, poľštine či taliančine. Slovenský preklad však nikdy nevyšiel.
Príbeh.
Na prelome tretieho tisícročia sa stala planéta Zem terčom neznámej invázie. Nepriatelia známi pod menom Other Side (Druhá strana) si nemilosrdne podrobili ľudstvo. Spoločne s ich príchodom na Zem sa vrátila aj mágia. Jedinou prekážkou medzi ich drtivým víťazstvom se stala čerstvo vytvorená Aliancia Zeme, ktorá spojuje bývalé armády doposiaľ všetkých slobodných krajín. Základom Aliance sa stali jednotky ustupujúce pred hordami Other side, tak ako aj vojská na nedotknuteľných územiach. Osud ľudstva teraz leží v rukách neochvejných vojakov Aliancie Zeme, ktorí sa vrhajú do boja proti hordám nebezpečných bytostí.
Hrateľnosť.
V úvode hry sa hráč prenesie do role Alexandra, mladého dôstojníka, ktorého prvoradou úlohou je bezpečne sa dostať s malým oddielom vojakov do tábora Aliancie Zeme. Cesta však vedie cez nebezpečné nepriateľské územie. Na začiatku má hráč k dispozícií len niekoľko typov pechoty a ľahkých vozidiel. Postupom v kampani sa však odomknú najrôznejšie výdobytky modernej vojenskej techniky –  od tankov a delostrelectva, cez bojové helikoptéry, až po sci-fi výzbroj.
Naproti moderne vybavenej pozemskej Aliancie pozostávajú jednotky Other Side z najrôznejších fantasy bytostí a príšer. Proti hráčom ovládanej technike budú bojovať zástupy Orkov, Elfov či nemŕtvych.
Hráč si na mape zvolí misiu a vyberie jednotky. V bojovom móde potom postupuje územím a hľadá nepriateľov, ktorých musí zničiť. Každá jednotka má určitý počet bodov, ktoré môže použiť na pohyb po mape alebo na útok. Po úspešne splnenej misii sa hráč vracia späť do taktického menu.
Kritika a predaje.
Hra bola z pohľadu kritiky úspešná, no kvôli takmer nulovému marketingu a malej konkurencieschopnosti popri vtedajšom prudko sa šíriacom trende 3D renderovanej grafiky sa Spellcross dočkal len slabej predajnosti a celkovo malej rozšírenosti.

</doc>
<doc id="622970" url="https://sk.wikipedia.org/wiki?curid=622970" title="Prvý pilier dôchodkového systému">
Prvý pilier dôchodkového systému



</doc>
<doc id="622971" url="https://sk.wikipedia.org/wiki?curid=622971" title="Uhorské kniežatstvo">
Uhorské kniežatstvo

Uhorské kniežatstvo () je najstaršie doložený uhorský štát v stredoveku, ktorý bol založený niekedy medzi rokmi 895 a 896 ako kmeňový zväz zjednocujúci pôvodne kočovný ľud Maďarov, ktorí postupne prešli z polokočovného spôsobu života na usadlý život. Na jeho čele nestál samotný knieža, ale vo forme diarchie sa o moc delili dvaja muži, t. j. "kende" či "kündü" (t. j. sakrálny kráľ či knieža) a "gyula" (vojvodca). Kto z nich disponoval väčšou mocou alebo dôležitejším postavením, je predmetom dohadov. Isté je len to, že vládnuci titul (podľa niektorých prameňov knieža alebo dokonca chán) bol zrejme prevzatý od Chazarov, od titulu kagana. V priebehu 10. storočia sú pôvodné pohanské náboženstvá nahradené kresťanstvom a maďarská kmeňová konfederácia sa postupne mení a konsoliduje v kresťanské kráľovstvo. Tým sa de iure stáva v roku 1000 alebo 1001, keď sa knieža Vajk, pokrstený už ako Štefan, dáva korunovať za uhorského kráľa Štefana I.
Dejiny.
Vznik Uhorska je spojený s príchodom Maďarov do Panónie a Podunajska. Kočovné kmene prišli do tejto oblasti pod vedením Arpáda, ktorého si sedem maďarských vojvodov v roku 890 zvolilo za svojho panovníka.
Vláda Arpáda.
Maďarské kočovné kmene našli v nových sídlach vyspelejšiu kultúru roľníkov pod ochranou Veľkej Moravy a viedli výbojné vojny proti susedom. V roku 896 sa Arpád stal vládcom kmeňov a pod jeho velením bolo azda v roku 902 alebo 903 porazené vojsko Veľkej Moravy. V roku 906 však bol porazený bavorskými vojskami a veľkomoravským kniežaťom Mojmírom II. Posilnenia svojej pozície sa Arpád dočkal vďaka Frankom, ktorí pozvali na rokovania a zabili maďarských veľmožov. Arpád viedol vojnu proti Bavorom, ktorých v roku 907 poráža pri Brezalauspurcu (dnešná Bratislava). Pretože sa nezachovali pramene o zapojení vojsk Veľkej Moravy, s rokom 907 je už spojený rozpad Veľkej Moravy a slovanské kniežatá sa podriaďujú vo výbojných bitkách Maďarom. Nastáva usídľovanie Maďarov v Podunajskej nížine a preberanie kultúry a spôsobov obrábania pôdy od vyspelejších slovanských susedov.
Arpádovi následníci.
Arpádovi následníci pokračujú vo výbojoch, ktoré smerom na západ zastavuje až bitka pri Lechu v roku 955. Maďari následne prechádzajú k usadlému spôsobu života a Arpádovci pomaly upevňujú po vzore európskych mocností svoju zvrchovanú moc a pevne sa ujímajú vlády. Prijímajú kresťanstvo za svoje náboženstvo a od čias prvého uhorského kráľa Štefana I. ho tiež horlivo šíria po celej krajine. Pôvodné prevažne slovanské obyvateľstvo bolo nútené asimilovať a prijať nadvládu uhorského kráľa. Ako na juhu v oblasti Blatnohradu a Panónie na západe, tak aj na severe v oblasti Nitrianskeho kniežatstva prevzali od miestnych obyvateľov časť poľnohospodárstva, remeslá a zo začiatku aj spôsob štátnej správy.

</doc>
<doc id="622977" url="https://sk.wikipedia.org/wiki?curid=622977" title="Hajabusa2">
Hajabusa2



</doc>
<doc id="622980" url="https://sk.wikipedia.org/wiki?curid=622980" title="PubChem">
PubChem

PubChem je databáza chemických látok. Spravuje ju Národné cetrum pre biotechnologické informácie ("National Center for Biotechnology Information, NCBI"). Databáza obsahuje informácie o látkach s 1000 a menej atómami a/alebo 1000 a menej väzbami. Do PubChemu prispieva viac ako 80 organizácií. Dáta sú prístupné cez webové rozhranie alebo cez FTP.

</doc>
<doc id="622984" url="https://sk.wikipedia.org/wiki?curid=622984" title="Tretí pilier dôchodkového systému">
Tretí pilier dôchodkového systému



</doc>
<doc id="622985" url="https://sk.wikipedia.org/wiki?curid=622985" title="Majstrovstvá sveta v pozemnom hokeji žien 2002">
Majstrovstvá sveta v pozemnom hokeji žien 2002

Majstrovstvá sveta v pozemnom hokeji žien 2002 bol v poradí 11. turnaj majstrovstiev sveta v pozemnom hokeji žien, ktoré organizuje Medzinárodná federácia pozemného hokeja (FIH). Konal sa v dňoch od 24. novembra do 8. decembra 2002 v Perthe, v Austrálii, za účasti rekordných 16 tímov. Nováčikom podujatia bolo družstvo Ukrajiny. Austrália organizovala ženský svetový šampionát druhýkrát, predtým hostila toto podujatie v roku 1990, v Sydney. Zápasy sa odohrali na štadióne Perth Hockey Stadium. Titul získala , ktorá vo finálovom stretnutí zvíťazila nad . Bronzová získala svoju prvú medailu.
Počet účastníkov sa oproti predchádzajúcim turnajom zvýšil z 12 na 16 družstiev.
Kvalifikácia.
Poznámka: Po leteckých útokoch v septembri 2001 sa družstvo USA nemohlo kvôli narušeniu letového poriadku dopraviť na kvalifikačný turnaj. FIH mu však dala príležitosť v kvalifikačnom play-off, ktoré sa uskutočnilo v roku 2002.

</doc>
<doc id="622987" url="https://sk.wikipedia.org/wiki?curid=622987" title="Asekurácia">
Asekurácia



</doc>
<doc id="622989" url="https://sk.wikipedia.org/wiki?curid=622989" title="Staryj Oskol">
Staryj Oskol

Staryj Oskol (rus. Старый Оскол) je mesto v centrálnom federálnom okruhu v Rusku. Je druhé najväčšie mesto v regióne a podľa sčítania obyvateľstva v roku 2017 malo 223 360 obyvateľov.
História.
V roku 1593 bolo mesto pod názvom Oskol založené ako pevnosť na južných hraniciach Ruského cárstva (Muravská cesta). Mesto je pomenované po rieke Oskol, na ktorej brehoch sa nachádza. Väčšinu jej obyvateľov tvorili vojaci a roľníci. V roku 1617 bolo mesto vypálené Poliakmi a prestavané vojvodom M. Skuratovom. V rokoch 1625, 1642 a 1677 ho ohrozovali krymskí Tatári. V roku 1655 bolo mesto premenované na Staryj Oskol, nakoľko mesto Carev Aleksejev bolo premenované na Nový Oskol. Od 17. storočia je Staryj Oskol známy ako centrum Starooskolského ujezdu (okresu). V roku 1780 bol schválený erb Starého Oskolu.
Od 20. októbra 1721 do 1. septembra 1917 bolo súčasťou Ruskej Ríše, následne v roku 1918 bolo súčasťou ukrajinského štátu. Po porážke armády hajtmana P. Skoropadského prešlo mesto do rúk boľševikov a bolo pričlenené sovietskom Rusku. Od decembra 1922 bolo súčasťou Ruskej sovietskej federatívnej socialistickej republiky (ZSSR). Od roku 1928 - administratívne centrum Starooskolského rajónu (okresu), ktoré bolo súčasťou Centrálno-černozemnej oblasti. V roku 1954 sa mesto stalo súčasťou novovytvorenej Belgorodskej oblasti.
Koncom 60. a začiatkom 70. rokov 20. storočia sa stalo v súvislosti s aktívnym rozvojom ťažby železnej rudy v oblasti Kurskej magnetickej anomálie dôležitým centrom baníctva a hutníctva. Dnes je Staryj Oskol veľkým priemyselným centrom a dynamicky sa rozvíjajúcim mestom.
Obyvateľstvo.
K 1. januáru 2017 bolo 91. najväčším mestom Ruskej Federácie.. Mesto je administratívnym centrom veľkej Centrálno-černozemnej aglomerácie. Aglomerácia Staryj Oskol - Gubkin má viac ako 410 000 obyvateľov.
Podnebie.
Starý Oskol sa nachádza v miernom pásme s mierne studenými zimami so stabilnou snehovou pokrývkou. Leto je teplé, aj horúce (najmä v júli a v prvej polovici augusta). 
Administratívno-územné členenie mesta.
Mesto Starý Oskol sa administratívne člení na:
Električková doprava.
Električková doprava v Starom Oskole funguje od roku 1981. Spolu 3 linky jazdia na trati dlhej 61 km s rozchodom 1 524 mm.

</doc>
<doc id="622992" url="https://sk.wikipedia.org/wiki?curid=622992" title="Juan Esteban Pedernera">
Juan Esteban Pedernera

Juan Esteban Pedernera (* 25. december 1796, San José del Morro – † 1. február 1886, Buenos Aires) bol argentínsky vojak a politik, ktorý vykonával v roku 1861 jeden mesiac funkciu prezidenta Argentínskej konfederácie. Bol posledným prezidentom konfederácie, nahradený bol guvernérom Provincie Buenos Aires Bartolomém Mitrem, ktorý sa v októbri 1862 stal prvým prezidentom Argentínskej republiky.
Životopis.
Narodil sa v meste San José del Morro, ktoré sa nachádza v súčasnej argentínskej Provincii San Luis. Pôvodne študoval vo Františkánskom kláštore, no v roku 1815 štúdium opustil a vstúpil do Regimentu horských granátnikov, ktorému velil José de San Martín. Pod jeho velením následne Pedernera bojoval vo vojne za nezávislosť Čile a Peru, no bol zajatý, ale podarilo sa mu ujsť a znova sa pripojil ku svojmu vojsku. Počas bojov v Peru sa oženil s miestnou ženou, do Argentíny sa vrátil v roku 1826 už ako vyšší dôstojník armády. Následne sa zúčastnil vojny medzi Spojenými provinciami La Platy a Brazíliou, po ktorej získal Uruguaj nezávislosť. Po neúspešnej vojne sa stal podporovateľom unitaristu Juana Lavallea, ktorý zvrhol guvernéra Provincie Buenos Aires. Potom, čo federalisti získali prevahu a moc, odišiel Pedernera do exilu v Bolívii a Peru, kde neskôr bojoval za tieto krajiny proti Čile. Do Argentíny sa opätovne vrátil v roku 1840, kde sa pridal na stranu odporcov guvernéra Provincie Buenos Aires Juana Manuela de Rosasa. Po víťazstve Rosasa sa Pedernera znova vrátil do Peru, kde sa v hodnosti generála stal súčasťou tamojšej armády.
Do Argentíny sa vrátil po porážke Rosasa až v roku 1855, následne bol zvolený za senátora za Provinciu San Luis. Neskôr sa stal veliteľom jedného z federálnych vojsk a aktívne podporoval politiku a opatrenia federálnej vlády. V roku 1859 bol zvolený za guvernéra Provincie San Luis, no napriek tomu sa venoval hlavne vojenskej kariére a zúčastnil sa tak aj bojov s Buenos Aires na strane federalistov. Po víťaznej bitke pri Cepeda v roku 1859 bol v roku 1860 zvolený za viceprezidenta Argentínskej konfederácie pod prezidentom Santiagom Derquim. V septembri 1861 však vojsko Buenos Aires porazilo konfederačné vojsko v bitke pri Pavóne, po ktorej o niečo neskôr prezident Derquim rezignoval. Automaticky sa tak prezidentom stal Pedernera ako vtedajší viceprezident. Vo funkcii prezidenta zotrval od novembra do decembra 1861, kedy bol úrad prezidenta Argentínskej konfederácie zrušený. Pedernera následne odišiel z politického života a zomrel v roku 1886 v Buenos Aires.

</doc>
<doc id="622995" url="https://sk.wikipedia.org/wiki?curid=622995" title="Plants vs. Zombies">
Plants vs. Zombies

Plants vs. Zombies je hra jedného hráča žánru tower defense od spoločnosti PopCap Games. V roku 2009 bola vydaná pôvodne len pre Microsoft Windows a OS X, postupne ale bola portovaná na veľa ďalších platforiem.
Hráč je majitelom domu počas zombie apokalypsy a musí sa proti zombie brániť. Musí na svojej záhrade vysadiť rastliny ktoré strieľajú, vyrábajú slniečka, vybuchujú, spomaľujú zombie, zamrazujú alebo inak škodia zombie. V hre sa nachádza cez 40 typov zombie.
Hra získala pozitívne hodnotenie a bola nominovaná na niekoľko ocenení D.I.C.E. Awards. V roku 2013 vyšlo jej pokračovanie, nazvané a v roku 2020 vyšlo ďalšie pokračovanie Plants vs. Zombies 3.

</doc>
<doc id="622998" url="https://sk.wikipedia.org/wiki?curid=622998" title="Majstrovstvá sveta v pozemnom hokeji žien 2006">
Majstrovstvá sveta v pozemnom hokeji žien 2006

Majstrovstvá sveta v pozemnom hokeji žien 2006 bol v poradí 12. turnaj majstrovstiev sveta v pozemnom hokeji žien, ktoré organizuje Medzinárodná federácia pozemného hokeja (FIH). Konal sa v dňoch od 27. septembra do 8. októbra 2006 v Madride, v Španielsku, za účasti 12 tímov. Španielsko organizovalo ženský svetový šampionát druhýkrát, predtým hostilo toto podujatie v roku 1978, rovnako v Madride. Zápasy sa odohrali na 2 ihriskách štadióna klubu Club de Campo Villa de Madrid. Svoj šiesty titul získalo , ktoré vo finálovom stretnutí zvíťazilo nad .
Počet účastníkov sa vrátil zo 16 na pôvodných 12 družstiev.
Kvalifikácia.
Poznámka: Číslov zátvorke udáva umiestnenie vo svetovom rebríčku FIH k júlu 2006.

</doc>
<doc id="623002" url="https://sk.wikipedia.org/wiki?curid=623002" title="Podraz 5">
Podraz 5

Podraz 5 je hra pre počítače ZX Spectrum. Žáner hry sa podobá textovým hrám. Autorom je Anton Tokar. Jedna so o hru pre jedného hráča ktorá sa ovláda klávesnicou. Hra bola vydaná spoločnosťou Antok Software na Slovensku v roku 1988 pre ZX Spectrum.
Príbeh sa odohráva v roku 1994, tzn. 3 roky po predošlom diele a opäť hráme za Tima Colemana. Ten sa znovu rozhodol šikanovať svojho soka Jacka Raggera, ktorý sa po minulom diele ocitol na dlažbe a nemôže ani zohnať žiadnu práci. Preto sa rozhodol zmeniť si identitu a začať znovu v Salt Lake City. S tím mu pomáha jak jeho bratranec James Ripley, tak jeho bývalý spolužiak, ktorý mu zoženie miesto v banke. Jack neodolá a začne znovu kradnúť , tentokrát ho už sleduje FBI. Na nás je obrat ho o peniaze skôr, než ho zatknú.

</doc>
<doc id="623004" url="https://sk.wikipedia.org/wiki?curid=623004" title="Podraz 6">
Podraz 6

Podraz 6 je hra pre počítače ZX Spectrum. Žáner hry sa podobá textovým hrám. Autorom je Anton Tokar. Jedna so o hru pre jedného hráča ktorá sa ovláda klávesnicou. Hra bola vydaná spoločnosťou Antok Software na Slovensku v roku 1988 pre ZX Spectrum.
Podraz 6 je zakončenie "tokárovej" trilógie neoficiálnych pokračovaní (Podraz 4 (1987) a Podraz 5 (1988)) pôvodného Podrazu 3 (1986). Je to teda štvrtý diel a preto nesie podtitul "štvrtá veľká počítačová lúpež". 
Ide ako vždycky o nachystanie podrazu na počítačového zlodeja Jacka Raggera, ktorého sme už niekoľkokrát zničili. Ale Jack sa vždy dokázal zo šlamastiky dostať a takto je tomu aj v tomto diele. Ocitáme sa v roku 1996, teda 2 roky po predchádzajúcom diele. Jack opäť zmenil meno a s poslednými peniazmi sa ukryl v Európe. Tam mu však financie rýchle došli, a preto sa rozhodol vrátiť späť do Ameriky.

</doc>
<doc id="623006" url="https://sk.wikipedia.org/wiki?curid=623006" title="Bitka pri Mahiwe">
Bitka pri Mahiwe

Bitka pri Mahiwe bol ozbrojený stret medzi nemeckými a britskými koloniálnymi jednotkami v rámci východoafrického ťaženia počas prvej svetovej vojny. Bitka sa začala 15. októbra 1917, kedy juhoafrické a nigérijské jednotky pod velením generála Jacoba van Deventera napadli nemecké jednotky vedené Paulom von Lettow-Vorbeckom pri Mahiwe, vo vtedajšej nemeckej východnej Afrike. Nemcom sa podarilo ustáť úvodný nápor a 17. a 18. októbra dokonca prejsť do protiútoku, ktorý spôsobil britským jednotkám ťažké straty a donútil ich k ústupu. Po bitke sa museli Nemci, ktorí samotní utrpeli značné straty, z oblasti tiež stiahnuť a pokračovať v partizánskom spôsobe vedenia bojov.

</doc>
<doc id="623007" url="https://sk.wikipedia.org/wiki?curid=623007" title="Bitka pri Jassine">
Bitka pri Jassine

Bitka pri Jassine bol ozbrojený stret medzi nemeckými a britskými koloniálnymi jednotkami v rámci východoafrického ťaženia počas prvej svetovej vojny. Bitka sa odohrala medzi 18. až 19. januárom 1915 pri dedine Jassin, severne od tanzánijského prístavu Tanga. Jassin bol v tom čase okupovaný britskými jednotkami, ktorých hlavnou úlohou bolo strážiť hranicu s neďalekou britskou východnou Afrikou. Indická posádka, ktorej velil Raghbir Singh, však pozostávala len z približne 300 mužov, čo ju robilo značne zraniteľnou.
Nemecký veliteľ Paul von Lettow-Vorbeck sa pre útok rozhodol s cieľom zabrániť prípadnému ohrozeniu Tangy, ktorá už v predošlých mesiacoch úspešne odolala britskému útoku. Jassin napadol 18. januára domorodými jednotkami vedenými európskymi veliteľmi a poľahky sa jej zmocnil. Singh útok neprežil a britskí kapitáni Hanson a Turner boli pod podmienkou ďalšieho nezúčastňovania sa bojov prepustení po tom, čo im Lettow-Vorbeck osobne pogratuloval k obrane.
Po skončení bitky si Lettow-Vorbeck uvedomil, že Nemci si v oblasti nemôžu naďalej dovoliť podobne vysoké straty veliteľov a množstvo spotrebovanej munície. To ho viedlo k zmene taktiky a prechodu na partizánsky spôsob vedenia bojov. V nasledujúcich mesiacoch sa mu týmto spôsobom podarilo na seba naviazať značné množstvo britských síl v oblasti, ktoré sa tak nemohli presunúť na európske bojiská. Briti sa po bitke stiahli, čím sa zároveň oddialila plánovaná invázia do nemeckej východnej Afriky.

</doc>
<doc id="623008" url="https://sk.wikipedia.org/wiki?curid=623008" title="Štôlňa Bartolomej (Banská Štiavnica)">
Štôlňa Bartolomej (Banská Štiavnica)

Štôlňa Bartolomej je banská štôlňa pri Banskej Štiavnici. Je súčasťou Slovenského banského múzea, ktoré vzniklo v roku 1964. Povrchová výstavba múzea začala v roku 1965 pretváraním banského areálu šachty Ondrej a štôlne Bartolomej. Šachtu Ondrej začali otvárať v roku 1967. Prvá časť povrchovej a podzemnej expozície bola sprístupnená verejnosti v roku 1974. 
V súčasnosti používané označenie celého komplexu (povrchová aj hlbinná expozícia) je Banské múzeum v prírode (banský skanzen). Povrchová expozícia predstavuje banské budovy a zariadenia z rôznych oblastí Slovenska (napr. Kachelmanov vodnostĺpcový ťažný stroj, priemiestnený zo šachty Lill v Hodruši), náučnú geologickú expozíciu, expozíciu lomového dobývania a banských strojov. Najväčším lákadlom je fáranie do štôlne Bartolomej v baníckom plášti, s prilbou a s lampášom. Prehliadka trvá asi 90 až 100 minút. Miesto je 2 km od Banskej Štiavnice smerom na Štiavnické Bane.

</doc>
<doc id="623010" url="https://sk.wikipedia.org/wiki?curid=623010" title="Štôlňa Bartolomej">
Štôlňa Bartolomej

Štôlňa Bartolomej môže byť: 

</doc>
<doc id="623011" url="https://sk.wikipedia.org/wiki?curid=623011" title="Majstrovstvá sveta v pozemnom hokeji žien 2010">
Majstrovstvá sveta v pozemnom hokeji žien 2010

Majstrovstvá sveta v pozemnom hokeji žien 2010 bol v poradí 13. turnaj majstrovstiev sveta v pozemnom hokeji žien, ktoré organizuje Medzinárodná federácia pozemného hokeja (FIH). Konal sa v dňoch od 29. augusta do 11. septembra 2010 v Rosariu, v Argentíne, za účasti 12 tímov. Argentína bola organizátorom ženského svetového šampionátu druhýkrát, predtým hostila toto podujatie v roku 1981, v Buenos Aires. Zápasy sa odohrali na štadióne Estadio Mundialista de Hockey vybaveným mobilnými tribúnami s kapacitou pre 12 000 divákov. Svoj druhý titul získala domáca , ktorá vo finálovom stretnutí zvíťazila nad obhajcom prvenstva z . Bronzové získalo svoju prvú medailu.
Kvalifikácia.
Poznámky: 

</doc>
<doc id="623016" url="https://sk.wikipedia.org/wiki?curid=623016" title="Hot Adult Top 40 Tracks">
Hot Adult Top 40 Tracks



</doc>
<doc id="623020" url="https://sk.wikipedia.org/wiki?curid=623020" title="Majstrovstvá Európy v póle 2018">
Majstrovstvá Európy v póle 2018

Majstrovstvá Európy v póle 2018 bol v poradí 12. turnaj majstrovstiev Európy v jazdeckom póle, ktoré organizuje Medzinárodná federácia póla (FIP). Konal sa v dňoch od 20. do 30. septembra 2018 vo Villa a Sesta (časť "comune" Castelnuovo Berardenga), v regióne Toskánsko, v Taliansku, za účasti 10 mužských a 4 ženských tímov. Prvýkrát sa organizoval mužský a ženský turnaj súčasne. Nováčikom turnaja bolo mužské družstvo Azerbajdžanu a ženské družstvo Holandska. Taliansko organizovalo európsky šampionát tretíkrát, predtým hostilo toto podujatie v rokoch 1997 (v Miláne) a 2002 (v Ríme). Zápasy sa odohrali na 3 ihriskách v areáli pólo klubu Villa a Sesta Polo Club. V mužskej kategórii svoj druhý titul získalo domáce Taliansko, ktoré vo finálovom stretnutí zvíťazilo nad nováčikom z Azerbajdžanu. U žien získalo titul Nemecko po finálovej výhre nad domácim tímom a zároveň obhajcom prvenstva z Talianska.
Talianske dejisko získalo právo organizovať tento turnaj pred kandidatúrami Spojeného kráľovstva a Španielska.

</doc>
<doc id="623030" url="https://sk.wikipedia.org/wiki?curid=623030" title="Formula 2 v roku 2017">
Formula 2 v roku 2017

Sezóna 2017 Formuly 2 bola prvým ročníkom šampionátu FIA Formula 2. Šampionát prebiehal počas dvanástich závodných víkendov popri niektorých Veľkých cenách Formuly 1.
2017 bol posledným ročníkom, v ktorom bol naposledy použitý monopost Dallara GP2/11 s osemvalcovým atmostérickým vidlicovým motorom, ktorý bol prvý krát použitý v roku 2005 v sérii GP2.

</doc>
<doc id="623035" url="https://sk.wikipedia.org/wiki?curid=623035" title="Tymidínkináza">
Tymidínkináza

Tymidínkináza je enzým, ktorý katalyzuje fosforyláciu tymidínu na tymidínmonofosfát (TMP). Patrí medzi transferázy. Reakciu katalyzovanú týmto enzýmom vyjadruje rovnica:
 tymidín + ATP formula_1 dTMP + ADP
Aktivita tymidínkinázy sa využíva pri používaní antivirotika acyklovir, kde aktivita vírusovej tymidínkinázy fosforyluje acyklovir, ktory sa zabudováva do DNA ako analóg guanozínu, čím syntéza DNA vo vírusom napadnutej bunke nemôže pokračovať.

</doc>
<doc id="623041" url="https://sk.wikipedia.org/wiki?curid=623041" title="Majstrovstvá Ázie v hokeji na kolieskových korčuliach 2018">
Majstrovstvá Ázie v hokeji na kolieskových korčuliach 2018

Majstrovstvá Ázie v hokeji na kolieskových korčuliach 2018 bol v poradí 17. turnaj majstrovstiev Ázie v hokeji na kolieskových korčuliach, ktoré organizuje Ázijská konfederácia kolieskových športov (World Skate Asia, predtým CARS). Bol súčasťou "Majstrovstiev Ázie v kolieskových športoch 2016". Kvôli účasti dvoch oceánskych družstiev nazývaný ako "Majstrovstvá Ázie a Oceánie 2018". Konal sa v Namwone, v regióne Honam, v Kórejskej republike v dňoch od 8. do 28. septembra 2018, za účasti 7 mužských a 3 ženských tímov. Kórejská republika bola organizátorom ázijského šampionátu štvrtýkrát, keď predtým hostila toto podujatie v rokoch 1987, 1997 a 2005. Titul získala , ktorá sa v jedinej hranej skupine umiestnila pred obhajcom titulu z a .
Turnaj zároveň slúžil ako kvalifikácia ázijsko-oceánskych družstiev na Majstrovstvá sveta 2019, ktoré organizuje Barcelona. Víťazné družstvá sa kvalifikovalo do 2. divízie MS (tzv. "Interkontinentálne majstrovstvá"), zvyšné družstvá do 3. divízie MS (tzv. "Vyzývací pohár").
Účastníci.
Poznámka: Číslo v zátvorke udáva umiestnenie v medzinárodnom rebríčku k septembru 2017.
Poznámka: Číslo v zátvorke udáva umiestnenie v medzinárodnom rebríčku k septembru 2017.

</doc>
<doc id="623054" url="https://sk.wikipedia.org/wiki?curid=623054" title="Minimálna mzda na Slovensku">
Minimálna mzda na Slovensku

Minimálna mzda na Slovensku je najnižšia mesačná a hodinová mzda, ktorú zamestnávatelia musia zo zákona platiť svojim zamestnancom na Slovensku. Výšku minimálnej mzdy určuje slovenská vláda nariadením. Výška minimálnej mzdy v roku 2025 je 
816 eur, čo vychádza 4,69 eur na hodinu. V roku 2024, keď bola minimálna mzda 750 eur, za ňu podľa dát ministerstva práce SR pracovalo približne 140-tisíc ľudí, podľa odhadu zamestnávateľov je pracujúcich za minimálnu mzdu až 200-tisíc.
Právne predpisy.
Nárok na minimálnu mzdu na Slovensku určuje zákon č. 311/2001 Z. z. Zákonníka práce, konkrétne § 119. Výšku minimálnej mzdy ustanovuje nariadenie vlády Slovenskej republiky. Inštitút minimálnej mzdy upravuje zákon č. 663/2007 Z. z. o minimálnej mzde v znení neskorších predpisov.&lt;ref name="663/2007"&gt;&lt;/ref&gt; Na Zákonník práce odkazuje aj § 1 ods. 4 zákona č. 552/2003 Z.z. o výkone práce vo verejnom záujme.
Z medzinárodných zmlúv o minimálnej mzde pre Slovensko platí dohovor Medzinárodnej organizácie práce (MOP) o vytváraní mechanizmu určovania minimálnej mzdy č. 26 z roku 1928 a dohovor MOP o mechanizme určovania minimálnej mzdy v poľnohospodárstve č. 99 z roku 1951, ktorými sa Slovenská republika zaviazala.
Pracovnoprávne vzťahy.
Minimálna mzda sa (podľa zák. č. 663/2007 Z.z. a zák. č. 552/2003 Z.z.) vzťahuje na pracovnoprávne vzťahy (t.j. 1. na pracovné pomery v súkromnom sektore i pri výkone práce vo verejnom záujme, a 2. na dohody o práci vykonávanej mimo pracovného pomeru) a na “obdobné pracovné vzťahy” (t.j. myslia sa najmä platy v štátnej službe a platy sudcov a prokurátorov ), pričom do roku 2012 sa minimálna mzda nevzťahovala na dohody o práci vykonávanej mimo pracovného pomeru. Keďže sa teda minimálna mzda vzťahuje aj na práce vo verejnom záujme a na štátnu službu resp. na práce „na dohodu“, v ktorých zamestnanci dostávajú „platy“ resp. „odmeny“, a nie „mzdy“, vzťahuje sa minimálna mzda (terminologicky) aj na platy resp. odmeny, nielen na mzdy.
Nariadenie vlády.
Zákon o minimálnej mzde k výške minimálnej mzdy uvádza:
Zamestnávateľ, ktorý pri odmeňovaní zamestnancov postupuje podľa Zákonníka práce, môže so zástupcami orgánov odborových organizácií dohodnúť vyššiu minimálnu mzdu, ako ustanovuje nariadenie vlády; ak u zamestnávateľa nepôsobia zástupcovia orgánov odborových organizácií, môže tak ustanoviť svojím rozhodnutím. Pre členov družstiev, u ktorých je podľa stanov podmienkou členstva aj pracovný vzťah, možno vyššiu minimálnu mzdu ustanoviť uznesením členskej schôdze.“
Ako vzniká minimálna mzda.
Zákon bližšie opisuje, ako vzniká nariadenie vlády o minimálnej mzde. Najprv na začiatku daného roka majú rokovať zástupcovia zamestnávateľov a zamestnancov. Následne platí: 
Kritériami pri všetkých vyššie uvedených dohadovaniach sa o výške minimálne mzdy majú byť podľa zákona najmä „ekonomická a sociálna situácia v Slovenskej republike za dva kalendárne roky predchádzajúce kalendárnemu roku, na ktorý sa navrhuje ustanoviť sumu minimálnej mzdy, najmä ...vývoj a) spotrebiteľských cien, b) zamestnanosti, c) priemerných mesačných miezd v hospodárstve Slovenskej republiky, d) životného minima.“
Minimálne mzdové nároky.
Tzv. minimálne mzdové nároky sú zákonne predpísané násobky minimálnej mzdy (určenej nariadením vlády) pre jednotlivé druhy prác určené podľa náročnosti (násobky sú konkrétne na úrovni jedno- až dvojnásobku minimálnej mzdy) v prípadoch, keď podmienky odmeňovania zamestnancov nie sú dohodnuté v kolektívnej zmluve. Najnižšia mzda v hospodárstve (mimo kolektívnych zmlúv) je teda de facto pre najmenej náročné typy práce na úrovni toho, čo zákon označuje ako „minimálna mzda“, ale pre najnáročnejšie práce je naopak až na úrovni dvojnásobku toho, čo zákon označuje ako “minimálna mzda”.
Doplatok k minimálnej mzde.
Zákon o minimálnej mzde uvádza (§ 3): „(1) Ak mzda zamestnanca za vykonanú prácu nedosiahne v kalendárnom mesiaci sumu minimálnej mzdy, aj keď zamestnanec odpracoval plný pracovný čas v mesiaci ustanovený zamestnávateľom, zamestnávateľ poskytne zamestnancovi doplatok, ktorý predstavuje rozdiel medzi sumou minimálnej mzdy ustanovenou na príslušný kalendárny rok a dosiahnutou mzdou. (2) Pri výpočte doplatku podľa odseku 1 sa do dosiahnutej mzdy zamestnanca nezahŕňa mzda za prácu nadčas, mzdové zvýhodnenie za prácu vo sviatok, mzdové zvýhodnenie za nočnú prácu, mzda za neaktívnu časť pracovnej pohotovosti na pracovisku a mzdová kompenzácia za sťažený výkon práce; do počtu odpracovaných hodín sa nezahŕňajú hodiny práce nadčas a hodiny neaktívnej časti pracovnej pohotovosti na pracovisku.“
História.
Česko-Slovensko patrilo k prvým štátom Európy, ktoré zaviedli minimálnu mzdu. Stalo sa tak počas Prvej Československej republiky v roku 1919, kedy bola prijatá vyhláška č. 232 zo 16. apríla 1919 o mzdách za šitie konfekcií textilného tovaru objednaného vtedajšou vojenskou správou. Počas socializmu sa minimálna mzda spájala s prvými tarifnými triedami mzdových stupníc. Všeobecne záväzná zákonná úprava minimálnej mzdy bola v Česko-Slovensku (a na Slovensku) zavedená v roku 1991 nariadením č. 99/1991 Zb. 
V rokoch 1992 až 2002 upravoval minimálnu mzdu zákon č. 1/1992 Zb. o mzde, odmene za pracovnú pohotovosť a o priemernom zárobku. V novembri 1999 bol uvedený zákon č. 346/1999, ktorý stanovil, že výšku minimálnej mzdy bude od toho roku určovať nariadenie vlády.
Kritika.
Podľa niektorých ekonómov minimálna mzda negatívne vplýva na zamestnanosť. Inštitút ekonomických a spoločenských analýz v roku 2013 vydal štúdiu o minimálnej mzde, podľa ktorej spôsobuje nárast nezamestnanosti a najviac škodí nízkopríjmovým a nízkokvalifikovaným skupinám. Štúdia Ministerstva financií z roku 2022 zas zistila, že zvyšovanie minimálnej mzdy v rokoch 2010 až 2018 negatívne ovplyvnilo nezamestnanosť. Podľa analýzy rast minimálnej mzdy o 5 % v priemere súvisel s poklesom zamestnanosti o 0,8 %.

</doc>
<doc id="623055" url="https://sk.wikipedia.org/wiki?curid=623055" title="Majstrovstvá Ázie v inline hokeji 2018">
Majstrovstvá Ázie v inline hokeji 2018

Majstrovstvá Ázie v inline hokeji 2018 bol v poradí 8. turnaj majstrovstiev Ázie v inline hokeji, ktoré organizuje Ázijská konfederácia kolieskových športov (World Skate Asia, predtým CARS). Bol súčasťou "18. Majstrovstiev Ázie v kolieskových športoch 2018". Konal sa v Namwone, v regióne Honam, v Kórejskej republike v dňoch od 9. do 13. septembra 2018, za účasti 9 mužských a rekordných 6 ženských tímov. Nováčikom podujatia bolo ženské družstvo Japonska. Kórejská republika organizovala ázijský šampionát druhýkrát, keď predtým hostila toto podujatie v roku 2005, v Čondžu. Zápasy sa odohrali v "Inline Hockey Stadium Chunhyanggol". V mužskej kategórii získal titul , u žien obhájil titul .

</doc>
<doc id="623059" url="https://sk.wikipedia.org/wiki?curid=623059" title="Domingo Faustino Sarmiento">
Domingo Faustino Sarmiento

Domingo Faustino Sarmiento (* 15. február 1811, San Juan Argentína – † 11. september 1888, Asunción) bol argentínsky politik, vojak, pedagóg, historik, spisovateľ a novinár. V roku 1868 sa stal 2. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 7. prezidenta krajiny. Pred tým pôsobil ako guvernér Provincie San Juan, po skončení vo funkcii prezidenta pôsobil krátko ako minister vnútra a minister zahraničných vecí.
Život.
Mladosť a profesionálne začiatky.
Narodil sa v jednej z najchudobnejších častí mesta San Juan do rodiny vojaka z čias vojny za nezávislosť Argentíny. Rodina mala spolu 15 detí, z nich 9 zomrelo, pričom Domingo Faustino bol jediným synom, ktorý sa dožil dospelosti. Už od detstva bol nadaným študentom, pôvodne sa mal stať na želanie matky katolíckym kňazom, čo však odmietol. V roku 1823 vytvoril Bernardino Rivadavia štipendijný projekt, na základe ktorého bolo umožnené šiestim najlepším žiakom z každého federálneho štátu študovať v Buenos Aires. Domingo Faustino Sarmiento bol najlepším v San Juan, no v poslednej chvíli došlo k zmene štruktúry projektu a tak sa do Buenos Aires nedostal. Ale potom, čo sa v roku 1826 stal Bernardino Rivadavia prezidentom, začal presadzovať vzdelávacie programy pre chlapcov po celej krajine. O rok neskôr odišiel Sarmiento aj so svojim strýkom do provincie San Luis, no už o krátky čas sa vrátil domov, keďže jeho otec presvedčil guvernéra provincie San Juan, aby vyslal jeho syna do Buenos Aires na štúdiá. Po návrate domov však bola jeho domovská provincia napadnutá vojskom Facunda Quirogu, keďže práve naplno prebiehala občianska vojna v tejto oblasti. To znova znemožnilo Sarmientovi odísť študovať do Buenos Aires. Pridal sa teda do armády unitaristov, aby mohol bojovať proti federalistom ako Quiroga. Keďže unitaristom sa v bojoch nedarilo, musel Sarmiento v roku 1831 odísť do exilu v Čile, ktoré bolo v tej dobe považované za pomerne slobodnú krajinu. Tu sa začal venovať pedagogickej činnosti, písaniu článkov a politických komentárov. Neskôr dokonca založil vlastnú školu, kde sa snažil presadzovať moderné formy výučby.
Do Argentíny sa vrátil v roku 1836 a hneď založil noviny "El Zonda", ktoré boli protivládne založené. Aj v Argentíne sa začal venovať pedagogickému pôsobeniu, keď založil školu pre dievčatá. V tej dobe sa zaradil k najvýznamnejším liberálnym intelektuálom v krajine. Sarmientove noviny začali pomerne rýchlo čeliť cenzúre, čo ho v roku 1840 prinútilo zrušiť ich vydávanie a znova odísť do exilu v Čile. Tu sa začal znova živiť ako novinár a písal pre denník El Mercurio. O dva roky neskôr bol vymenovaný za riaditeľa školy na výučbu budúcich obecných učiteľov, súčasne založil vlastné periodikum s názvom "El Progreso" a napísal prvú knihu. V roku 1845 odcestoval z Čile a ďalšie dva roky študoval v rôznych krajinách Južnej Ameriky, Severnej Ameriky a Európy moderné pedagogické metódy. Po návrate do Čile založil ďalšie dve periodiká a z exilu začal kritizovať guvernéra Buenos Aires Juana Manuela de Rosasa, ktorý fakticky vládol celej Argentíne. Kvôli tomu sa Rosas snažil o vydanie Sarmienta, no Čile mu nevyhovelo. Po porážke Rosasa bol Sarmiento pozvaný späť do Argentíny, aby sa podieľal na tvorbe novej ústavy.
Návrat do Argentíny, úrad guvernéra a prezidenta.
Keď sa však v roku 1854 vrátil do Argentíny, bol hneď uväznený. Po prepustení sa tak radšej vrátil znova do Čile. Späť do Argentíny prišiel o rok neskôr, presťahoval sa do Buenos Aires, kde sa stal šéfredaktorom denníku "El Nacional". V roku 1856 vstúpil do regionálnej politiky v rámci Buenos Aires, kde pôsobil zhruba 5 rokov. V septembri 1861 zvíťazilo Buenos Aires nad zvyškom Argentínskej konfederácie v bitke pri Pavóne a najvyšším predstaviteľom už novej Argentínskej republiky sa stal ďalší intelektuál Bartolomé Mitre, ktorý patril do rovnakého intelektuálneho okruhu ako Sarmiento. V januári 1862 sa tak stal guvernérom svojej domovskej provincie San Juan. V tejto funkcii začal naplno podporovať rozvoj školstva, no predovšetkým jeho dostupnosť pre všetky deti a súčasne zakladal množstvo nových škôl rôzneho typu a stupňa. No nezameral sa iba na školstvo a provincia San Juan zažila komplexný rozvoj. Federalisti však ešte neboli úplne porazení, prvé problémy začal spôsobovať federalista Ángel Vicente Peñaloza (známy ako Chacho). Peñaloza dokázal zburcovať celú provinciu La Rioja proti vláde v Buenos Aires. La Rioja však bola veľmi chudobná a zaostalá provincia a teda presvedčiť miestnych obyvateľov na boj pod prísľubom väčšieho bohatstva nebolo náročné. Peñaloza dokázal so svoju armádou dokonca obsadiť pomerné veľké územie na západe Argentíny. Prezident Mitre preto požiadal Sarmienta ako guvernéra provincie San Juan, aby Peñalozu porazil. Sarmientove vojsko skutočne slabo vycvičené oddiely Peñalozu porazilo a hlavu samotného Chacha vystavili v uliciach osady Olta v provincii La Rioja.
V roku 1864 skončil Sarmiento vo funkcii guvernéra a stal sa veľvyslancom v USA. Tu sa okrem toho venoval aj písaniu ďalších kníh. Počas jeho pobytu v USA dostal ponuku, aby sa uchádzal v ďalších voľbách o funkciu prezidenta Argentíny. Ako spojenec prezidenta Mitreho bol vo voľbách v roku 1868 úspešný a v októbri sa tak stal druhým prezidentom Argentínskej republiky. Počas jeho vlády došlo k posilneniu postavenia strednej triedy a veľkochovateľov dobytka, ktorého export sa postupne stal jedným z najvýznamnejších zložiek argentínskej ekonomiky. Sarmienta veľmi ovplyvnili jeho cesty po svete, predovšetkým po USA, ktoré považoval za najideálnejší vzor pre každý štát a snažil sa presadzovať posilňovanie ľudských práv a slobôd aj v Argentíne a zmenu krajiny na mestský a priemyselný štát, ktorý by nahradil dovtedajší skôr vidiecky a poľnohospodársky. Aj ako prezident pokračoval v masívnej podpore školstva a armády, nechal otvoriť stovky nových škôl po celej krajine. Podobne ako pred tým provincia San Juan, aj krajina zažila veľkú modernizáciu. Na druhej strane zdedil po svojom predchodcovi nepopulárnu vojnu trojspolku s Paraguajom a veľkú nevôľu vyvolalo jeho rozhodnutie nebojovať s Čile o Magalhaesov prieliv. Jeho rozhodnutia, ktoré viedli k rozvoju školstva na druhej strane zvyšovali výdavky štátneho rozpočtu, čo mu tiež znižovalo popularitu. Posledný ozbrojený pokus o návrat federalizmu zorganizoval Ricardo López Jordán, guvernér provincie Entre Ríos. Ten nechal v roku 1870 zavraždiť bývalého vodcu konfederácie Justa Josého de Urquizu (ktorý sa stal vďaka výnosom z vojny trojspolku spojencom novej centrálnej vlády) a následne sa postavil centrálnej vláde v Buenos Aires. Boj proti Jordánovi trval zhruba 4 roky, až kým bol aj on v roku 1874 definitívne porazený. Ešte pred tým, v roku 1873, však Sarmiento čelil neúspešnému pokusu o atentát dvoch anarchistov, ktorých najal práve Jordán. V roku 1874 sa uskutočnili nové prezidentské voľby, ktoré vyhral dovtedajší minister spravodlivosti a školstva Nicolás Avellaneda.
Po odchode z funkcie bol Sarmiento vymenovaný za hlavného riaditeľa škôl Provincie Buenos Aires a súčasne bol zvolený za senátora za svoju domovskú provinciu San Juan. V roku 1879 sa na krátko stal ministrom zahraničných vecí a ministrom vnútra. Po politických konfliktoch z týchto funkcii odišiel a venoval sa už predovšetkým rozvoju školstva a novinárskej činnosti. V polovici roka 1888 odišiel Sarmiento do Paraguaja, kde v septembri zomrel na infarkt myokardu. Pochovaný je v Buenos Aires.

</doc>
<doc id="623062" url="https://sk.wikipedia.org/wiki?curid=623062" title="Waag">
Waag



</doc>
<doc id="623063" url="https://sk.wikipedia.org/wiki?curid=623063" title="Wag">
Wag



</doc>
<doc id="623071" url="https://sk.wikipedia.org/wiki?curid=623071" title="Acari">
Acari



</doc>
<doc id="623072" url="https://sk.wikipedia.org/wiki?curid=623072" title="Kosce">
Kosce

Kosce ("Opiliones") je rad pavúkovcov. V apríli 2017 bolo známych viac ako 6 650 po celom svete, ale celkový počet druhov môže prerásť cez 10 000. Rad kosce obsahuje päť podradov: Cyphophthalmi, Eupnoi, Dyspnoi, Laniatores, a od roku 2014 aj Tetrophthalmi.
Kosce sa nachádzajú na všetkých kontinentoch okrem Antarktídy. Zachované fosílie staré 400 miliónov rokov sa našli v rohovci blízko škótskej dedinky Rhynie. 305 miliónov staré fosílie z Francúzska, ktoré vyzerajú prekvapujúco moderne, indikujú, že základný tvar ich tiel sa vyvinul veľmi dávno a, aspoň v niektorých taxónoch, sa odvtedy zmenil veľmi málo.
Ich fylogenetická pozícia v rámci pavúkovcov je sporná: ich najbližší príbuzní môžu byť roztoče (Acari) alebo podtrieda Dromopoda (šťúry, šťúriky a solifúgy). Hoci sa povrchne podobajú, sú často nesprávne identifikované ako pavúky (rad Araneae), kosce sú odlišný rad, ktorý nie je úzko spätý s pavúkmi. Majú štyri páry dlhých končatín. Môžu sa ľahko odlíšiť od pavúkov s dlhými nohami svojim celistvým telom a jedným párom očí v strede cefalotoraxu (hlavohrude). Pavúky majú výrazné brucho, ktoré je oddelené od cefalotoraxu zúžením a majú tri až štyri páry očí, zvyčajne okolo okrajov cefalotoraxu.
Kosce na Slovensku.
Na území Slovenska bolo do roku 2010 známych 33 druhov koscov, v roku 2014 už 35 druhov (iný zdroj uvádza 50 druhov). V ľudský obydliach je bežný kosec domový ("Opilio parietinus"). V lesoch a lúkach je to kosec rožkatý ("Phalangium opilio"). Medzi najväčšie patrí horský druh kosec obrovský ("Gyas titanus") a kosec klepietkár ("Zachaeus crista") z lesov južného Slovenska.

</doc>
<doc id="623074" url="https://sk.wikipedia.org/wiki?curid=623074" title="Opiliones">
Opiliones



</doc>
<doc id="623075" url="https://sk.wikipedia.org/wiki?curid=623075" title="Kosec">
Kosec

Kosec môže byť:

</doc>
<doc id="623079" url="https://sk.wikipedia.org/wiki?curid=623079" title="Vesmírni ľudia">
Vesmírni ľudia

Vesmírni ľudia (Anjeli Svetla) je termín používaný Ivom A. Bendom a ďalšími ľuďmi, ktorí s nimi majú komunikovať, pre označenie údajných mimozemských bytostí, ktoré pozemšťanom nezištne a láskyplne pomáhajú.
Táto skupina ľudí je považovaná za sektu, ako rôznymi autormi z niekoľkých médií tak i L. Safaříkom, tajomníkom plzenského Klubu psychotroniky a UFO.
Aktivity.
V roku 2007 ministerstvo obrany Slovenskej republiky dostalo od "Svetelných pracovníkov (šíritelia vesmírnej ideológie)" varovanie pred očipovaním ľudí, ktoré údajne plánujú (a uskutočňujú) jaštery z temných svetov, s výzvou na obranu obyvateľov Slovenska proti tejto hrozbe. Aj napriek tomu však stále existujú desiatky ľudí, ktorí neváhajú šíriť pravdu o Aštarovi Šeranovi a vesmírnych ľuďoch. 

</doc>
<doc id="623080" url="https://sk.wikipedia.org/wiki?curid=623080" title="Juraj Tabaček">
Juraj Tabaček

Juraj „Šoko“ Tabaček (* 23. august 1979, Žilina) je slovenský moderátor, herec a zabávač.
Vyštudoval gymnázium v Žiline, nedokončil však ani jednu z troch vysokých škôl, na ktoré bol prijatý. V súčasnosti sa objavuje prevažne v zábavných televíznych programoch. Do povedomia verejnosti sa dostal najmä stvárnením postavy Tunela v sitkome "Horná Dolná". Od jesene 2018 do leta 2019 bol kapitánom v relácii "Milujem Slovensko" na Jednotke RTVS.
Vystupuje v zoskupení "3T – Tri tvorivé tvory", tiež v šou "Na facku", či v rámci stand-upov.

</doc>
<doc id="623081" url="https://sk.wikipedia.org/wiki?curid=623081" title="Juraj „Šoko“ Tabaček">
Juraj „Šoko“ Tabaček



</doc>
<doc id="623082" url="https://sk.wikipedia.org/wiki?curid=623082" title="Juraj Tabáček">
Juraj Tabáček



</doc>
<doc id="623083" url="https://sk.wikipedia.org/wiki?curid=623083" title="Majstrovstvá Európy v korfbale 2018">
Majstrovstvá Európy v korfbale 2018

Majstrovstvá Európy v korfbale 2018 bol v poradí 7. turnaj majstrovstiev Európy v korfbale, ktoré organizuje Európska korfbalová federácia (IKF Europe). Konal sa v dňoch od 13.21. októbra 2018 v mestách Drachten, Gorredijk, Heerenveen a Leeuwarden, v Holandsku, za účasti 15 tímov rozdelených do dvoch kategórií. Nováčikom podujatia bolo družstvo Francúzska. Pôvodne sa malo zúčastniť aj Turecko, ktoré sa ale z finančných dôvod rozhodlo odstúpiť. Limit zúčastnených tímov sa oproti predchádzajúcemu turnaju zvýšil z 10 na 16, tie boli rozdelené do dvoch výkonnostných kategórií. Holandsko bolo organizátorom európskeho šampionátu tretíkrát, predtým hostilo toto podujatie v rokoch 2010 a 2016. 
Titul siedmykrát v rade získalo domáce , ktoré vo finálovom stretnutí zvíťazilo nad . Strieborné Nemecko získalo svoju prvú medailu. Naopak, prvýkrát v 20-ročnej histórii konania európskeho šampionátu nezískalo medailu , ktoré v zápase o bronz prehralo s .
Tento turnaj zároveň slúžil ako kvalifikácia európskaych družstiev na Majstrovstvá sveta 2019 v Južnej Afrike. Kvalifikovalo sa na ne 10 najlepších družstiev.
Kvalifikácia.
Poznámka: Družstvo Ruska, ktoré bolo nasadené do A kategórie, v marci 2018 ohlásilo, že z turnaja odstupuje a nahradilo ho Poľsko. V následku toho postúpilo do B kategórie aj Írsko z pôvodne nepostupového tretieho miesta v kvalifikácii 2018.
Nasadenie do skupín.
Žrebovanie družstiev do skupín prebehlo 17. apríla 2018:
Poznámka: Číslo v zátvorke udáva umiestnenie vo svetovom rebríčku IKF k júlu 2018.

</doc>
<doc id="623093" url="https://sk.wikipedia.org/wiki?curid=623093" title="Africký pohár vo florbale 2018">
Africký pohár vo florbale 2018

Afrikcý pohár vo florbale 2018 bol prvý turnaj afrického pohára vo florbale, ktoré organizuje Medzinárodná florbalová federácia (IFF). Konal sa v dňoch od 15. do 16. septembra 2018 v Abidjane, v Pobreží Slonoviny, za účasti 4 mužských a 3 ženských tímov. Všetky zúčastnené družstvá zaznamenali svoju medzinárodnú premiéru, pričom zápasy sa odohrali vo formáte 5 hráčov (4 hráči v poli + brankár) na dva polčasy po 15 minút. Zápasy sa odohrali v aréne Salle Polyvalente du Palais des Sports de Treichville. V kategórii mužov zvíťazila , u žien to bola .

</doc>
<doc id="623095" url="https://sk.wikipedia.org/wiki?curid=623095" title="Nicolás Avellaneda">
Nicolás Avellaneda

Nicolás Remigio Aurelio Avellaneda Silva (* 3. október 1837, San Miguel de Tucumán – † 25. november 1885, medzinárodné vody) bol argentínsky politik, právnik, novinár a pedagóg. V roku 1874 sa stal 3. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 8. prezidenta krajiny. Pred tým pôsobil ako minister spravodlivosti a verejného školstva.
Život.
Mladosť a profesionálne začiatky.
Narodil sa v meste San Miguel de Tucumán na severozápade Argentíny. Jeho otec Marco Avellaneda bol guvernérom provincie Tucumán, no dostal sa do opozície voči guvernérovi provincie Buenos Aires Juanovi Manuelovi de Rosasovi, za čo bol v roku 1841 po neúspešných bojoch popravený. S matkou tak následne radšej odišla celá zvyšná rodina do Bolívie. Po návrate študoval Avellaneda právo na univerzite v meste Córdoba, ktoré však nedokončil. Už v roku 1857 súčasne začal pracovať ako novinár v denníku "El Comercio Del Plata". Štúdium práva tak ukončil nakoniec v Buenos Aires, kde stretol významného intelektuála Dominga Faustina Sarmienta. Aj vďaka jeho pôsobeniu začal následne Avellaneda pracovať ako profesor ekonómie na Univerzite Buenos Aires, kde napísal viacero odborných publikácii spájajúcich právo a ekonómiu. Už v roku 1859 vstúpil do politiky. Politike sa venoval aj jeho brat Marco Aurelio Avellaneda, ktorý bol niekoľkokrát ministrom a senátorom.
Potom, čo sa prezidentom stal Domingo Faustino Sarmiento, bol Avellaneda v októbri 1868 vymenovaný do funkcie ministra spravodlivosti a verejného školstva. Jeho pôsobenie v tejto funkcii je hodnotené veľmi kladne. Zdieľal myšlienky prezidenta Sarmienta ohľadne rozvoja školstva, ktoré aj Avellaneda považoval za najvýznamnejší zdroj budúcej demokratizácie a konsolidácie Argentíny. Zameral sa preto na masívny rozvoj školstva, boli zakladané nové školy, vzdelávacie ústavy pre budúcich učiteľov a bol vytvorený moderný školský systém. Avellaneda tak realizoval myšlienky prezidenta Sarmienta, ktorý sa tak mohol venovať sociálnym problémom krajiny. Počas celej dĺžky jeho funkčného obdobia vo funkcii ministra došlo k vytvoreniu 800 nových škôl, ktoré tak doplnili 1 000 už existujúcich, počet študentov sa zvýšil z 30 000 až na 100 000. V roku 1873 ho prezident Sarmiento presvedčil, aby kandidoval v ďalších voľbách za prezidenta republiky, s čím Avellaneda súhlasil. Získal tiež podporu viceprezidenta Adolfa Alsinu a významného generála Julia Argentina Rocu. Aby však mohol viesť kampaň, v auguste 1873 rezignoval, pričom v apríli 1874 nakoniec prezidentské voľby vyhral, keď porazil bývalého prezidenta Bartolomého Mitreho.
Prezident Argentíny.
Avellaneda sa stal prvým civilným prezidentom Argentíny, keď pred tým neslúžil nikdy v armáde. V tomto čase mal iba 37 rokov. Proti výsledkom volieb sa ale ohradil bývalý prezident Mitre, ktorý ich označil za zmanipulované a vytiahol do boja. Bol však porazený generálom Juliom Argentinom Rocom. Mitre bol následne súdený, ale po zásahu Avellanedu bol oslobodený v záujme upokojenia situácie v krajine. Aby stabilizáciu ešte viac podporil, vybral si dvoch podporovateľov Mitreho do svojej vlády. Už na začiatku roka 1875 však nová vláda čelila veľkým ekonomickým problémom, ktoré vyplývali z vysokých štátnych výdavkov a vysokých štátnych dlhov a nutnosti ich splácania. Ekonomické opatrenia vlády skôr situáciu zhoršili, na svetových trhoch sa znížili ceny surovín, ktoré Argentína vyvážala, čo vyvolalo ekonomickú krízu. Avellaneda bol preto prinútený pristúpiť k šetreniu, prepustil tisíce štátnych zamestnancov a znížil verejné výdavky. Krízu sa podarilo čiastočne prekonať a prezident pristúpil k presadeniu tzv. Zákona Avellaneda, ktorý mal podporovať imigráciu európskych prisťahovalcov do Argentíny. Predovšetkým malo dôjsť k právnej úprave imigrácie, aby už nebola chaotická ako pred tým a dostala jasné pravidlá. Vďaka tomu začali do Argentíny prichádzať predovšetkým farmári, ktorí začali osídľovať aj riedko obývané časti krajiny. Za vlády prezidenta Avellanedu došlo tiež k začiatku spracovávania a vývozu mrazeného hovädzieho mäsa, ktoré sa neskôr stalo jedným z hlavných vývozných komodít Argentíny. Súčasne s rozvojom poľnohospodárstva a potravinárstva došlo tiež k rozvoju aj iných častí štátu a spoločnosti. Železničná sieť sa výrazne rozširovala, čo podporovalo nie len osídľovanie, či obchod, ale i ekonomiku.
V roku 1877 zomrel bývalý viceprezident Adolfo Alsina, ktorý bol veľkým podporovateľom Avellanedu. Súčasne s tým skončil politický mier s Mitrem a jeho stúpencami, ktorí následne opustili vládu. Prezident tak o podporu požiadal bývalého prezidenta Sarmienta, ktorý prijal dve ministerstvá vo vláde. Po politických útokoch zo strany Mitreho podporovateľov ale o krátky čas radšej rezignoval. V tomto období sa súčasne rozbehli snahy Argentíny o posunutie svojich hraníc smerom na juh, pričom túto expanziu viedol generál Roca. Tým začala krvavá vojna s tamojšími indiánmi, ktorých Roca postupne porážal. Vďaka tomu sa územie Argentíny rozširovalo rýchlo smerom na juh, čím sa Argentína výrazne zväčšila. Pred koncom svojho funkčného obdobia sa prezident začal snažiť presadiť konečné uskutočnenie federalizácie mesta Buenos Aires, ktoré by sa tak oddelilo od zvyšku provincie. S tým však nesúhlasili mnohí obyvatelia hlavného mesta, ktorí sa začali ozbrojovať a organizovať do milícii. V tom čase sa uskutočnili prezidentské voľby, ktoré jednoznačne vyhral generál Julio Argentino Roca. To vyvolalo v Buenos Aires nepokoje, kvôli ktorým musel prezident dočasne presťahovať vládu do neďalekej obce Belgrano. V polovici júna vypuklo ozbrojené povstanie, ktoré do hlavného mesta prišla potlačiť federálna armáda, ktorá nakoniec boje vyhrala. Na strane Buenos Aires boli tisíce mŕtvych a tak boli vzbúrenci prinútení prijať podmienky vlády. Výmenou za amnestiu vzbúrenci uznali výsledky posledných prezidentských volieb a súhlasili s federalizáciou Buenos Aires. 12. októbra 1880 odovzdal prezident Avellaneda funkciu svojmu nástupcovi generálovi Rocovi.
Posledné obdobie života.
Po odchode z funkcie bol v roku 1881 Avellaneda vymenovaný za rektora Univerzity v Buenos Aires. O rok neskôr sa stal senátorom za svoju domovskú provinciu Tucumán, pričom senátorom zostal až do svojej smrti. V roku 1885 bol prijatý zákon pomenovaný na jeho počesť Avellanedovým menom, ktorý zaručoval vysokým školám autonómiu a slobodu vzdelávania. V tomto roku mu však bola diagnostikovaná tzv. Brightova choroba, kvôli čomu sa rozhodol Avellaneda odcestovať do Francúzska, aby sa poradil s tamojšími lekármi. Tí mu však nedokázali pomôcť a tak sa Avellaneda rozhodol už v zlom zdravotnom stave vrátiť domov zomrieť. Svojej chorobe podľahol vo veku 49 rokov na mori cestou domov. Pochovaný je v Buenos Aires.

</doc>
<doc id="623107" url="https://sk.wikipedia.org/wiki?curid=623107" title="Chrysalis Records">
Chrysalis Records

Chrysalis Records je britské hudobné vydavateľstvo založené v roku 1968. Jeho názov je zlúčením mien zakladateľov Chrisa Wrighta a Terryho Ellisa. Začínalo s názvom Ellis-Wright Agency.
Značka Chrysalis vznikla ako sublabel Island Records vďaka úspechu ňou produkovaných skupín Jethro Tull a Procol Harum. Neskôr Chrysalis vydal niektoré albumy skupiny Genesis, v osemdesiatych rokoch potom zázemím novoromantických kapiel Ultravox a Spandau Ballet, novovlnej skupiny Blondie a jednej z najslávnejších kapiel, hrajúcich ska, Madness. 
Vydavateľstvo zaniklo v roku 1991, kedy bolo predané superlabelu EMI.

</doc>
<doc id="623115" url="https://sk.wikipedia.org/wiki?curid=623115" title="SnatchBot">
SnatchBot

SnachBot je bezplatný software, který slouží na vytváření chatovacího robota pro různé sociální sítě. 
Dejiny.
Společnost založili Henri Ben Ezra a Avi Ben Ezra v roce 2015 v Herzliya Pituach v Israelu.
V Červenci 2017, Snatchbot sponzoroval Chatbot Summit v Berlíně v Nemecku. Na konci Decembra 2017, se nĕco přes 30 milionú koncových uživatelů zapojilo do vývoje chatovacího robota pomocí platformy SnatchBot.
Služby.
SnatchBot pomáhá uživatelům se stavbou chatovacího robota pro služby Facebook Messenger, Skype, Slack, SMS, Twitter a jiné sociální služby. Tiež poskytuje bezplatné modely spracovanie prirodzeného jazyka (Natural Language Processing). Spolu s nástrojem Machine Learning od stejné společnosti, je možné vytvářet chatovací roboty, kteřý dokážou rozeznat záměry uživatelů.

</doc>
<doc id="623116" url="https://sk.wikipedia.org/wiki?curid=623116" title="Turkménske národné futsalové družstvo žien">
Turkménske národné futsalové družstvo žien

Turkménske národné futsalové družstvo žien je národné družstvo žien, ktoré reprezentuje Turkménsko v medzinárodných futsalových súťažiach a priateľských zápasoch. Funguje pod záštitou "Turkmenistanyn Futbol Federasiyasy" (TFF). Prvý medzinárodný zápas absolvovalo v roku 2011. 
Vrcholné podujatia.
Turkménske družstvo sa predstavilo na jednom turnaji Ázijských halových hier, v roku 2017, keď hry hostilo práve Turkménsko. Po troch prehrách v základnej skupine nepostúpilo do play-off.
Družstvo sa zúčastnilo aj jedného turnaja majstrovstiev Ázie. Na turnaji v roku 2018, organizovaným Thajskom, prehralo oba zápasy základnej skupiny a do štvrťfinálových zápasov play-off nepostúpilo.

</doc>
<doc id="623119" url="https://sk.wikipedia.org/wiki?curid=623119" title="Libanonské národné futsalové družstvo žien">
Libanonské národné futsalové družstvo žien

Libanonské národné futsalové družstvo žien je národné družstvo žien, ktoré reprezentuje Libanon v medzinárodných futsalových súťažiach a priateľských zápasoch. Funguje pod záštitou "Association Libanaise de Football" (LFA). Prvý medzinárodný zápas absolvovalo v roku 2008. Jeho najlepším výsledkom je 4. miesto na subkontinentálnom šampionáte v roku 2012.
Vrcholné podujatia.
Libanonské družstvo sa predstavilo na jednom turnaji majstrovstiev Ázie, v roku 2018, keď turnaj hostilo Thajsko. Bodovalo iba po výhre nad a do štvrťfinále turnaja nepostúpilo.
Družstvo sa zúčastnilo oboch turnajov západoázijských majstrovstiev. Lepšie umiestnenie dosiahlo v roku 2012 v Bahrajne, kde postúpilo do semifinále turnaja a obsadilo napokon 4. miesto.

</doc>
<doc id="623120" url="https://sk.wikipedia.org/wiki?curid=623120" title="Eddie Cochran">
Eddie Cochran

Ray Edward "Eddie" Cochran (* 3. október 1938, Albert Lea, Minnesota, USA† 17. apríl 1960, Bath, Spojené kráľovstvo) bol americký spevák, gitarista a skladateľ, priekopník rock and rollu. 
Na začiatku svojej kariéry spolupracoval s Hankom Cochranom. Hoci neboli príbuzní, vystupovali pod názvom "The Cochran Brothers". Je autorom hitu "Summertime Blues", ktorý prerobilo mnoho známych hudobníkov, vrátane The Who a Blue Cheer. 
Zomrel pri dopravnej nehode počas britského turné vo veku 21 rokov. V roku 1987 bol uvedený do Rock and Roll Hall of Fame.. 

</doc>
<doc id="623121" url="https://sk.wikipedia.org/wiki?curid=623121" title="Palestínske národné futsalové družstvo žien">
Palestínske národné futsalové družstvo žien

Palestínske národné futsalové družstvo žien je národné družstvo žien, ktoré reprezentuje Palestínu v medzinárodných futsalových súťažiach a priateľských zápasoch. Funguje pod záštitou Palestinian Football Association (PFA). Prvý medzinárodný zápas absolvovalo v roku 2008. Jeho najlepším výsledkom je 4. miesto na subkontinentálnom šampionáte v roku 2008.
Vrcholné podujatia.
Palestínske družstvo sa predstavilo na jednom turnaji Ázijských halových hrách, v roku 2017, keď turnaj hostilo Turkménsko. Po dvoch vysokých prehrách v základnej skupine nepostúpilo do štvrťfinále turnaja.
Družstvo sa zúčastnilo oboch turnajov západoázijských majstrovstiev. Lepšie umiestnenie dosiahlo v roku 2008 v Bahrajne, kde postúpilo do semifinále turnaja a obsadilo konečné 4. miesto.

</doc>
<doc id="623122" url="https://sk.wikipedia.org/wiki?curid=623122" title="Charles Aznavour">
Charles Aznavour

Charles Aznavour (arménčina: Շառլ Ազնավուր; * 22. máj 1924, Paríž, Francúzsko† 1. október 2018, Mouriès) bol francúzsky šansoniér, spevák, pesničkár, textár, herec, diplomat a podnikateľ. Hral alebo vystupoval v 60 filmoch, zložil vyše 1000 piesní. Predal viac ako 100 miliónov hudobných nosičov.
Životopis.
Narodil sa ako syn arménskych utečencov Michaela a Kedar Aznavourových, ktorí sa usídlili v Paríži asi rok pred jeho narodením. Otec viedol reštauráciu, matka spievala v parížskych kabaretoch, baroch a šantánoch. Mladý Charles sa na svoju umeleckú dráhu pripravoval v divadelných a baletných kurzoch. V začiatkoch svojej profesionálnej kariéry spolupracoval s pianistom Pierrom Rocheom. Intenzívne pracoval pre Édith Piaf, ktorej písal piesňové texty i celé piesne; tá mu potom v roku 1945 veľmi pomohla k prvému americkému a kanadskému turné. Roku 1950 sa definitívne osamostatnil; najskôr pôsobil ako textár a pesničkár a písal pre iných známejších spevákov a šansoniérov. Až neskôr začal spievať sám. Jeho charakteristický hlas má chrapľavé zafarbenie spôsobené nedomykavosťou hlasiviek, na ktoré si poslucháči a kritika museli dosť dlho zvykať. Neskôr sa preslávil aj ako filmový herec. Bol tiež veľmi úspešným podnikateľom, vlastnil veľké hudobné vydavateľstvo a koncertnú agentúru.
Často je označovaný za "francúzskeho Franka Sinatru", často spieval o láske. Písal muzikály, zložil okolo tisícky piesní, vydal stovku albumov a objavil sa v šesťdesiatich filmoch. Jeho najslávnejšou úlohou je asi rola vo filme "Strieľajte na pianistu" Francoisa Truffauta. Spieval v mnohých jazykoch: francúzsky, anglicky, taliansky, španielsky, nemecky, rusky, arménsky, portugalsky, čo mu nakoniec pomohlo dostať sa až na jednu z najslávnejších scén sveta – newyorskú Carnegie Hall a na ďalšie popredné scény po celom svete. Často uvádzal pieseň" Que C'est Triste Venise", ktorej autorom je arménsky hudobník 18. storočia Sayat Nova. Aznavour ju spieval v niekoľkých jazykových mutáciách: francúzsky, taliansky ("Com'è Triste Venezia"), španielsky ("Venecia Sin Ti"), anglicky ("How Sad Venice Can Be") a nemecky ("Venedig im Grau"). 
V roku 1970 zaznamenal obrovský úspech v Británii, keď jeho pieseň "She" obsadila prvé miesto britských hitparád. Ďalšou dobre známou piesňou na britských ostrovoch je potom "Dance in the Old Fashioned Way".
Bol obdivovateľom kanadského Quebecu, kde hral v montrealských kabaretoch pred tým, než sa preslávil. Pomohol tiež k úspechu quebeckej textárke Lynde LeMayovej (* 1966) vo Francúzsku.
Po ničivom zemetrasení v Arménsku v roku 1988 založil charitatívny spolok "Aznavour pre Arménsko," s ktorým vyberal peniaze pre postihnuté oblasti. So svojím švagrom, Georgesom Garvarentzem, napísali pieseň" Pour Toi, Arménsko", ktorá zaberala prvé miesta hitparád trinásť týždňov. Zisky z honorárov išli do Arménska. V Jerevane je po Aznavourovi pomenované námestie. V roku 1995 bol Charles Aznavour menovaný arménskym vyslancom a stálym zástupcom pri UNESCO. Bol tiež členom "Armenia Fund International Board of Trustees". Táto organizácia poskytla viac ako 150 miliónov dolárov na humanitárnu pomoc a rozvoj infraštruktúry v Arménsku po roku 1992. V roku 1997 dostal Aznavour najvyššie francúzske štátne vyznamenanie – Rad čestnej légie.
V ankete americkej spravodajskej televíznej stanice CNN a internetového denníka Time Online bol v roku 1998 zvolený za Najväčšieho umelca storočia na celom svete. Hlasovalo pre neho 18% ľudí, predčil i Elvisa Presleyho alebo Boba Dylana. Potom, čo zomrel Frank Sinatra, bol Charles Aznavour považovaný za posledného z tzv. "Veľkých".
Jeho pesničky spievalo mnoho osobností svetovej hudby od Freda Astaira a Binga Crosbyho po napríklad Raya Charlesa alebo Lizu Minnelli (s tou Charles Aznavour naspieval duet "Mon emouvant amour"). V roku 1974 nahral americký jazzman Jack Jones album celej zostavené z piesní Charlesa Aznavoura, nazvané "Write Me A Love Song, Charlie", ktoré bolo znovu vydané v roku 2006. Pre film "Notting Hill "nahral zase britský hudobník Elvis Costello slávnu Aznavourovu skladbu "She". Piesne Charlesa Aznavoura tiež často spieva jeho dobrý priateľ, španielsky tenor Plácido Domingo; predovšetkým pozoruhodnú a výnimočnú verziu "Ave Maria" z roku 1994, ktorá sa radí k Aznavourovým vrcholom.
Na začiatku jesene 2006 začal svoje rozlúčkové turné koncertmi v Kanade a USA, sprevádzané nadšenými ohlasmi divákov i kritikov. Roku 2007 začal turné v Japonsku a Ázii. V druhej polovici roka 2007 videl Paríž návrat Aznavoura na dosky Kongresového paláca, kde odohral celkom 20 predstavení. Tieto koncerty boli dlho dopredu vypredané. Nasledovali koncerty v Holandsku a Belgicku a po zvyšku Francúzska. Jeho rozlúčkové turné malo trvať do roku 2010. Stále spieval v mnohých jazykoch bez pomoci techniky, ktorá spevákovi zobrazuje text tak, aby to nevideli diváci.
Dňa 30. septembra 2006 mal koncert v Jerevane, hlavnom meste Arménska, ako začiatok "kultúrnej sezóny"" Arménsko mon amie" vo Francúzsku.
V roku 2006 odcestoval 82-ročný Aznavour na Kubu, kde spoločne s Chuchom Valdésom nahral svoj zatiaľ posledný album "Color ma vie", ovplyvnené latinsko-americkými rytmami. Tento album potom predstavil na koncerte v Moskve v apríli 2007. Neskôr, v júli 2007 spieval na koncerte na slávnom francúzskom festivale Vieilles Charrues Festival svoje najväčšie hity.
Vo februári 2008 dokončil turné v Portugalsku. V januári 2008 sa zúčastnil hudobnej súťaže francúzskej televízie Star Academy, kde si s jedným súťažiacim zaspieval svoj hit "Emmenez-Moi." Na jar 2008 sa vydal do Južnej Ameriky, kde mal množstvo koncertov v Argentíne, Brazílii, Čile a Uruguaji.
V decembri 2008 mu prezident Arménska udelil arménske občianstvo. Dňa 7. februára 2009 bol menovaný arménskym veľvyslancom vo Švajčiarsku, kde krajinu zastupoval pri OSN v Ženeve a v ďalších medzinárodných organizáciach.
V roku 2011 sa na internete rozšírila správa, že Aznavour zomrel. Ten však v reakcii na to v rádiu RTL s úsmevom vyhlásil "Ja nie som mŕtvy". V tom istom roku vo veku 87 rokov uskutočnil rad koncertov v parížskej Olympii.
V roku 2012 vystupoval v Montreale, 2013 vydal album piesní, ktoré zložil s Gilbertom Bécaudom v rokoch 1950-70.
V roku 2014 naspieval v duete s mladou francúzskou speváčkou Zaz na jej album pieseň "J'aime Paris au mois de mai" a ku svojim 90-tym narodeninám usporiadal celosvetové turné od Izraela cez Veľkú Britániu, Taliansko, Poľsko, USA až po Kanadu.
V máji 2015, vo svojich 91 rokoch, vydal album "Encores".
Charles Aznavour v Československu a v Česku.
V bývalom Československu koncertoval Aznavour iba raz: v Bratislave v novembri 1978. V Prahe mal vystúpiť už v roku 1969, koncert ale v súvislosti so smrťou Jana Palacha zrušil.
V lete 2001 (od 20. 6. do 3. 7.) nakrúcal v Prahe nízkorozpočtový TV film "Angelina", kde stvárnil v hlavnej úlohe postavu Luciena. V úlohe vyliečenej bývalej alkoholičky, ktorá sa živí taxikárčením, si zahrala herečka Jana Švandová.
Dňa 6. apríla 2016 vystúpil v pražskom Kongresovom centre s programom v ktorom zaspieval najznámejšie piesne svojej hudobnej kariéry.
V dňoch 15. a 16. marca 2018 opäť navštívil Prahu. Dňa 15. marca sa zúčastnil slávnostného zahájenia Medzinárodného pražského filmového festivalu – Febiofest. Bola mu udelená cena "Kristián" za celoživotný prínos svetovej kinematografii. Dňa 16. marca vystúpil na koncerte v Kongresovom centre Praha v rámci svetového turné, kde zazneli jeho najznámejšie piesne.
Odkaz na Aznavoura je aj v piesni "Depeše", ktorú naspievala Marta Kubišová:

</doc>
<doc id="623125" url="https://sk.wikipedia.org/wiki?curid=623125" title="MiG-17">
MiG-17



</doc>
<doc id="623126" url="https://sk.wikipedia.org/wiki?curid=623126" title="Half-Earth">
Half-Earth

Half-Earth je vedecko-populárne literárne dielo prírodovedca z USA E. O. Wilsona. Autor v knihe tvrdí, že na zastavenie vymierania všetkých druhov (vrátane ľudí) je nutné vyčleniť polovicu zemského povrchu ako prírodnú rezerváciu.

</doc>
<doc id="623127" url="https://sk.wikipedia.org/wiki?curid=623127" title="Exomesiac">
Exomesiac

Exomesiac alebo extrasolárny mesiac je prirodzená družica, ktorá obieha okolo exoplanéty alebo iného astronomického objektu mimo slnečnej sústavy.
Objavy.
Pravdepodobne prvým objaveným exomesiacom je "Kepler-1625b I" obiehajúci okolo planéty Kepler-1625b. Jeho veľkosť a hmotnosť je porovnateľná s Neptúnom. Ide o hypotézu, ktorá vychádza z tranzitných pozorovaní (aj s pomocou Hubblovho vesmírneho ďalekohľadu). Samotní autori uvádzajú, že dáta sú z jedného pozorovania a prítomnosť mesiaca treba ďalej pozorovať a overiť.
Ďalší pravdepodobný kandidát bol prezentovaný v auguste 2019. Môže ísť o vulkanicky aktívny exomesiac v systéme WASP-49b.

</doc>
<doc id="623128" url="https://sk.wikipedia.org/wiki?curid=623128" title="Extrasolárny mesiac">
Extrasolárny mesiac



</doc>
<doc id="623131" url="https://sk.wikipedia.org/wiki?curid=623131" title="Majstrovstvá Európy v hokeji na kolieskových korčuliach žien 2018">
Majstrovstvá Európy v hokeji na kolieskových korčuliach žien 2018

Majstrovstvá Európy v hokeji na kolieskových korčuliach žien 2018 bol v poradí 14. turnaj majstrovstiev Európy v hokeji na kolieskových korčuliach žien, ktoré organizuje Európska konfederácia kolieskového korčuľovania (World Skate Europe, predtým CERS), resp. jej výbor pre hokej na kolieskových korčuliachWS Europe RH. Konal sa v dňoch od 8.13. októbra 2018 v meste Mealhada, v distrikte Aveiro, v Portugalsku, za účasti 7 tímov. Portugalsko bolo organizátorom európskeho šampionátu žien tretíkrát, predtým hostilo toto podujatie v rokoch 1997 (v São João da Madeira) a 2005 (v Mire). Zápasy sa odohrali v aréne Pavilhão Municipal da Mealhada s kapacitou 1 000 divákov. s kapacitou 1 000 divákov. Výsledok celkového víťaza bol kvôli neodohratiu posledného zápasu dočasne pozastavený.
Účastníci.
Poznámka: Číslo v zátvorke udáva umiestnenie v medzinárodnom rebríčku v septembri 2017.

</doc>
<doc id="623138" url="https://sk.wikipedia.org/wiki?curid=623138" title="Pin-up">
Pin-up



</doc>
<doc id="623146" url="https://sk.wikipedia.org/wiki?curid=623146" title="Karpatská Rus">
Karpatská Rus



</doc>
<doc id="623149" url="https://sk.wikipedia.org/wiki?curid=623149" title="Donna Stricklandová">
Donna Stricklandová

Donna Theo Stricklandová (; * 27. máj 1959, Guelph, Kanada) je kanadská fyzička a akademička.
Je docentkou na Katedre fyziky a astronómie na University of Waterloo a priekopníčkou v oblasti laserov. Vynašla technológiu chirped pulse amplification na tvorbu ultrakrátkych impulzov s vysokou intenzitou využívanú v laserovom obrábaní, chirurgii, medicíne a základnom výskume.
V roku 2018 získala Nobelovu cenu za prelomové objavy v odbore laserovej fyziky. Je len treťou nositeľkou tejto ceny po Marii Curieovej-Skłodowskej v roku 1903 a Marii Goeppertovej-Mayerovej v roku 1963.

</doc>
<doc id="623153" url="https://sk.wikipedia.org/wiki?curid=623153" title="Donna Theo Stricklandová">
Donna Theo Stricklandová



</doc>
<doc id="623154" url="https://sk.wikipedia.org/wiki?curid=623154" title="Donna Strickland">
Donna Strickland



</doc>
<doc id="623155" url="https://sk.wikipedia.org/wiki?curid=623155" title="Donna Theo Strickland">
Donna Theo Strickland



</doc>
<doc id="623159" url="https://sk.wikipedia.org/wiki?curid=623159" title="Mikulčice-Valy">
Mikulčice-Valy



</doc>
<doc id="623161" url="https://sk.wikipedia.org/wiki?curid=623161" title="Voľby do orgánov samosprávy obcí na Slovensku v roku 2018">
Voľby do orgánov samosprávy obcí na Slovensku v roku 2018

Voľby do orgánov samosprávy obcí na Slovensku v roku 2018 (skrátene komunálne voľby v roku 2018) boli voľby poslancov zastupiteľstiev a starostov obcí, mestských častí a primátorov miest, ktoré sa konali v sobotu 10. novembra 2018.
Volebná účasť dosiahla hodnotu 48,67 %, čo predstavuje mierny nárast oproti 48,34 % vo voľbách v roku 2014. Najvyššia účasť bola v Prešovskom kraji (53,18 %), najnižšia v Bratislavskom (43,74 %). Spolu sa voľby konali v 2 919 obciach, celkovo bol starosta zvolený v 2 904 obciach, zastupiteľstvo v 2 895 obciach. Najúspešnejší pri voľbách starostov aj poslancov boli nezávislí kandidáti. Nezávislí kandidáti získali 1 232 mandátov primátorov a starostov, na druhom mieste skončili kandidáti vládnej strany SMER-SD s 592 kreslami a na treťom ďalšia vládna strana SNS so 160 kreslami. Pri poslancoch miestnych zastupiteľstiev mali nezávislí kandidáti 7 301 získaných mandátov, poslanci za SMER-SD 3 692 mandátov a tretie bolo opozičné KDH s 2 350 mandátmi.
Voľby boli jednokolové. Za poslancov zastupiteľstva boli zvolení kandidáti, ktorí získali vo volebnom obvode v poradí najviac platných hlasov. Za starostu alebo primátora bol zvolený ten kandidát, ktorý získal najviac platných hlasov, ide teda o volebný systém relatívnej väčšiny, ktorého negatívom je možné veľké množstvo prepadnutých hlasov (víťazovi teoreticky stačí na víťazstvo aj 10 % hlasov a 90 % pre iných kandidátov prepadne). Pri rovnosti hlasov sa podľa zákona vykonajú nové voľby. Právo voliť do orgánov samosprávy obce má plnoletý obyvateľ obce, ktorý má v nej trvalý pobyt.
Volebné fakty.
V 762 mestách a obciach bolo o osobe starostu alebo primátora rozhodnuté ešte pred konaním. V týchto obciach sa do volieb prihlásil len jeden kandidát, ktorému stačilo voliť za seba. V tomto predkole zvíťazili najviac nezávislí (263) pred stranami SMER-SD (192) a stranou SMER-SD v koalícii s SNS (55 postov). V obciach Ondavka, Jurkova Voľa, Girovce, Dubno a Michalková nekandidoval nikto.
Komunálne voľby v mestách Slovenska.
Bratislava.
V hlavnom meste Bratislava kandiduje na úrad primátora 10 kandidátov.
Preferencie.
Do bratislavského mestského zastupiteľstva kandiduje podľa zatiaľ neoficiálneho zoznamu 284 kandidátov, z toho 69 žien a 215 mužov. V mestskom parlamente bude v nasledujúcom volebnom období (20182022) sedieť 45 poslancov, teda rovnaký počet ako v súčasnosti.
Košice.
V Košiciach kandiduje na primátora 13 kandidátov.
Nitra.
Kandidáti.
V Nitre sa o post primátora v komunálnych voľbách uchádza 11 kandidátov, štyria stranícki a siedmi nezávislí.
Poprad.
V Poprade na primátora kandiduje 13 kandidátov, z toho 12 kandidujú ako nezávislí. O poslanecký mandát má záujem 133 kandidátov, ktorí bojujú o 19 kresiel v mestskom zastupiteľstve.
Považská Bystrica.
Kandidáti.
O post primátora Považskej Bystrice sa uchádzajú štyria kandidáti.
Zatiaľ nie je zhotovená žiadna anketa.
Prešov.
Kandidáti.
V Prešove kandidujú na post primátora siedmi kandidáti.
Ružomberok.
Kandidáti.
V Ružomberku za primátora kandidujú štyria kandidáti.
Trnava.
O post primátora má záujem osem kandidátov. O 31 poslaneckých miest sa uchádza 155 kandidátov, z toho 29 žien.
Žilina.
Kandidáti.
O post primátora v Žiline sa uchádza sedem kandidátov.
Výsledky.
Priebežné výsledky začal Štatistický úrad SR zverejňovať po 22. hodine na stránke volbysr.sk. Prvý raz boli priebežné zobrazované výsledky voľby primátora hlavného mesta Bratislavy a primátora mesta Košice tak, ako boli spočítavané z jednotlivých okrskoch, aktualizované boli po asi 10-minútových intervaloch.
Primátori krajských miest.
Pri voľbách primátorov a starostov SR sa využíva jednokolový volebný systém relatívnej väčšiny, ktorý znamená, že zvíťazí kandidát s najväčším počtom hlasov, pričom nepotrebuje získať nadpolovičnú väčšinu hlasov.
Doplňovacie voľby.
Pre obsadenie neobsadených alebo uprázdnených miest primátorov, starostov či poslancov miestnych zastupiteľstiev sa počas volebného obdobia 201822 konalo trojo ďalších doplňovacích volieb. Územne boli obmedzené iba na obce, v ktorých zvolení predstavitelia chýbali.
Doplňovacie voľby v októbri 2020.
V sobotu 3. októbra 2020 sa konali v 48 obciach, v ktorých bolo neobsadené miesto starostu alebo poslanca obecného zastupiteľstva, doplňovacie voľby. Náležitosti volieb sa zhodovali s tými z roku 2018, mandát zvolených zástupcov obcí sa skončí v roku 2022 súbežne s mandátmi zástupcov zvolených v riadnych voľbách v roku 2018. Volebné miestnosti boli otvorené od 7:00 do 22:00. Volebná účasť dosiahla 35,9 %. V voľbách úspešne zvolili 33 nových starostov a 26 nových poslancov. Najúspešnejší boli nezávislí kandidáti, ktorí získali 23 mandátov starostov a 10 mandátov poslancov. Z politických strán získalo najviac mandátov starostov Kresťanskodemokratické hnutie (3) a najviac mandátov poslancov strana SMER-SD (5). Voľby boli čiastočne neúspešné v obciach Sasinkovo (kde boli pre nedostatok kandidátov zvolení namiesto troch poslancov dvaja) a Pribylina (namiesto dvoch jeden). Súčasne v obciach Prosiek, Píla v okrese Pezinok a Ďurďoš sa voľby do zastupiteľstva nekonali, keďže nekandidoval nikto.

</doc>
<doc id="623165" url="https://sk.wikipedia.org/wiki?curid=623165" title="Úkladná vražda">
Úkladná vražda

Úkladná vražda je v právnom poriadku Slovenskej republiky jeden z trestných činov proti životu (ich následkom je smrť človeka). Od trestného činu vraždy sa odlišuje iba v subjektívnej stránke. Okrem úmyselného zavinenia, ktoré je podobné ako pri vražde, musí úmysel obsahovať vopred uváženú pohnútku.
Vopred uvážená pohnútka znamená rozhodnutie usmrtiť iného človeka, ktoré pretrváva počas dlhšieho časového obdobia pred samotným činom. Pohnútka musí byť uvážená, čím sa myslí, že toto rozhodnutie je spracované rozumovou zložkou vôle páchateľa, len emocionálne rozhodnutie nestačí. Časové obdobie, počas ktorého páchateľ uvažoval o usmrtení človeka, sa hodnotí podľa konkrétneho prípadu. Samotná dĺžka tohto obdobia nemá vplyv na naplnenie subjektívnej stránky trestného činu úkladnej vraždy, ale môže mať vplyv pri posudzovaní poľahčujúcich, alebo priťažujúcich okolností. 
Úkladná vražda sa trestá odňatím slobody na 20 až 25 rokov, alebo trestom odňatia slobody na doživotie (najvyšším možným trestom). Tento trestný čin bol zavedený pri rekodifikácií trestného práva v roku 2005, prijatím nového Trestného zákona (zákon č. 300/2005 Z. z.).
Úkladná ako protiklad vraždy v afekte.
Slovo úklad má význam ako "niečo nastrojené, majúce škodiť, nástrahy, osídla, pasca" úkladná vražda teda zahŕňa úklad - vopred uváženú pohnútku. Všetky ostatné prípady úmyselného usmrtenia, bez vopred uváženej pohnútky, naplňujú skutkovú podstatu trestného činu "vraždy". Polícia nazýva takéto neúkladné vraždy paušálne ako "spáchané v afekte". (Polícia zaevidovala v roku 2018 celkovo 67 nových prípadov vrážd. Okrem približne 40 úkladných, boli ďalšie dve desiatky spáchané v afekte. Tie sa polícii podarilo objasniť takmer všetky, okrem jednej.).
Paragrafové znenie.
Trestný čin úkladnej vraždy je v Trestnom zákone zavedený v § 144 pod prvým dielom (Trestné činy proti životu), prvej hlavy (TRESTNÉ ČINY PROTI ŽIVOTU A ZDRAVIU), osobitnej časti v nasledovnom znení:

</doc>
<doc id="623169" url="https://sk.wikipedia.org/wiki?curid=623169" title="Izraelské vzdušné sily">
Izraelské vzdušné sily

Izraelské vzdušné sily (; doslova: "Vzdušné a kozmické zbrane"; bežne známe ako ; doslova: "Letecký zbor"; ; skratka: "IAF") predstavujú leteckú zložku izraelských obranných síl. Patria k jedným z najlepších a najefektívnejších vzdušných síl na svete. Izraelské vzdušné sily boli založené 28. mája 1948, krátko po Deklarácii nezávislosti Štátu Izrael. Vznikli najmä vďaka vojnovej pomoci z Česko-Slovenska medzi rokmi 1947 a 1948, kedy bolo v Česko-Slovensku vyškolených 76 príslušníkov letového a 69 pozemného personálu a do Izraela dodaná necelá stovka lietadiel Avia S-199 a Spitfire S-89. Súčasným veliteľom izraelských vzdušných síl je generálmajor Amikam Norkin.
História.
Izraelské vzdušné sily predstavujú v troch ohľadoch unikát – vznikli v rovnakom čase ako samotný štát Izrael (v máji 1948), rodili sa uprostred prebiehajúcich bojov a viac ako 95% vycvičených posádok tvorili veteráni druhej svetovej vojny, ktorí prišli ako dobrovoľníci zo 16 cudzích krajín (najmä z anglosaských), aby pomohli Izraelu vo vojne za nezávislosť.
Prvou jednotkou izraelského letectva bola 1. letka, založená na letisku Sde Dov (v blízkosti Tel Avivu). Pozostávala z malého počtu ľahkých prieskumných lietadiel Piper Cub a Auster. Neskôr bola rozšírená o dvojicu dopravných lietadiel Bonanza, tri Fairchildy 24, dva Dragon Rapide a päť DC-3, ktoré boli prepravené z Južnej Afriky na základe iniciatívy bývalého juhoafrického pilota Borisa Seniora.
Vojna za nezávislosť.
V popoludňajších hodinách v piatok 14. mája 1948, keď premiér Ben Gurion vyhlásil založenie štátu Izrael, Boris Senior ako pilot spolu s navigátorom Smokym Simonom a leteckým fotografom Šmulikom Videlisom vykonali v Bonanze prvú leteckú prieskumnú misiu izraelského letectva. Počas letu získali informácie o nepriateľských silách, ktoré sa sformovali proti Izraelu v Zajordánsku (dnešné Jordánsko). Išlo o stovky vozidiel, tankov, nákladných automobilov, obrnených vozidiel a tisíce vojakov. Jordánska armáda vedená britskými dôstojníkmi prekonala Ecionský blok a kibuc Kfar Ecion už bol v plameňoch.
V tom čase nemal Izrael žiadne bojové lietadlá ani efektívne protilietadlové zbrane, ktorými by sa dokázal brániť hlavne pred leteckými útokmi Kráľovských egyptských vzdušných síl. Egyptské letectvo začalo beztrestne bombardovať ciele v Tel Avive už 15. mája (deň po vyhlásení štátu). V ten istý deň vykonával jeden z egyptských Spitfirov nálet na letisko Sde Dov v nízkej výške, pričom bol zasiahnutý veľmi šťastným výstrelom z guľometu kalibru a havaroval na pláži v meste Herzlija. Časť havarovaného lietadla sa následne použila na stavbu prvého izraelského Spitfiru. Na stavbu tohto stroja boli použité aj pozostatky lietadiel, ktoré tam zanechali Royal Air Force (RAF) počas toho, ako boli britské sily evakuované z Palestíny.
V prvých dňoch vojny používala 1. letka ako bombardéry svoje ľahké civilné lietadlá (Auster, Piper Cub, Fairchild 24, Bonanza a Dragon Rapide). Na provizórnych závesných bodoch niesli 11 a bomby a ničili pozemné ciele hlavne v okolí Jeruzalema.
Aj napriek embargu OSN, ktoré zakazovalo dovoz zbraní na Blízky východ, sa Izraelu podarilo objednať v Česko-Slovensku 25 bojových lietadiel Avia S-199. Nakoniec však bolo dodaných iba 24 strojov, pretože dopravné lietadlo Curtiss C-46 Commando, ktoré prevážalo rozmontované časti prvej S-199, havarovalo v dôsledku hustej hmly v okolí letísk Tel Nof a Sde Dov. Koncom mája 1948 však boli dodané prvé štyri Avie S-199, ktoré boli ihneď po príchode do Izraela zmontované a sformovali 101. letka.
Avia S-199 bola verzia nemeckej stíhačky Messerschmitt Bf 109G, toto česko-slovenské lietadlo sa však vyznačovalo oveľa horšími letovými vlastnosťami ako jeho nemecká predloha. Napriek tomu sa už 29. mája prvé štyri tieto stroje zapojili do bojov o nezávislosť Izraela. Na fronte boli izraelské jednotky pod obrovským tlakom, keďže tisíce egyptských vojakov a stovky obrnených vozidiel a tankov sa už dostali do Isdudu (30 kilometrov južne od Tel Avivu). Izraelské ozbrojené sily boli v zúfalej situácii a požiadali o leteckú podporu. Na pomoc im vzlietla štvorica stíhačiek S-199, pričom každá bola vyzbrojená dvomi bombami, dvomi kanónmi MG 151 kalibru a dvomi guľometmi MG 131 kalibru . Lietadlá napadli egyptské sily z viacerých smerov, pričom každá S-199 vykonala tri nálety. Počas akcie bolo jedno z izraelských lietadiel zostrelené a druhé bolo silno poškodené. Tretiemu pri pristávaní na letisku Tel Nof zlyhali brzdy a bolo natoľko poškodené, že muselo byť odpísané. Napriek tomu, že bombardovanie izraelského letectva spôsobilo egyptským jednotkám iba obmedzené škody, samotný fakt, že Izrael mohol nasadiť skutočné stíhacie lietadlá, Egypťanov veľmi šokoval. Tento denný nálet bol nasledovaný nočným bombardovaním pomocou lietadiel C-46 a ľahkých civilných lietadiel, čo spôsobilo, že egyptské kolóny už nikdy nepostúpili ďalej do Izraela.
Nasledujúce ráno zaútočili izraelskí piloti so zostávajúcou dvojicou stíhačiek S-199 na irackú kolónu, ktorá smerovala ku Kfar Jona západne od Tulkarmu. Pri vzdušnom súboji s protivníkovou stíhačkou utrpelo jedno z izraelských lietadiel ťažké poškodenia, v dôsledku čoho sa zrútilo do mora. Po tejto misii zostalo u 101. letky už len jediné bojaschopné lietadlo a dvaja piloti.
Ochranu vzdušného priestoru tak mohla zaisťovať len jedna S-199, ktorá mala hliadku nad Tel Avivom aj 3. júna. Počas tohto letu spozoroval izraelský pilot formáciu štyroch egyptských lietadiel, ktoré sa približovali k mestu. Boli to dva bombardéry C-47 Dakota, ktoré sprevádzala dvojica Spitfirov. Izraelský pilot stočil svoje lietadlo smerom k moru, aby sa dostal do pozície, v ktorej mal slnko za sebou a potom sa vrhol na bombardéry. Egyptskí piloti Spitfirov sa dali na únik a bombardéry ponechali úplne bez ochrany. Izraelský pilot uskutočnil dva nálety, počas ktorých sa mu podarilo zostreliť oba bombardéry. Od tohto incidentu už egyptské bombardéry nikdy nezaútočili na Tel Aviv a náletov na mesto sa zúčastňovali iba rýchle stíhačky Spitfire.
K prvému úspešnému zostrelu nepriateľskej stíhačky došlo 8. júna, keď pilot S-199 zasiahol egyptský Spitfire. Do októbra 1948 sa izraelským S-199 podarilo zostreliť ešte ďalšie dva egyptské Spitfiry a jeden sýrsky AT-6 Texan.
S lietadlom S-199, ktoré si pre svoju zlú ovládateľnosť vyslúžilo prezývku „Mezek“, nebolo izraelské letectvo príliš spokojné. Preto požiadalo o predaj stíhačiek Spitfire LF Mk.IXE, ktoré zakúpila česko-slovenská exilová vláda ešte koncom druhej svetovej vojny. Po nástupe komunistickej vlády sa na dodávky náhradných dielov pre Spitfiry vzťahovalo embargo, preto Česko-Slovensko s predajom súhlasilo a v rokoch 1948 až 1949 úspešne dodalo Izraelu 57 týchto lietadiel. Izraelské Spitfiry sa zapájali do vzdušných súbojov od októbra 1948 a podarilo sa im zostreliť viacero egyptských stíhačiek Spitfire Mk.IX a MC.205V.
V roku 1949 sa dokonca dostali do stretu s rovnocenným protivníkom, ktorým boli stíhači RAF. Veľká Británia v tejto vojne podporovala svoje bývalé kolónie, hlavne Egypt a Jordánsko. Britskí piloti stíhačiek Spitfire robili nad izraelským územím fotografický prieskum, ktorého výsledky poskytovali arabským krajinám. Dňa 7. januára bola na štvoricu britských Spitfirov počas prieskumnej misie spustená protilietadlová paľba a Izraelu sa podarilo jedno z lietadiel RAF zostreliť. Následne sa objavili vo vzduchu dva izraelské Spitfiry, ktoré počas divokého vzdušného súboja zostrelili aj zvyšné tri britské lietadlá.
V lete roku 1948 sa Izraelu podarilo v Spojených štátoch získať štyri stíhačky P-51 Mustang a neskôr ich aj prepašovať do krajiny. Aby sa obišlo embargo predaja zbraní na Blízky východ, boli lietadlá dopravené do Izraela v prepravkách označených ako poľnohospodárske vybavenie. Prvé dva stroje boli dodané v septembri 1948, rýchlo zmontované a zavedené do služby. Druhá dvojica prišla do Izraela v októbri, ale kvôli nedostatku náhradných dielov nebola zmontovaná dostatočne včas, aby sa mohla zapojiť do vojny za nezávislosť.
Mustangy predstavovali v tom čase najvýkonnejšie stíhačky izraelského letectva a svojimi letovými výkonmi prekonávali akékoľvek iné lietadlá vzdušných síl arabských krajín. Prvé dva tieto stroje sa preto posledných päť mesiacov vojny zúčastňovali aj bojových akcií. Vďaka ich dlhému doletu dokázali pokryť celý Stredný východ, a preto boli využívané skôr na prieskumné misie ako na úlohy stíhacích lietadiel.
Pri svojom prvom vzdušnom dueli si izraelský pilot Mustangu nepripísal žiadnu z arabských stíhačiek, ale lietadlo RAF Mosquito. Stroje tohto typu predtým nepretržite zbierali nad Izraelom spravodajské informácie, keďže pre staršie izraelské lietadlá boli z hľadiska dostupu nedosiahnuteľné. Dňa 20. novembra 1948 však zo základne Castina vzlietol jeden z Mustangov a narušiteľa zostrelil.
K vzdušnému súboju medzi izraelskými Mustangami a egyptskými MC.205 došlo až 5. januára 1949, ale bez akýchkoľvek obetí na oboch stranách. O dva dni neskôr, v posledný deň bojov, sprevádzala dvojica P-51D lietadlá T-6 Harvad, ktoré vykonávali nálet na pozemné ciele. Pri následnom strete so šiestimi egyptskými MC.205 Izraelčania tri z nich zostrelili.
Hoci začiatkom roka 1949 sa vojna za nezávislosť skončila, Mustangy pokračovali v prieskumných letoch nad susednými arabskými štátmi ešte niekoľko ďalších rokov. Začiatkom 50. rokov dokúpil Izrael od USA, Švédska a Talianska ešte desiatky ďalších lietadiel Mustang, ktoré sa stali pilierom izraelského stíhacieho letectva.
Vojna o vodu.
V 60. rokoch 20. storočia sa medzi Izraelom a jeho susedmi rozpútal konflikt, ktorý dostal označenie „Vojna o vodu“. Ako už názov napovedá, príčinou boli vodné zdroje Izraela, ktoré sa snažili okolité arabské krajiny odkloniť, čo by znamenalo zredukovanie prítoku vody do Izraela asi o 35%. Dňa 19. augusta 1963 vypukol boj medzi izraelskými a sýrskymi jednotkami, pričom dvaja izraelskí vojaci prišli o život. Strety medzi izraelskou a sýrskou armádou sa neobmedzili iba na boje pozemných jednotiek, ale čoskoro sa zapojilo i letectvo. V priebehu roku 1963 bolo vyslaných niekoľko lietadiel Super Mystère, aby bombardovali sýrske delostrelectvo a pozície sýrskych pozemných jednotiek.
Pri prvom vzdušnom súboji na seba narazila dvojica izraelských Mirage IIICJ a osem sýrskych stíhačiek MiG-17. Izraelcom sa podarilo zasiahnuť jeden z MiGov, ten sa však dokázal bezpečne vrátiť na základňu.
Dňa 13. novembra 1964 sa dvojica Mirage IIICJ stretla s vyspelejším protivníkom, sýrskymi MiG-21. Piloti na oboch stranách odpálili niekoľko rakiet typu vzduch-vzduch, ani jedna však nezasiahla svoj cieľ.
Dňa 14. júla 1966 zabezpečovali Mirage IIICJ vzdušné krytie ostatným izraelským bojovým lietadlám, ktoré útočili na pozície sýrskych pozemných jednotiek. K bojovej zóne sa blížili štyri sýrske MiGy-21, ktorým bola naproti poslaná štvorica Mirage IIICJ. Jeden z MiGov sa podarilo pomocou kanónu zneškodniť, čím si Mirage IIICJ pripísal svoj vôbec prvý zostrel. Rovnako išlo o prvý izraelský zostrel MiGu-21.
Ďalší MiG bol zostrelený nad Tiberiadskym jazerom 15. augusta 1966, potom, čo sa snažil zaútočiť na izraelskú loď.
Dňa 11. novembra 1966 boli traja izraelskí vojaci zabití mínou v blízkosti jordánskej hranice. Počas následných odvetných úderov bol zostrelený jeden jordánsky Hawker Hunter.
Dva egyptské MiG-19 padli za obeť jedinému Mirage IIICJ potom, čo dňa 29. novembra 1966 narušili izraelský vzdušný priestor. Jeden z MiGov bol zostrelený raketou Matra R.530, čo predstavovalo prvé izraelské víťazstvo vo vzdušnom súboji pomocou strely vzduch-vzduch.
Šesťdňová vojna.
Dňa 7. apríla 1967 začalo sýrske ostreľovanie izraelských traktorov v poľnohospodárskej oblasti, ktoré prerástlo do ostreľovania izraelských osád pozdĺž spoločnej hranice a položilo základy pre budúcu šesťdňovú vojnu. Na poludnie toho istého dňa zaútočilo päť letiek izraelských vzdušných síl (vrátane jednej letky Mirage IIICJ) na pozície sýrskych jednotiek na Golanských výšinách. Útok bol prerušený ešte pred dokončením po tom, čo boli v blízkosti detegované sýrske MiGy-21. Bojové lietadlá uvoľnili priestor letke stíhačiek Šachak, ako boli lietadlá Mirage III v Izraeli označené. V následnom vzdušnom súboji boli dva z MiGov nad Damaskom zostrelené. Keď sýrske ostreľovanie izraelských osád pokračovalo aj v poobedňajších hodinách, izraelské Mirage IIICJ vzlietli o 14:45 opäť a zostrelili ďalší MiG-21. O 16:30 hliadkovalo šesť Mirage IIICJ nad severným Izraelom, pričom narazili na ďalšie štyri MiGy-21. Izraelcom sa podarilo tri z nich zostreliť, čím sa celkový počet zostrelov v daný deň stíhačkami Mirage IIICJ zvýšil na 6 lietadiel.
Šesťdňová vojna sa začala ráno 5. júna 1967 spustením leteckej operácie „Moked“. Asi 200 izraelských lietadiel, vrátane 53 stíhačiek Mirage IIICJ, uskutočnilo rázny preventívny útok na egyptské letecké základne. Izraelským vzdušným silám sa podarilo zničiť väčšinu egyptských lietadiel ešte na zemi. Stíhačky Mirage mali za úlohu zaútočiť na najvzdialenejšie a najlepšie chránené letecké základne, ako napr. Abu Suweir, Káhira Západ, Helwan. Následne operácia „Moked“ pokračovala útokom na jordánske, sýrske a iracké letecké základne. Lietadlá Mirage boli opäť v čele útoku, aby vybojovali vzdušnú nadvládu a zničili nepriateľské pozemné ciele. Do konca vojny zostrelili lietadlá Mirage 48 arabských stíhačiek, pričom niekoľko týchto strojov Izraelci sami stratili.
Opotrebovávacia vojna.
Koniec šesťdňovej vojny neznamenal zastavenie bojov medzi Izraelom a jeho arabskými susedmi. Krátko na to vypuklo medzi týmito krajinami viacero konfliktov, ktoré dostali označenie „Opotrebovávacia vojna“ a zúrili až do roku 1970. Do tejto vojny bolo opäť zapojené aj izraelské letectvo, vrátane stíhačiek Mirage IIICJ. Niekoľko letiek Mirage IIICJ bolo premiestnených na bývalú egyptskú základňu Bir Gifgafa, ktorá bola po dobytí tohto územia Izraelom premenovaná na Refidim. Prvý zostrel si Mirage III pripísali dňa 8. júla 1967 a týkal sa egyptského MiGu-21, ktorý sa snažil narušiť izraelskú operáciu proti egyptskému delostrelectvu. Dňa 15. júla 1967 bolo zničených ďalších šesť MiGov, pričom v rámci týchto vzdušných súbojov bol zaznamenaný prvý zostrel izraelskou raketou Šafrir. K ďalšiemu zostrelu raketou Šafrir došlo 29. mája 1968 a obeťou izraelského Mirage sa tentoraz stal sýrsky MiG-21. Stíhačky Mirage boli občasne použité aj pri útokoch na pozemné ciele, ale od 4. augusta 1968 boli nasadzované výhradne len na ochranu vzdušného priestoru a záchytné misie. Taktické bombardovanie prešlo plne na plecia bojových lietadiel A-4 Skyhawk, ktoré boli čerstvým prírastkom v izraelských vzdušných silách.
Hoci sa tieto strety konali pravidelne od konca šesťdňovej vojny, za oficiálny začiatok opotrebovávacej vojny sa považuje 3. marec 1969, keď Egypt vyhlásil odstúpenie od dohody o prímerí z roku 1967. Lietadlá Mirage sa zúčastnili väčšiny z 97 súbojov medzi izraelskými a arabskými stíhačmi, pričom si pripísali veľké množstvo zostrelov. Prvenstvo v zostrele nepriateľského lietadla novou raketou Šafrir 2 pripadlo opäť stíhačke Mirage a uskutočnilo sa 24. júna 1969. Dňa 11. septembra bolo zostrelených 11 egyptských MiGov a do konca vojny stretol podobný osud tucty ďalších arabských lietadiel. Asi k najznámejšiemu vzdušnému súboju došlo 30. júla 1970, kedy zmiešaná letka izraelských stíhačiek Mirage a Phantom zostrelila päť MiGov-21, riadených ruskými pilotmi. Tri z týchto zostrelov si pripísali stroje Mirage. Potýčky medzi Izraelom a Sýriou mali za následok taktiež niekoľko zostrelených sýrskych stíhačiek, vrátane štyroch MiGov-21, zničených 11. decembra 1969.
Jomkipurská vojna.
Predohrou k jomkipurskej vojne bola prieskumná misia, ktorú dňa 13. septembra 1973 uskutočnili štyri izraelské F-4 Phantom II nad územím severozápadnej Sýrie. Okamžite proti nim vzlietlo 16 sýrskych MiGov-21 a začalo ich prenasledovať. Lietadlá F-4 nalákali MiGy nad Stredozemné more, kde už hliadkovalo viacero izraelských stíhačiek, vrátane ôsmich Mirage IIICJ. V priebehu počiatočných bojov bolo zostrelených 8 sýrskych MiGov, zatiaľ čo Izrael stratil len jeden Mirage. Letecké súboje pokračovali počas následných pokusov o záchranu pilota, pričom boli zostrelené ďalšie štyri MiGy-21.
Od vypuknutia jomkipurskej vojny (6. októbra 1973) boli izraelské lietadlá Mirage a Nešer nasadzované výhradne na vybojovanie vzdušnej prevahy. Stíhačky Mirage zaznamenali počas tohto konfliktu množstvo zostrelov a zožali tak opäť veľký úspech.
V úvodných dňoch vojny strážili Mirage IIICJ izraelský vzdušný priestor, aby zabránili možným útokom na svoje mestá a dôležité zariadenia. Počas jedného takého hliadkovania sa stíhačke Mirage podaril kuriózny zostrel, ktorým zničila raketu s plochou dráhou letu KSR-2, vypustenú z egyptského Tu-16. Na tretí deň vojny zaútočila na leteckú základňu Refidim štvorica egyptských Su-7. Lietadlám Mirage sa podarilo zo základne vzlietnuť aj napriek prebiehajúcemu útoku a všetky štyri egyptské stíhačky zostreliť. Dňa 24. októbra, v posledný deň bojov medzi Izraelom a Egyptom, sa uskutočnil veľký súboj medzi ôsmimi Mirage a dvanástimi MiGmi. Pri tomto strete, ktorý sa uskutočnil nad územím Egyptu, bolo zostrelených 7 MiGov, zatiaľ čo všetky lietadlá Mirage sa vrátili bezpečne na základňu. V priebehu celej vojny stratilo izraelské letectvo len 12 stíhačiek Mirage.

</doc>
<doc id="623170" url="https://sk.wikipedia.org/wiki?curid=623170" title="Epiblast">
Epiblast



</doc>
<doc id="623171" url="https://sk.wikipedia.org/wiki?curid=623171" title="Basketbalová extraliga žien 1994/95">
Basketbalová extraliga žien 1994/95

Basketbalová extraliga žien v sezóne 1994/95 bol 3. ročník extraligy basketbalistiek, najvyššej basketbalovej súťaže žien na Slovensku, ktorú kontroluje Slovenská basketbalová asociácia (SBA). Súťaž niesla dobový názov "I. liga žien". V sezóne účinkovalo 12 družstiev. Víťazom sa tretíkrát v rade stalo družstvo Sipox Ružomberok, ktoré vo finálovej sérii zvíťazilo nad Spartak SAM Myjava.
Ružomberok sa stal aj víťazom maďarsko-slovenského pohára, za účasti 4 maďarských a 4 slovenských družstiev.
Systém súťaže.
Po odohraní dvojkolovej základnej časti nasledovala rovnako dvojkolová nadstavbová časť v skupinách o 1.6. miesto a o 7.12. miesto. Družstvám sa v nadstavbovej časti započítavali výsledky odohraté v základnej časti. Družstvá na 1. až 8. mieste po základnej časti postúpili do play-off, ktoré sa hralo na 2 víťazné zápasy.
Účastníci.
Poznámka: Pred sezónou sa spojil klub TJ Slávia Filozof Bratislava s BK Šamorín, ktorého ženský seniorský tím bol vtedy účastníkom II. ligy, a vytvorili klub BK Filozof Šamorín.

</doc>
<doc id="623172" url="https://sk.wikipedia.org/wiki?curid=623172" title="Frances Arnoldová">
Frances Arnoldová

Frances Arnoldová (; * 25. júl 1956, Edgewood, Pensylvánia, USA) je americká biochemička a chemická inžinierka.
Jej výskum zahŕňa predovšetkým využitie riadenej evolúcie na produkciu zelenej energie a k ekologickej chemickej syntéze. V roku 2018 získala Nobelovu cenu za chémiu za priekopnícke využitie riadenej evolúcie na tvorbu enzýmov s vylepšenými alebo novými funkciami. 
V roku 1979 získala bakalársky titul v odbore strojného a leteckého inžinierstva na Princeton University a v roku 1985 doktorát v odbore chemického inžinierstva na University of California, Berkeley v Berkeley, kde tiež vykonávala postdoktorálny výskum v oblasti biofyzikálnej chémie.V roku 1986 začala pracovať na California Institute of Technology, kde je v súčasnosti profesorkou chémie, inžinierstva, bioinžinierstva a biochémie. Pokračuje vo výskume riadenej evolúcie a jej využitia vo vede, medicíne, chémii a energetike.

</doc>
<doc id="623173" url="https://sk.wikipedia.org/wiki?curid=623173" title="Frances Hamilton Arnold">
Frances Hamilton Arnold



</doc>
<doc id="623174" url="https://sk.wikipedia.org/wiki?curid=623174" title="Frances Arnold">
Frances Arnold



</doc>
<doc id="623178" url="https://sk.wikipedia.org/wiki?curid=623178" title="Letné olympijské hry mládeže 2018">
Letné olympijské hry mládeže 2018

Letné olympijské hry mládeže 2018, oficiálne III. letné olympijské hry mládeže (, oficiálne , , nazývané tiež Buenos Aires 2018, skratka YOG 2018 (z anglického názvu)) sú medzinárodnou športovou udalosťou, ktorá sa koná od 6. októbra do 18. októbra 2018 v meste Buenos Aires. Organizuje ich Medzinárodný olympijský výbor a sú jednými z radu Olympijských hier mládeže. Usporiadateľskou krajinou je Argentína.
Voľba miesta konania.
O usporiadanie LOH mládeže 2018 sa uchádzalo šesť miest, ktoré 12. marca 2012 ohlásili svoju kandidatúru:
Poznaň svoju kandidatúru 8. októbra 2012 stiahla z dôvodu nedostatku financií. Medzinárodný olympijský výbor 13. februára 2013 vybral tri kandidátske mestá:

</doc>
<doc id="623180" url="https://sk.wikipedia.org/wiki?curid=623180" title="CST-100 Starliner">
CST-100 Starliner



</doc>
<doc id="623182" url="https://sk.wikipedia.org/wiki?curid=623182" title="Julio Argentino Roca">
Julio Argentino Roca

Alejo Julio Argentino Roca Paz (* 17. júl 1843, San Miguel de Tucumán – † 19. október 1914, Buenos Aires) bol argentínsky politik a vojak. Bol dvakrát prezidentom Argentíny a to v rokoch 1880 - 1886, kedy bol 4. prezidentom Argentínskej republiky a v rokoch 1898 - 1904, kedy bol 9. prezidentom štátu. Vzhľadom na rôzne štátne zriadenia Argentíny v minulosti je považovaný za 9. a 14. prezidenta krajiny. Pred tým pôsobil ako minister vojny a námorníctva a minister vnútra. Patrí medzi najvýznamnejších argentínskych politikov konca 19. storočia. Ako vojenský generál a neskôr aj prezident viedol vojenské operácie proti pôvodným obyvateľom na juhu súčasnej Argentíny, vďaka čomu sa jej územie rozšírilo až na úplný juh Južnej Ameriky. Tieto vojenské operácie však boli spojené s častým porušovaním ľudských práv, násilným presídľovaním a aj systematickým vraždením pôvodného obyvateľstva, ktoré sa nechcelo podrobiť. Na druhej strane sa vďaka získaniu a následnému osídleniu tak veľkého územia v Patagónii stala neskôr Argentína jedným z najvýznamnejších poľnohospodárskych producentov a exportérov.
Životopis.
Mladosť, profesionálne začiatky a vojna proti indiánom v Patagónii.
Narodil sa v meste San Miguel de Tucumán na severozápade Argentíny do vojenskej rodiny. Jeho otec Segundo Roca bol dôstojníkom a bojoval vo vojne za nezávislosť Argentíny na strane bojovníkov za nezávislosť a neskôr aj vo vojne trojspolku na strane Argentíny. Študoval na Colegio del Uruguay, ktorú ako slobodnú vzdelávaciu inštitúciu provincie Entre Ríos založil guvernér provincie Justo José de Urquiza. Roca chcel pôvodne študovať medicínu, no nakoniec už v roku 1858 vstúpil do armády. Na strane Argentínskej konfederácie následne bojoval v občianskej vojne proti provincii Buenos Aires. Následne v rokoch 1864 až 1870 sa zúčastnil aj vojny trojspolku, v ktorej mu zomrel otec a dvaja bratia. Z tejto vojny sa domov vrátil s hodnosťou plukovníka. Bol jedným z veliteľov posledných bojov proti federálnym rebelom v občianskej vojne, kedy sa podieľal na porážke povstania Ricarda Lópeza Jordána v roku 1871. V roku 1873 bol povýšený do hodnosti generála.
V tomto období sa už územie reálne ovládané argentínskou vládou pomaly už od polovice 19. storočia posúvalo smerom na juh. Bolo to hlavne z dôvodu príchodu množstva nových európskych osadníkov, ktorí zakladali na voľných miestach svoje farmy. To vyvolalo prvé konflikty s miestnym pôvodným obyvateľstvom, ktoré prerástli v otvorený boj. Indiáni vytvorili lúpežné skupiny, ktoré napádali farmy, kde zabíjali, znásilňovali, unášali predovšetkým ženy a rabovali. Vláda sa proti tomu snažila zasiahnuť, no až do ukončenia vojny trojspolku v roku 1870 nemohla do oblasti vyslať väčšie vojsko, aby situáciu vyriešilo. Práve na začiatku 70. rokov 19. storočia sa indiánske útoky vystupňovali, na čo už musela vláda reagovať. Prvú vojenskú kampaň v roku 1876 viedol minister vojny Adolfo Alsina, ktorý rozšíril územie až po okraj súčasnej provincie Buenos Aires, pričom už počas tejto kampane boli zabité tisíce pôvodných obyvateľov. Roca kritizoval Alsinov postup ako obranný, no po smrti Alsina na konci roka 1877 ho prezident Nicolás Avellaneda vymenoval už v januári 1878 za ministra vojny a námorníctva a poveril ho velením nad bojovými akciami na juhu proti indiánom. Alsina veril, že indiáni môžu byť začlenení do Západnej civilizácie, čím sa skončia ich útoky, naopak Roca bol presvedčený, že musia byť absolútne porazení a podrobení silou. Parlament následne prijal zákon o rozšírení územia štátu až po rieky Río Negro (súčasná provincia Río Negro) a Neuquén (súčasná provincia Neuquén), kde sa mali usídľovať európski prisťahovalci na úkor pôvodného obyvateľstva. Prezident Avellaneda síce nebol presvedčený o správnosti zdôvodnenia rozširovania územia, no vzhľadom na hrozbu, že toto územie obsadí susedné Čile s plánom generála Rocu súhlasil. V októbri 1878 bolo vytvorené Guvernéstvo Patagónia s jurisdikciou až po Hornský mys. Toto ťaženie dostalo pomenovanie Dobytie púšte. Roca s armádou zahájili novú ofenzívu a rýchlo postupovali, zajali pritom viac ako 4 000 indiánov, hlavne žien a detí. Hlavný a najväčší útok sa začal v apríli nasledujúceho roka, kedy Roca so 6 000 vojakmi pri rieke Río Negro zabil viac ako 1 300 indiánskych bojovníkov a podobný počet zajal. Zajatí boli aj piati najvýznamnejší indiánski náčelníci, z toho jeden bol zabitý. Následne padlo do zajatia viac ako 10 000 indiánov, aj žien a detí. Kmene, ktoré vojenské ťaženie generála Rocu prežili, boli presunuté do najodľahlejších častí Argentíny, 10 000 indiánov bolo v zajateckých táboroch a ďalších 3 000 bolo presunutých do Buenos Aires, následne boli rozdelení podľa pohlavia, aby sa zabránilo ich ďalšiemu rozmnožovaniu. Nové územia podľa plánu obsadili farmári a dobytkári.
Prvá vláda.
Vojenské víťazstvá priniesli Rocovi veľkú popularitu a stal sa najvýznamnejším predstaviteľom Národnej autonomistickej strany. Rocu navrhli členovia strany za nového kandidáta na prezidenta. Prezident Avellaneda sa súčasne snažil o federalizáciu Buenos Aires, t. j. o oddelenia mesta od provincie, čo bolo prisľúbené už pri vzniku novodobej republiky, no stále to nebolo uskutočnené. S tým však nesúhlasili mnohí obyvatelia hlavného mesta, ktorí sa začali ozbrojovať a organizovať do milícii. V apríli 1880 sa uskutočnili prezidentské voľby, ktoré jednoznačne vyhral generál Julio Argentino Roca, nevyhral iba v provinciách Buenos Aires a Corrientes. To vyvolalo v Buenos Aires nepokoje, kvôli ktorým musel prezident dočasne presťahovať vládu do neďalekej obce Belgrano. V polovici júna vypuklo ozbrojené povstanie, ktoré do hlavného mesta prišla potlačiť federálna armáda, ktorá nakoniec boje vyhrala. Na strane Buenos Aires boli tisíce mŕtvych a tak boli vzbúrenci prinútení prijať podmienky vlády. Výmenou za amnestiu vzbúrenci uznali výsledky posledných prezidentských volieb a súhlasili s federalizáciou Buenos Aires. 12. októbra 1880 odovzdal prezident Avellaneda funkciu svojmu nástupcovi generálovi Rocovi. Nástupom Rocu do funkcie prezidenta sa skončila tzv. "éra historických prezidentov" a naopak sa začalo "obdobie konzervatívnej republiky". V čase nástupu do úradu mal Roca iba 37 rokov a stal sa tak druhým najmladším prezidentom v histórii krajiny po jeho predchodcovi Avellanedovi, ktorý mal v čase nástupu do úradu iba o niekoľko mesiacov menej. Prioritami Rocu vo funkcii bolo udržanie mieru a stability, čo malo priniesť prosperitu a slobodu. Aby prezident túto stabilitu zabezpečil, rozdeľoval peniaze zo štátneho rozpočtu do jednotlivých provincii podľa lojality ich guvernérov. Ak niektorý z guvernérov nebol dostatočne lojálny, alebo sa prezidentovi jeho vláda nepozdávala, vedel ho rôznymi spôsobmi odstrániť z funkcie, súčasne využíval na presadenie svojich politických zámerov rôzne formy nekalých praktík. Na druhej strane presadil prijatie viacerých nových zákonov, čo bolo pre krajinu veľmi prospešné.
Vďaka obsadeniu obrovských území na juhu sa zvýšila poľnohospodárska a dobytkárska produkcia, čo veľmi pomohlo ekonomike štátu. Veľmi významná bola menovaná reforma, ktorá štátu umožnila získať definitívnu kontrolu nad menovou politikou. Na konci roka 1884 vypukla krátka ekonomická kríza, ktorú vláda vyriešila získaním zahraničného úveru. Za prvej vlády prezidenta Rocu sa nebývalo rozšírila železničná siet, ktorej dĺžka sa skoro strojnásobila. Bývalý prezident Domingo Faustino Sarmiento presvedčil Rocu, aby sa zameral aj na oblasť vzdelávania, čo znamenalo prijatie nových vzdelávacích zákonov a budovanie ďalších nových škôl. To výrazne zvýšilo gramotnosť obyvateľstva. Roca sa tiež snažil dosiahnuť oddelenie cirkvi od štátu, povolil vyučovanie náboženstva aj na štátnych školách, čo vyvolalo veľký konflikt s cirkvou a niekoľkoročné prerušenie vzťahov so Svätou stolicou. Prezident pokračoval v rozširovaní územia, keď v roku 1884 došlo k vytvoreniu Národného územia Chubut, prítomnosť si Argentína upevňovala aj na severe na území Chaco. V rámci zahraničnej politiky sa snažil o stanovenie hraníc so susedným Čile, kedy využil hlavne skutočnosť, že Čile bolo v konflikte so susednými štátmi Bolívia a Peru. Aby sa Čile vyhlo boju na dvoch frontoch, uzavrelo s Argentínou dohodu. Hlavnou snahou celej vlády však zostávala veľká podpora prisťahovalectva z Európy. V roku 1886 sa konali nové voľby, ktoré vyhral Rocov spojenec Miguel Juárez Celman.
Politická kariéra po odchode z funkcie a druhá vláda.
Nový prezident sa však už veľmi skoro začal správať pomerne autoritársky. Spočiatku sa mu ale celkom ekonomicky darilo, no v roku 1890 bola krajina ekonomicky vo veľmi zlom stave a kvôli tlačeniu nových peňazí začala inflácia. Zahraničný dlh tým pádom rapídne vzrástol, zároveň sa znížila miera exportu a znížili reálne mzdy. Voči Celmanovi sa tak postavila pomerne silná opozícia zložená z rôznych skupín. Na čele opozície stáli politik Leandro Alem a bývalý prezident Bartolomé Mitre. Ten dokázal získať veľkú podporu aj vo vojsku a v júli 1890 začala revolúcia zvaná tiež revolúcia roku 90, alebo tiež revolúcia z parku. Alem a Mitre však mali rozdielne záujmy, kým Alem sa snažil o skutočnú revolúciu a zmenu, Mitre sa chcel hlavne dostať späť k moci. Alem tak vyšiel proti prezidentovi sám so svojou milíciou a bol tak ľahko porazený. Mitre sa totiž ešte pred tým dohodol s bývalým prezidentom Rocom, že Celmana vystrieda kompromisný kandidát Carlos Pellegrini s tým, že v ďalších voľbách podporí Roca práve Mitreho. Celman tak bez podpory Rocu abdikoval a v auguste 1890 sa prezidentom stal skutočne vtedajší viceprezident Pellegrini. Nového prezidenta Roca plne podporoval a vďaka tomu sa vláde podarilo presadiť dôležité úsporné opatrenia, vďaka ktorým Argentína prekonala krízu. Prezidentovi Pellegrinimu sa tiež podarilo vyjednať nové podmienky splácania zahraničného dlhu a zreformovať bankový systém. Pozitívny vplyv mal aj nárast exportu poľnohospodárskych produktov. V roku 1891 sa začal hľadať nový prezident, najvážnejšími kandidátmi boli Roque Sáenz Peña a bývalý prezident Bartolomé Mitre. Ani jedného však Roca nechcel vo funkcii prezidenta vidieť a tak presvedčil otca Roqueho Sáenza Peñu Luisa Sáenza Peñu, aby prijal kandidatúru, čo sa mu aj podarilo. Aby Roca zabránil aj druhej časti opozície získať moc, presvedčil prezidenta Pellegriniho, aby nechal zatknúť Leandra Alema a jeho spolupracovníkov. Vďaka tomu dosiahol, že voľby jednoznačne vyhral jeho kandidát Luis Sáenz Peña, ktorý sa v októbri 1892 ujal funkcie prezidenta. Peñu síce ovládal Roca, ale aj napriek tomu sa tento prezident ukázal ako veľmi slabý. Roca sa ho teda rozhodol nahradiť a v januári 1895 ho vystriedal viceprezident José Evaristo Uriburu. Jednalo sa o schopného človeka, no nemal väčšie osobné ambície a tak sa Roca mohol venovať kampani na svoje ďalšie znovuzvolenie.
Roca vyhral v roku 1898 voľby a v októbri sa ujal druhýkrát funkcie prezidenta. Voľby však boli poznačené mnohými podvodmi a iba v provincii Buenos Aires sa podarilo podvodom zabrániť a vyhral tam tým pádom vodca opozície Bernardo de Irigoyen. Druhá Rocova vláda sa opäť zamerala na budovanie školstva, tento raz odborného technického. Aby sa posilnila a viac sprofesionalizovala armáda, vláda nechala otvoriť novú vojenskú akadémiu. Došlo tiež k zavedeniu povinnej vojenskej služby. V septembri 1904 prezident Roca presadil zákon, ktorý zaviedol dôchodok pre štátnych zamestnancov. Roca následne prešiel celú krajinu, dostal sa až na úplný juh a prešiel na čilské územie, kde sa v meste Punta Arenas stretol s čilským prezidentom Federicom Errázurizom Echaurrenom, aby spolu vyriešili územné spory oboch krajín. V roku 1901 Roca nechal obnoviť vzťahy so Svätou stolicou. O rok neskôr sa dohodol s Čile na obmedzení vzájomného zbrojenia a súčasne sa oba štáty dohodli na tom, že ich budúce územné spory bude riešiť britská arbitráž. Ekonomicky sa Argentíne taktiež darilo, hlavne vďaka zvyšovaniu cien poľnohospodárskych výrobkov na svetových trhoch. Ale snaha vlády o reštrukturalizáciu zahraničného dlhu vyvolala veľké celonárodné protesty, vláda vyhlásila výnimočný stav a svoje snahy v rámci zahraničného dlhu zastavila. To oslabilo prezidentovu pozíciu a rozdelilo jeho stranu na dve frakcie. Pre vládu však bolo znepokojujúce, že chudoba a robotnícka trieda začali podporovať radikálnejšie ľavicové strany vrátane anarchistov. Hlavná opozičná strana sa dokonca od roku 1898 na protest voči manipulovaniu volieb vôbec nezúčastňovala. V krajine tak vznikol tlak na politické zmeny, ktorým sa však Roca veľmi bránil, čo oslabilo jeho pozíciu vnútri jeho vlastnej strany. V roku 1904 sa tak prezidentom stal kompromisný kandidát oboch frakcii Národnej autonomistickej strany Manuel Quintana.
Posledné obdobie.
Po odchode z funkcie Roca odišiel na svoj vidiecky statok do provincie Córdoba. Vplyv na chod štátu tak posilňovali jeho odporcovia, ktorým sa podarilo zastaviť všetky pokusy Rocu o presadenie jeho spojencov na nejaký post. Roca sa neskôr vrátil do Buenos Aires, no už nedosiahol žiadny významnejší politický vplyv. 19. októbra 1914 zomrel v Buenos Aires, kde je aj pochovaný.

</doc>
<doc id="623184" url="https://sk.wikipedia.org/wiki?curid=623184" title="Martin Šmahel">
Martin Šmahel

Martin Šmahel (* 1. október 1982, Galanta, Slovensko) je slovenský model, fitness tréner a moderátor. V roku 2008 zvíťazil v československej súťaži "Muž roka 2008". V roku 2011 sa zúčastnil súťaže "Manhunt International", kde obsadil piate miesto.
V roku 2009 sa objavil v známej tanečnej show "Let’s Dance" TV Markíza, popri práci fitness trénera sa objavuje príležitostne v rôznych TV projektoch televízie Markíza ako "Teleráno", "Susedia", "Chart show", "Pevnosť Boyard", a mnoho iných.
Popri práci trénera sa venuje modelingu, prednáškam o racionálnej výžive, moderovaniu športových a kultúrnych podujatí, súkromných večierkov a rôznych eventov.
V 2018 zaznamenal prelom v kariére keď prijal ponuku zažiť drsné podmienky v reality show "Farma X (Nový život)". Šou opustil pred bránami finále päť dní pred jej skončením.
Martin Šmahel sa po 4 ročnom vzťahu zosobášil s televíznou moderátorkou Miriam Kalisovou, a 16. novembra 2013 sa im narodila dcérka Mia.
Po problémoch vo vzťahu sa po piatich rokoch manželstva dvojica v júli 2017 rozviedla na okresnom súde v Malackách, pričom sa obaja rodičia o svoju dcérku naďalej starajú.
V roku 2022 sa objavil ako moderátor v televíznej súťaží "Survivor Česko &amp; Slovensko".
Životopis.
Vyštudoval Fakultu telesnej výchovy a športu Univerzity Komenského. Má troch bratov, z toho má dvojča Miroslava, ktorý sa tiež prihlásil v roku 2008 do súťaže "Muž roka". Venuje sa modelingu, pracuje ako fitness tréner a ako moderátor pôsobil v relácií "O desať rokov mladší", kde moderoval po boku jeho bývalej manželky Miriam Kalisovej. V treťom pokračovaní tanečnej show Let’s Dance si zatancoval s tanečníčkou Mirkou Kosorínovou.

</doc>
<doc id="623189" url="https://sk.wikipedia.org/wiki?curid=623189" title="Konferencie v Chantilly">
Konferencie v Chantilly

Konferencie v Chantilly boli sériou troch konferencií usporiadaných v rokoch 1915 a 1916, počas prvej svetovej vojny, krajinami Dohody. Boli pomenované podľa francúzskej obce Chantilly, kde sa všetky tri uskutočnili.
Prvá konferencia v Chantilly.
Odštartovaná 7. júla 1915, prvá konferencia v Chantilly bola zároveň prvou spojeneckou konferenciou prvej svetovej vojny vôbec. Usporiadaná bola krátko po vstúpení Talianska do vojny na strane Dohody. Zúčastnili sa jej predstavitelia Spojeného kráľovstva (vrátane vrchného veliteľa Johna Frencha a náčelníka imperiálneho generálneho štábu Williama Robertsona), Francúzska (vrátane ministra vojny Alexandra Milleranda a vrchného veliteľa Josepha Joffreho), Belgicka, Talianska, Srbska a Ruska. Joffre sa zasadzoval za koordinované akcie, ktoré by zlepšili vyhliadky na spojenecké víťazstvo vo vojne, žiadne konkrétne závery však neboli prijaté. Tie priniesla až druhá konferencia, kde sa spojenci dohodli na spoločnom postupe v prípade ohrozenia zo strany centrálnych mocností.
Druhá konferencia v Chantilly.
Druhá konferencia bola usporiadaná medzi 8. až 12. decembrom 1915 v Joffreho hlavnom stane (Grand Quartier Général). Zúčastnili sa jej vojenskí predstavitelia Francúzska, Spojeného kráľovstva, Ruska, Srbska a Talianska s cieľom dohodnúť spoločnú bojovú stratégiu v nadchádzajúcom roku. Na konferencii došlo k zhode na návrhu Joffreho, že akékoľvek nadchádzajúce ofenzívy na západnom fronte by mali jednotlivé krajiny odštartovať v zhruba rovnakom čase, aby sa tak armádam centrálnych mocností znemožnil transport vojsk medzi jednotlivými úsekmi frontu. Na nadväzujúcom stretnutí z 12. a 13. marca 1916 tiež došlo k dohode na synchrónnom spustení útokov krátko po začiatku ruskej ofenzívy odhadovanom na 15. máj, posilnení macedónskeho frontu a námornej blokáde centrálnych mocností.
Tretia konferencia v Chantilly.
Tretia a posledná konferencia prebehla 15. a 16. novembra 1916. Jednotliví lídri na nej zhodnotili, že spoločné ofenzívy z tohto roka otriasli centrálnymi mocnosťami a na základe toho začali plánovať jarnú ofenzívu, ktorej cieľom bolo túto oslabenú pozíciu nepriateľa využiť ako na fronte vo Francúzsku, tak i na Balkáne. Joffre navrhol vybaviť ruskú armádu jej západnými spojencami a takto čerstvo vyzbrojenú armádu využiť na vyradenie Bulharska z vojny. Novú ofenzívu na západe, ešte väčšiu než tú v uplynulom roku, chcel začať už vo februári, na čo však zamietavo reagovali ako Briti, tak i Rusi a Taliani, ktorí síce súhlasili so samotnou ofenzívou, no zároveň tvrdili, že na ňu nebudú pripravení skôr, než v máji. Značný čas zabrali diskusie o macedónskom fronte a navrhovanom útoku na Bulharsko, no ešte pred tým, než došlo k jeho plánovaniu, bol Joffre zbavený svojej funkcie a nahradený Robertom Nivellom, ktorý pre rok 1917 navrhol iný, ešte ambicióznejší plán.

</doc>
<doc id="623192" url="https://sk.wikipedia.org/wiki?curid=623192" title="Cievny systém">
Cievny systém



</doc>
<doc id="623193" url="https://sk.wikipedia.org/wiki?curid=623193" title="Lymfatický systém">
Lymfatický systém



</doc>
<doc id="623194" url="https://sk.wikipedia.org/wiki?curid=623194" title="Miazgový systém">
Miazgový systém



</doc>
<doc id="623195" url="https://sk.wikipedia.org/wiki?curid=623195" title="Letné paralympijské hry 1996">
Letné paralympijské hry 1996

X. letné paralympijské hry sa konali od 16. do 25. augusta 1996 v Atlante. 
V celkom 519 súťažiach v 19. športoch sa v Atlante predstavilo 3 254 zdravotne postihnutých športovcov. V slovenských farbách súťažilo 28 reprezentantov, ktorí vybojovali 11 medailí.
Športy.
Na programe bolo 19 športov:

</doc>
<doc id="623196" url="https://sk.wikipedia.org/wiki?curid=623196" title="Montserrat Caballé">
Montserrat Caballé



</doc>
<doc id="623200" url="https://sk.wikipedia.org/wiki?curid=623200" title="Milan Žuffa">
Milan Žuffa

Milan Žuffa (* 15. máj 1887, Liptovský Svätý Mikuláš - † 7. december, 1942 Bratislava) bol slovenský a československý chemický inžinier, podnikateľ a politik; medzivojnový poslanec Revolučného národného zhromaždenia.
Životopis.
Narodil sa 15. mája 1887 v Liptovskom Mikuláši ako syn garbiara Ondreja Žuffu a jeho manželky Berty Šprenger. Študoval na gymnáziu v Kežmarku, následne na Vysokej škole technickej v Berlíne-Charlottenburgu, kde zložil v novembri 1909 záverečné skúšky. V rokoch 1911-1912 študoval garbiarsku chémiu v Londýne a v Leedsi. V lete roku 1916 sa zapojil do československého odboja. Bol účastníkom slovenského národného hnutia, stúpencom česko-slovenskej spolupráce, takisto sa zúčastňoval porád československej jednoty v Luhačoviciach. Bol organizátorom Slovenskej národnej strany a členom priemyselného výboru v jej ústredí. V roku 1918 bol jedným zo signatárov Martinskej deklarácie. Bol členom výkonného výboru Slovenskej národnej rady. Po vzniku Československa zasadal v Revolučnom Národnom zhromaždení. Mandát nadobudol v januári 1919, rezignoval v januári 1920. Od roku 1936 predsedom Ústredného združenia slovenského priemyslu. Podporoval zrovnoprávnenie slovenského priemyslu s českým, veľkými finančnými prostriedkami prispieval na dobročinné a cirkevné základiny. 

</doc>
<doc id="623209" url="https://sk.wikipedia.org/wiki?curid=623209" title="Margita Prokeinová">
Margita Prokeinová

Prof. JUDr. Margita Prokeinová PhD. (* 26. september 1971, Bojnice) je slovenská právnička, vysokoškolská učiteľka a reprezentantka v plávaní. Získala medaily na Letnej paralympiáde 1996 a Letnej paralympiáde 2000.
Začiatky.
Narodila sa v Bojniciach, pochádza z Handlovej, ale od štyroch rokov býva v Bratislave. Plávať sa naučila v šiestich rokoch. Pôvodne chcela pracovať ako lekárka, ale nakoniec vyštudovala právo. V šestnástich mesiacoch mala úraz, chýbajú jej obe dlane.
Vysokoškolské pôsobenie.
Od 1. januára 1997 je v pracovnom pomere s Právnickou fakultou Univerzity Komenského kde je garantkou PhD štúdia v odbore trestné právo. Je docentkou na Katedre trestného práva, kriminológie a kriminalistiky.
V roku 2009 jej vyšla vysokoškolská učebnica "Dokazovanie a jednotlivé dôkazné prostriedky v trestnom procese : (s praktickými príkladmi)".
Športové pôsobenie.
Súťaží v kategóriách S 7, SB 8 a SM 7.
V roku 1994 získala finálové umiestnenie na Majstrovstvách sveta vo Vallette na Malte. Na Letnej paralympiáde 1996 v Atlante získala striebornú medailu na 50 m motýlik a bronzovú medailu na 50 m voľným spôsobom. Na Majstrovstvách Európy v španielskom Badajoze získala 1. miesto v 50 metrov motýlik. Na Majstrovstvách sveta v novozélandskom Christchurch v roku 1998 3. miesto v 50 metrov motýlik.
Na Letnej paralympiáde 2000 v austrálskom Sydney získala striebro za 50 m motýlik a 200 m polohové preteky. Na Majstrovstvách Európy 2001 v Štokholme získala prvé miesto v 50 m motýlik. V rovnakej disciplíne získala 1. miesto aj na Majstrovstvách sveta 2002 v Mar Del Plata, Argentína. Na Majstrovstvách sveta IWAS, Christchurch, Nový Zéland v roku 2003 získala štyri prvenstvá: 50 m motýlik, 50 m voľným spôsobom, 100 m znak a 100 voľným spôsobom. V polohových pretekoch na 200 m získala 2. miesto. Na Letnej paralympiáde 2004 v Aténach získala 5. až 13. miesta. Na Letnej paralympiáde 2008 v Pekingu získala 5. až 9. miesta. Na Majstrovstvách sveta IPC v roku 2009 v brazílskom Rio de Janeiro získala v 25 m bazéne 4. miesto na 50 m motýlik a vytvorila zároveň európsky rekord.
V decembri 2010 získala 1. miesto v kategórii "Športovec desaťročia" telesne postihnutých športovcov konanej spolu s 10. ročníkom Ankety o najúspešnejšieho športovca a športového kolektívu Bratislavy.

</doc>
<doc id="623218" url="https://sk.wikipedia.org/wiki?curid=623218" title="Fairchild 24">
Fairchild 24

Fairchild 24 je štvormiestne ľahké dopravné lietadlo, ktoré bolo vyrábané Kreider-Reisner Aircraft Hagerstown, divíziou Fairchild Aviation Corporation. V tridsiatych a štyridsiatych rokoch 20. storočia patrilo medzi veľmi obľúbené civilné lietadlá, pričom sa vyznačovalo ekonomickou prevádzkou a ľahkou ovládateľnosťou. Lietadlo využívalo mnoho hollywoodskych hviezd vrátane Roberta Taylora, Tyrona Powera, Mary Pickfordovej a Jamesa Stewarta. 
Keď USA vstúpili do druhej svetovej vojny, bola výrobná linka Fairchilda využitá na armádne účely. Vznikajú tak ľahké dopravné verzie UC-61 Forwarder pre americkú armádu a Argus pre britskú RAF. Existujúce civilné verzie lietadiel boli zabavené a zavedené tiež do služby v americkej armáde.
Vznik a vývoj.
Model 24 prvýkrát vzlietol v roku 1932. Jeho výroba prebiehala v rokoch 1932 až 1948. Spoločnosť Fairchild vyrobila viac ako 1500 strojov tohto typu a ďalších 280 bolo vyrobených spoločnosťou Temco (Texas Engineering &amp; Manufacturing Company), ktorá po druhej svetovej vojne odkúpila od Fairchildu výrobné práva. Celkovo tak zišlo z výrobnej linky viac ako 1800 lietadiel Fairchild 24.
Konštrukcia.
Fairchild 24 je hornoplošník s rozpätím krídel . Drak lietadla pozostáva zo zvarených oceľových trubiek a drevených líšt, ktoré sú pokryté látkou. 
Tento model predstavoval v porovnaní s predchádzajúcimi typmi radikálny krok, ktorým sa firma Fairchild snažila získať čo najväčší podiel v sektore súkromných pilotov. Interiér bol navrhnutý slávnym americkým priemyselným a automobilovým dizajnérom Raymondom Loewym. Medzi najzaujímavejšie prvky patrili okenné kľučky so sťahovacími oknami podobne, ako to bolo bežné u áut. Pohodlné sedadlá a mnoho ďalších funkcií v automobilovom štýle spravili z modelu 24 jedno z najkrajších a najpohodlnejších lietadiel svojej doby. Ďalším významným prvkom bol robustný podvozok, ktorý umožnil pilotovi modelu 24 pristáť aj v teréne mimo pristávacej dráhy.
Lietadlá Fairchild 24 boli vyrábané s dvoma rôznymi typmi piestových spaľovacích motorov, pričom každý z nich dáva týmto strojom charakteristický vzhľad. Verzia F-24W má hviezdicové motory Warner "Super Scarab". Tieto stroje majú vďaka kruhovému tvaru motora krátke nosy. Zvyšné lietadlá vo verzii F-24R majú šesťvalcové radové motory Ranger a sú preto charakteristické svojimi dlhými nosmi.
Operačné nasadenie.
Počas druhej svetovej vojny bola verzia UC-61 Forwarder používaná americkými ozbrojenými silami na pobrežné hliadkovanie a jej úlohou bolo udržať japonské alebo nemecké ponorky čo najďalej od amerického pobrežia. Lietadlo mohlo niesť dve bomby s hmotnosťou a bolo úspešné vo viacerých konfrontáciách s nemeckými ponorkami.
Používatelia.
 Austrália 
Royal Australian Air Force
 Brazília
Brazílske vzdušné sily
 Československo
Československá ľudová armáda
 Fínsko
Fínske vzdušné sily
 Izrael
Izraelské vzdušné sily
 Kanada
Kanadské kráľovské letectvo
 Spojené kráľovstvo 
Royal Air Force
 Švédsko
Švédske vzdušné sily
 Taliansko
Talianske vzdušné sily
 Thajsko
Thajske kráľovské vzdušné sily
 USA
United States Army Air Forces
United States Marine Corps
United States Navy
United States Coast Guard

</doc>
<doc id="623220" url="https://sk.wikipedia.org/wiki?curid=623220" title="Luis Sáenz Peña">
Luis Sáenz Peña

Luis Sáenz Peña Davila (* 2. apríl 1822, Buenos Aires – † 4. december 1907, Buenos Aires) bol argentínsky politik a právnik. V roku 1892 sa stal 7. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 12. prezidenta krajiny. Pred tým pôsobil ako sudca na rôznych súdoch.
Životopis.
Narodil sa v Buenos Aires, vyštudoval právo na Univerzite v Buenos Aires. V roku 1882 sa stal sudcom Najvyššieho súdu Provincie Buenos Aires, neskôr pôsobil aj ako prezident Banky Provincie Buenos Aires. V roku 1890 sa stal sudcom Najvyššieho súdu Argentíny. O rok neskôr bol vybraný bývalým prezidentom Juliom Argentinom Rocom ako kompromisný kandidát na prezidenta. Jeho kandidatúru nakoniec podporil aj ďalší bývalý prezident Bartolomé Mitre, pretože sa obával víťazstva kandidáta ľavicovej strany Radikálna občianska únia. Prezidentské voľby v roku 1892 nakoniec vyhral a v októbri prevzal úrad prezidenta.
Krajina bola stále v zložitej situácii po veľkej ekonomickej kríze, ktorú už ale začal úspešne riešiť predchádzajúci prezident Carlos Pellegrini. Aj Sáenz Peña pokračoval v začatých úsporných opatreniach a v roku 1893 už bola kríza vyriešená. Počas jeho vlády sa podarilo železnicou spojiť všetky hlavné mesta argentínskych provincii okrem jedného. Na tomto však nemal prezident až tak veľkú zásluhu, pretože ťažil z opatrení svojho predchodcu. Noviny prezidenta často kritizovali, kvôli čomu začal pravidelne meniť ministrov vo vláde. To prinieslo veľkú nestabilitu a panovali pochybnosti o schopnosti Sáenza Peñu vykonávať funkciu prezidenta. Hrozila dokonca ozbrojená revolta proti vláde, na sile získavala opozičná strana Radikálna občianska únia, ktorá dokonca dokázala vyhrať voľby v provincii Buenos Aires. Kontrolu nad vládou postupne úplne prevzali bývalí prezidenti Roca a Pellegrini, ktorí presvedčili všetkých ministrov, aby podali v polovici januára 1895 demisiu. V bezvýchodnej situácii tak prezident Sáenz Peña taktiež o niekoľko dní neskôr rezignoval. Novým prezidentom sa stal dovtedajší viceprezident José Evaristo Uriburu. Po odchode z úradu sa Sáenz Peña stiahol z politického života, v roku 1907 zomrel v Buenos Aires, kde je aj pochovaný. V roku 1910 sa prezidentom Argentíny stal aj syn Luisa Sáenza Peñu Roque Sáenz Peña.

</doc>
<doc id="623224" url="https://sk.wikipedia.org/wiki?curid=623224" title="José Evaristo Uriburu">
José Evaristo Uriburu

José Félix Evaristo de Uriburu y Álvarez de Arenales (* 19. november 1831, Salta – † 23. október 1914, Buenos Aires) bol argentínsky politik a právnik. V roku 1895 sa stal 8. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 13. prezidenta krajiny. Pred tým pôsobil ako viceprezident, predseda parlamentu, minister spravodlivosti a verejného školstva a federálny sudca, politickú kariéru ukončil vo funkcii dočasného predsedu senátu. Bol tiež veľvyslancom svojej krajiny v Bolívii a Čile.
Životopis.
Narodil sa v meste Salta na úplnom severozápade Argentíny. Jeho otec José Evaristo Uriburu bol guvernérom provincie Salta. Celá rodina odvodzuje svoj pôvod od španielskeho conquistadora Dominga Martíneza de Iralu, bývalého guvernéra Guvernéstva Río de la Plata a Paraguaj. Evaristo Uriburu študoval právo na Univerzite Františka Xaverského v meste Chuquisaca, doktorát získal už na Univerzite v Buenos Aires. Po skončení štúdia sa stal úradníkom v Buenos Aires, neskôr sa ale vrátil do svojej domovskej provincie, kde sa začal venovať politickému životu. V roku 1855 založil noviny "El Comercio". O rok neskôr začal pôsobiť na argentínskom veľvyslanectve v Bolívii. Do Argentíny sa vrátil v roku 1870 a hneď začal pôsobiť v rôznych politických funkciách. V roku 1863 sa stal na polroka predsedom argentínskeho parlamentu a následne v roku 1967 sa stal ministrom spravodlivosti a verejného školstva. V roku 1872 sa vrátil do rodnej provincie, kde sa stal federálnym sudcom. O dva roky neskôr bol vymenovaný za veľvyslanca v Bolívii, v roku 1882 sa podieľal na vyjednávaniach medzi Čile a Bolíviou o ukončení vzájomnej vojny. V roku 1891 sa stal veľvyslancom v Čile. Už o rok neskôr sa stal viceprezidentom krajiny v rámci kompromisnej dohody medzi bývalými prezidentmi Juliom Argentinom Rocom a Bartolomém Mitrem. Keďže však prezident Luis Sáenz Peña nedokázal riešiť problémy krajiny, v januári 1895 rezignoval a nahradil ho práve viceprezident José Evaristo Uriburu.
Vo funkcii prezidenta však nemal žiadnu vlastnú politickú podporu a musel sa spoliehať iba na podporu bývalého prezidenta Rocu, ktorý tak mal nad prezidentom úplnú kontrolu. Evaristo Uriburu však dokázal vytvoriť stabilnú a rešpektovanú vládu. Aby upokojil situáciu v krajine, udelil amnestiu všetkým účastníkom posledných revolúcii. Argentíne sa znova ekonomicky darilo, vďaka čomu mohla vláda prikročiť opätovne k novým investičným projektom. Podarilo sa tak dokončiť viacero pozastavených významných stavieb, súčasne sa začalo so stavbou kongresovej budovy v Buenos Aires, kde sa neskôr presťahoval parlament a senát. Prezident tiež začal s veľkým prezbrojovaním a modernizáciou armády a námorníctva, súčasne sa uskutočnili posledné vojenské operácie proti pôvodným obyvateľom na juhu krajiny. Kvôli nejasným hraniciam v pohorí Andy musel čeliť vážnej hrozbe ozbrojeného konfliktu so susedným Čile, ktorú sa nakoniec podarilo urovnať dohodou. V roku 1898 sa skončilo jeho funkčné obdobie, v politike ale zostal a o tri roky neskôr bol zvolený do senátu, kde sa následne stal tzv. dočasným predsedom, čo je de facto riadiaca funkcia v senáte. V roku 1904 kandidoval za prezidenta, no neúspešne. V rokoch 1908 až 1909 pôsobil znova ako dočasný predseda senátu, následne odišiel z politického života. V roku 1914 zomrel v Buenos Aires, kde je aj pochovaný.

</doc>
<doc id="623238" url="https://sk.wikipedia.org/wiki?curid=623238" title="Formula E 2018–19">
Formula E 2018–19

Sezóna 2018–19 Formuly E bola piatou sezónou šampionátu elektrických formulí, ktorú organizovala Medzinárodná automobilová federácia (FIA). Začala sa prvými pretekmi 15. decembra 2018 v Saudskej Arábi a skončila dvomi pretekmi v New Yorku 14. júla 2019.
Francúz Jean-Éric Vergne vyhral šampionát jazdcov a tým sa stal dvojnásobným šampiónom, prvý krát v histórii Formuly E. 

</doc>
<doc id="623240" url="https://sk.wikipedia.org/wiki?curid=623240" title="Pavel Sibyla">
Pavel Sibyla

Pavel Sibyla (* 1. apríl 1978, Detva) je slovenský spisovateľ a publicista.
Životopis.
Narodil sa v Detve, vyrastal v Hriňovej. V roku 2002 sa stal absolventom histórie na Trnavskej univerzite v Trnave.
Publikovať začal v roku 2004 v denníku SME a neskôr v rokoch 20082014 bol reportérom ekonomického týždenníka TREND. V roku 2013 založil internetový magazín Mono a stal sa jeho prvým šéfredaktorom.
Od novembra 2014 do júla 2015 bol vedúcim odboru vnútornej politiky Kancelárie prezidenta SR počas mandátu Andreja Kisku. Z tejto pozície odišiel aby sa stal v rokoch 2015 až 2018 výkonným riaditeľom Nadácie Zastavme korupciu. Od januára 2022 bol riaditeľom Slovenského literárneho centra. 8. januára 2025 ho ministerka kultúry Martina Šimkovičová bez udania dôvodu odvolala.
Tvorba.
V roku 2009 mu vyšli dve prozaické knihy - zbierka poviedok Coffee stories alebo Deň ako každý iný, a generačná novela Niečo o orchideách. Najmä druhá menovaná kniha sa stretla s pozitívnym ohlasom u kritikov.
Nové Sibylove poviedky boli uverejnené v zborníkoch Päť x päť (2011) a Nefajčiť zakázané (2012).
V roku 2022 mu vo vydavateľstve Literárna bašta vyšla tretia kniha s názvom Na prelome apríla a mája. Okrem fiktívneho príbehu tridsiatnika Mila sa v nej nachádza aj historická línia zachytávajúca osudy Gustáva Husáka a Imricha Karvaša.
Ocenenia.
V roku 2010 zvíťazil v národnom kole European Year Journalist Award za článok o podozrivom zaraďovaní rómskych detí do špeciálnych škôl. Neskôr získal Novinársku cenu v kategórii najlepšia reportáž (2014).
Politická činnosť.
Pavel Sibyla sa v septembri 2018 stal členom hnutia Progresívne Slovensko. V máji roku 2019 bol zvolený za člena predsedníctva hnutia. Funkciu zastával do júna 2020.
V parlamentných voľbách vo februári 2020 kandidoval na 18. mieste kandidátky koalície PS/SPOLU. Vo voľbách získal 8 289 hlasov, po zohľadnení preferenčných hlasov sa umiestnil na 16. mieste kandidátky. Kvôli výsledku koalície sa do parlamentu nedostal.

</doc>
<doc id="623242" url="https://sk.wikipedia.org/wiki?curid=623242" title="Súvaha">
Súvaha



</doc>
<doc id="623243" url="https://sk.wikipedia.org/wiki?curid=623243" title="Bilancia">
Bilancia

Bilancia alebo súvaha (zastarano [najmä vo finančnom účtovníctve] a po česky: "rozvaha") môže byť:
Bilancia môže byť aj:

</doc>
<doc id="623244" url="https://sk.wikipedia.org/wiki?curid=623244" title="Rozvaha">
Rozvaha

Rozvaha môže byť:

</doc>
<doc id="623245" url="https://sk.wikipedia.org/wiki?curid=623245" title="Účtovná súvaha">
Účtovná súvaha



</doc>
<doc id="623246" url="https://sk.wikipedia.org/wiki?curid=623246" title="Účtovná bilancia">
Účtovná bilancia



</doc>
<doc id="623249" url="https://sk.wikipedia.org/wiki?curid=623249" title="IAS">
IAS

IAS môže byť skratka pre:

</doc>
<doc id="623250" url="https://sk.wikipedia.org/wiki?curid=623250" title="Medzinárodný účtovný štandard">
Medzinárodný účtovný štandard



</doc>
<doc id="623251" url="https://sk.wikipedia.org/wiki?curid=623251" title="International Accounting Standard">
International Accounting Standard



</doc>
<doc id="623252" url="https://sk.wikipedia.org/wiki?curid=623252" title="Výkaz o finančnej situácii">
Výkaz o finančnej situácii



</doc>
<doc id="623253" url="https://sk.wikipedia.org/wiki?curid=623253" title="Výkaz ziskov a strát a ostatných súčastí komplexného výsledku">
Výkaz ziskov a strát a ostatných súčastí komplexného výsledku



</doc>
<doc id="623254" url="https://sk.wikipedia.org/wiki?curid=623254" title="Výkaz komplexného účtovného výsledku">
Výkaz komplexného účtovného výsledku



</doc>
<doc id="623255" url="https://sk.wikipedia.org/wiki?curid=623255" title="Medzinárodné štandardy finančného vykazovania">
Medzinárodné štandardy finančného vykazovania



</doc>
<doc id="623256" url="https://sk.wikipedia.org/wiki?curid=623256" title="Výkaz zmien vlastného imania">
Výkaz zmien vlastného imania



</doc>
<doc id="623261" url="https://sk.wikipedia.org/wiki?curid=623261" title="Jens Christian Skou">
Jens Christian Skou

Jens Christian Skou (* 8. október 1918, Lemvig, Dánsko† 28. máj 2018, Aarhus) bol dánsky chemik.
V roku 1997 obdržal Nobelovou cenu spoločne s Johnom E. Walkerom a Paulom D. Boyerom "za objasnenie enzýmového mechanizmu syntézy adenozíntrifosfátu (ATP) ". Jeho hlavným prínosom bol objav sodno-draselnej pumpy. 
Vyštudoval medicínu na Københavns Universitet, kde absolvoval v roku 1944, a doktorát získal roku 1954. V roku 1947 nastúpil na Aarhus Universitet, kde sa stal roku 1977 profesorom biofyziky. Penzionovaný bol v roku 1988, ale aj potom pokračoval vo vedeckej práci.

</doc>
<doc id="623264" url="https://sk.wikipedia.org/wiki?curid=623264" title="Towdie">
Towdie

Towdie je akčná dobrodružná hra vytvorená na Slovensku, ktorá je podobná sériám hier Dizzy alebo Pedro. Hra bola uvedená do predaja v Európe v roku 1994. Vydala ju spoločnosť pre ZX Spectrum. Za vývojom hry stojí korporácia DSA Computer Graphix, pričom najväčšiu zásluhu na vývoji majú dizajnéri - bratia Balarový. Grafickej stránke hry a animáciám sa venoval Dušan Balara, o programovú stránku hry sa pričinil Ladislav Balara. &lt;br&gt;
Príbeh.
Hlavnou postavou v hre je bytosť "Towdie". "Towdie" je malý troll, ktorý žije v starom rozprávkovom kráľovstve Alkria. V  tomto hrade všetci žili spokojne až kým nepriletel zlý drak Quido, ktorý postupne začal zabíjať obyvateľov a ničiť celú krajinu svojím plameňom. Dobrá víla Vanda sa pokúsila draka zastaviť svojími zaklínadlami, avšak zlyhala. Zakliala celú krajinu do večnej noci. Jej kúzla boli príliš slabé na to, aby zastavili draka, a preto "Towdie" chytí všetko do svojich rúk a pokúsi sa zachrániť celú Alkriu vlastnými silami. 
Hrateľnosť.
Hra sa odohráva v interiéri hradu alebo v  jeho okolí. Pohyb z jednej miestnosti do druhej prebieha cez flip-screen, keď sa Towdie dotkne jednej steny miestnosti. Každá miestnosť, v ktorej sa hráč pohybuje pozostáva z rôznych platforiem, lán, schodov, po ktorých hráč skáče. "Towdie" v hrade stretáva rôzne bytosti, ako napríklad princeznú, rytiera, kata alebo kuchára a mnoho ďalších postáv, ktoré mu napomáhajú v záchrane Alkrie, alebo naopak mu bránia v dosiahnutí jeho cieľa a odoberajú mu energiu, ktorú si však môže doplniť zjedením muchotrávok, ktoré občas nájde v hrade. Pri prechádzaní hradu si musí hráč dávať pozor na rôzne nástrahy, ktoré mu odoberajú život, ako napríklad gulička, ktorú si hovnivály kotúľajú v hrade. Taktiež nesmie skočiť do vody, v ktorej sa utopí. Niektoré bytosti potrebujú "Towdiho" pomoc, ako napríklad kuchár, ktorý potrebuje ostré korenie do polievky, nešťastného trolla zavretého vo väzení, ktorý by sa rád zahral s nejakou hračkou, ale aj malého škriatka, ktorý kopal novú chodbu. "Towdie" tieto všetky problémy rozprávkových postáv rieši hľadaním rôznych predmetov rozmiestnených v zámku. Tieto všetky predmety musí hráč pozbierať a správne darovať obyvateľom zámku, čím sa mu zvyšuje celkové skóre. 

</doc>
<doc id="623268" url="https://sk.wikipedia.org/wiki?curid=623268" title="Výkaz peňažných tokov">
Výkaz peňažných tokov



</doc>
<doc id="623269" url="https://sk.wikipedia.org/wiki?curid=623269" title="Prehľad zmien vlastného imania">
Prehľad zmien vlastného imania



</doc>
<doc id="623270" url="https://sk.wikipedia.org/wiki?curid=623270" title="Poznámky">
Poznámky

Poznámky môže byť:

</doc>
<doc id="623273" url="https://sk.wikipedia.org/wiki?curid=623273" title="Medzinárodné normy pre finančné výkazníctvo">
Medzinárodné normy pre finančné výkazníctvo



</doc>
<doc id="623274" url="https://sk.wikipedia.org/wiki?curid=623274" title="Medzinárodné účtovné normy">
Medzinárodné účtovné normy



</doc>
<doc id="623275" url="https://sk.wikipedia.org/wiki?curid=623275" title="Medzinárodné štandardy na zostavenie účtovnej závierky">
Medzinárodné štandardy na zostavenie účtovnej závierky



</doc>
<doc id="623276" url="https://sk.wikipedia.org/wiki?curid=623276" title="International Financial Reporting Standards">
International Financial Reporting Standards



</doc>
<doc id="623277" url="https://sk.wikipedia.org/wiki?curid=623277" title="Medzinárodný štandard finančného výkazníctva">
Medzinárodný štandard finančného výkazníctva



</doc>
<doc id="623278" url="https://sk.wikipedia.org/wiki?curid=623278" title="Medzinárodný štandard pre finančné vykazovanie">
Medzinárodný štandard pre finančné vykazovanie



</doc>
<doc id="623279" url="https://sk.wikipedia.org/wiki?curid=623279" title="Medzinárodný štandard pre finančné výkazníctvo">
Medzinárodný štandard pre finančné výkazníctvo



</doc>
<doc id="623280" url="https://sk.wikipedia.org/wiki?curid=623280" title="Medzinárodný štandard finančného vykazovania">
Medzinárodný štandard finančného vykazovania



</doc>
<doc id="623281" url="https://sk.wikipedia.org/wiki?curid=623281" title="Medzinárodná norma pre finančné výkazníctvo">
Medzinárodná norma pre finančné výkazníctvo



</doc>
<doc id="623282" url="https://sk.wikipedia.org/wiki?curid=623282" title="Medzinárodný štandard na zostavenie účtovnej závierky">
Medzinárodný štandard na zostavenie účtovnej závierky



</doc>
<doc id="623283" url="https://sk.wikipedia.org/wiki?curid=623283" title="Medzinárodná účtovná norma">
Medzinárodná účtovná norma



</doc>
<doc id="623284" url="https://sk.wikipedia.org/wiki?curid=623284" title="Medzinárodné štandardy účtovného výkazníctva">
Medzinárodné štandardy účtovného výkazníctva



</doc>
<doc id="623285" url="https://sk.wikipedia.org/wiki?curid=623285" title="Medzinárodný štandard účtovného výkazníctva">
Medzinárodný štandard účtovného výkazníctva



</doc>
<doc id="623289" url="https://sk.wikipedia.org/wiki?curid=623289" title="Alexandr Gelievič Dugin">
Alexandr Gelievič Dugin

Alexandr Gelievič Dugin (; * 7. január 1962 Moskva, ZSSR, dnes Rusko) je ruský krajne pravicový konzervatívny politik, publicista, politológ, sociológ, filozof. Bývalý profesor Lomonosovej univerzity v Moskve (prepustený v roku 2014). Ideológ tzv. eurázijského hnutia. Je autorom desiatok monografií na najrôznejšie témy a stoviek článkov v dennej tlači.
Jeho kľúčový konceptom je štvrtá politická teória, ktorou sa zaoberá v rovnomennej publikácii.
Život.
Narodil sa 7. januára 1962 v Moskve, kde vyrastal a neskôr žil. Jeho otec Gelij Alexandrovič Dugin (1935-1998) bol generálporučík Hlavnej správy rozviedky (GRU) Generálneho štábu ozbrojených síl ZSSR, kandidát právnych vied, pracoval na Ruskej colnej akadémii. Matka - Galina Viktorovna Dugina (rod. Onufrienko) (1937-2000) bola lekárka, kandidátka lekárskych vied.
V roku 1979 nastúpil na Moskovský letecký inštitút (MAI), ale bol vylúčený v druhom ročníku. Neskôr pri obhajobe dizertačnej práce predložil Akademickej rade Ruskej štátnej univerzity diplom o absolvovaní korešpondenčného oddelenia Novočerkaského inžiniersko-melioračného ústavu.
V 80. rokoch 20. storočia sa stal súčasťou disidentského Južinského krúžku spolu s básnikom Jevgeniom Golovinom, filozofom Geidarom Džemaľom a básnikom Vladimirom Stepanovom. Tu sa Dugin stretol s myšlienkami tradicionalizmu (Guénon a Evola), nemeckej konzervatívnej revolúcie, okultizmu a povojnových pravicových talianskych a latinskoamerických prúdov.
V roku 1991 začal spolupracovať s Alexandrom Prochanovom v redakcii novín "Deň", ktoré neskôr Jeľcinova vláda zakázala. Noviny sa neskôr premenovali a pod názvom "Zavtra" (Zajtra, zajtrajšok) vychádzajú dodnes, a publikujú hlavne komunistické a nacionalistické texty. Dugin stál spoločne s Eduardom Limonovom a Jegorom Letovom pri zrode Nacionálne-boľševickej strany Ruska (1993); po nezhodách s Limonovom z nej však odišiel, majúc bližšie k pravicovejšiemu a nacionalistickejšiemu Nacionálne-boľševickému frontu. V roku 2003 sa stal zakladateľom a čelným predstaviteľom Eurázijského zväzu mládeže. Dugin bol tiež poslancom ruskej Štátnej dumy.
Duginovu ideológiu nie je jednoduché opísať, navyše sa s postupom času menila. Je založená na idei konzervatívnej revolúcie, ruskom nacionalizme, militarizme, tradicionalizme (okrem iného podpore Ruskej pravoslávnej cirkvi), antiliberalizme, antiamerikanizme v zmiešaní s marxizmom a s vplyvmi mnohých ďalších smerov. Často je označovaná za fašistickú, čo iní popierajú napr. s poukazom na Duginov článok "Apológia antifašizmu", kde Dugin trvá na triednom boji s tým, že trieda, za ktorú bojuje, nie je ruský národ, ale "ruská trieda".
 Tento boj má podľa Dugina metafyzický a mystický rozmer.
Vo svojej ústrednej knihe s názvom "Četvertaja političeskaja teorija" tvrdí, že je potrebné vypracovať novú politickú teóriu či ideológiu, ktorá by sa stavala proti trom predchádzajúcim ideológiám - liberalizmu, komunizmu a fašizmu/nacizmu. Obsah tejto novej politickej teórie necháva otvorený, navrhuje však, aby sa opieral o filozofiu Martina Heideggera a jeho koncept pobytu.
Od novembra 2003 bol zvolený za predsedu neziskovej organizácie Medzinárodného eurázijského hnutia (rus. Международное евразийское движение), ktoré sám v roku 2001 založil. Duginovo eurázijstvo predstavuje vlastne neo-euroázijský nacionalizmus, ktorých vychádzal z politickej a kultúrnej filozofie európskej novej pravice. K pôvodnému eurázijstvu, ktoré vzniklo v medzivojnovom období v kruhoch ruskej emigrácie pridáva prvky boľševického nacionalizmu, tradíciu pravoslávia a Nietzscheho filozofie. Podľa Šechovcova „"je založený na kvázi geopolitickej teórii, ktorá stavia vedľa seba 'atlantický nový svetový poriadok' (predovšetkým USA a Spojené kráľovstvo) a na 'Rusko orientovaný nový eurázijský poriadok"'.“ Dugin sa usiluje o opätovné pripojenie niekdajších krajín ZSSR k Rusku (pri zachovaní ruskej hegemónie). Istú dobu podporoval Vladimira Putina, ktorý však uňho klesol "stratou Ukrajiny", keď nezasiahol pri tzv. Oranžovej revolúcii. V roku 2008 pri vojne v Južnom Osetsku, sa vyslovil pre obsadenie Gruzínska a zriadenie proruskej vlády. Dugin je považovaný za neoficiálneho ideológa strany Jednotné Rusko.
Od septembra 2008 pôsobil ako profesor Lomonosovovej Moskovskej štátnej univerzity a riaditeľ Centra pre konzervatívny výskum na Fakulte sociológie Moskovskej štátnej univerzity.. Univerzita ho tejto funkcie podľa oficiálneho vyhlásenia prepustila v roku 2014.
Dugin neskôr počas vojny na Donbase prostredníctvom svojho Eurázijského zväzu mládeže regrutoval dobrovoľníkov pre pro-ruských separatistov na Donbase. Pre svoje aktivity v boji proti a Ukrajine a pre svoje aktivity na konšpiračnom webe Geopolitica, ktorý ovláda, sa v roku 2014 dostal na sankčný zoznam Európskej únie a neskôr aj USA. Podľa niektorých názorov boli viaceré jeho radikálne myšlienky o Ukrajine prevzaté Putinovou administratívou a vojnovou propagandou, ruským generálnym štábom a samotným Putinom. Sám Dugin sa o svojich osobných kontaktoch s Putinom nikdy nezmieňoval, ani nie je známe, či sa osobne poznajú.
Rodina.
Dugin bol ženatý s Evgeniou Debrianskou, spisovateľkou a aktivistkou hnutia LGBT. V súčasnosti je ženatý s Natáliou Melentievovou, filozofkou, profesorkou filozofie na Moskovskej štátnej univerzite. Mal dve deti syna Artura (* 1985, z prvého manželstva), a dcéru Dariu (1992 - 2022).
Publikačná činnosť (výber).
V slovenčine mu (do roku 2020) žiaden titul nevyšiel.

</doc>
<doc id="623298" url="https://sk.wikipedia.org/wiki?curid=623298" title="Manuel Quintana">
Manuel Quintana

Manuel Pedro Quintana y Sáenz de Gaona (* 19. október 1835, Buenos Aires – † 12. marec 1906, Buenos Aires) bol argentínsky politik, právnik a pedagóg. V roku 1904 sa stal 10. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 15. prezidenta krajiny. Pred tým pôsobil ako predseda parlamentu, dočasný predseda senátu a minister vnútra. Bol tiež rektorom Univerzity v Buenos Aires.
Životopis.
Narodil sa v Buenos Aires, jeho rodina odvodzovala svoj pôvod od španielskeho conquistadora Dominga Martíneza de Iralu, bývalého guvernéra Guvernéstva Río de la Plata a Paraguaj (podobne ako rodina prezidenta Josého Evarista Uriburua). V roku 1855 vyštudoval právo na Univerzite v Buenos Aires, následne zostal pôsobiť na tejto univerzite a venoval sa problematike občianskeho práva. Spočiatku patril medzi podporovateľov Bartolomého Mitreho, pričom ako jeho podporovateľ sa stal v roku 1860 poslancom v parlamente provincie Buenos Aires. Následne prešiel do Autonomistickej strany Adolfa Alsinu, pretože nesúhlasil s tým, aby bolo Buenos Aires súčasne hlavné mesto provincie, ale aj krajiny. V apríli 1869 sa stal na pol roka predsedom federálneho parlamentu. V roku 1870 bol zvolený do federálneho senátu, pričom hneď bol zvolený za jeho dočasného predsedu (dočasný predseda reálne vedie senát), o rok neskôr sa podieľal na mierových rokovaniach po skončení vojny s Paraguajom. V roku 1877 sa na 4 roky stal rektorom Univerzity v Buenos Aires. V roku 1879 sa stal znova predsedom parlamentu. Na začiatku ďalšieho desaťročia musel po konflikte s vládou opustiť krajinu a odišiel na dva roky do Európy, po návrate do Argentíny pracoval ako advokát.
Do politiky sa vrátil až počas vlády prezidenta Luisa Sáenza Peñu, ktorý ho na konci roka 1892 na krátko vymenoval za ministra vnútra. V auguste nasledujúceho roka bol znova vymenovaný za ministra vnútra, pričom v tejto pozícii musel čeliť vážnym nepokojom vyvolaných opozíciou, kedy bol dokonca vyhlásený v niektorých provinciách výnimočný stav. Na začiatku 20. storočia došlo k rozštiepeniu Národnej autonomistickej strany na dve frakcie. Tieto sa v roku 1904 dohodli na kompromisnom kandidátovi na prezidenta v snahe zachovať si moc. Tým kandidátom sa stal práve Manuel Quintana. Bývalý prezident Julio Argentino Roca si zachoval istú mieru kontroly nad vládou, no už nemal takú veľkú moc, ako pred tým, keďže druhú časť strany ovládal druhý bývalý prezident Carlos Pellegrini. Krajine sa ekonomicky darilo, vďaka tomu bola naďalej rozširovaná železničná sieť, rástol tiež obchod. Vláda tiež presadila viacero moderných a nových sociálnych opatrení. V roku 1905 sa vláda rozhodla presadiť návrat staršieho volebného systému, ktorý bol poznačený ešte väčšou mierou manipulácie, ako vtedajší. To vyvolalo nepokoje, ktoré podporovala opozičná ľavicová strana Radikálna občianska únia. Pokus o revolúciu sa však vláde podarilo pomerne rýchlo potlačiť. Prezident však túto zložitú situáciu zvládal iba ťažko, čo sa prejavilo negatívne na jeho zdravotnom stave. Nasledoval neúspešný pokus o atentát, po ktorom už nebol Quintana schopný vykonávať svoj úrad. V januári 1906 tak jeho kompetencie prevzal viceprezident José Figueroa Alcorta, prezident odišiel na svoj statok v mestskej časti Buenos Aires Belgrano. Tu 12. marca 1906 zomrel, pochovaný je v Buenos Aires.

</doc>
<doc id="623302" url="https://sk.wikipedia.org/wiki?curid=623302" title="Isabelle Huppertová">
Isabelle Huppertová

Isabelle Anne Madeleine Huppertová (* 16. marec 1953, Paríž, Francúzsko) je francúzska herečka. Od svojej prvej roly v roku 1971 hrala vo viac než 100 filmoch.
Šestnásťkrát bola nominovaná na Césara pre najlepšiu herečku. Odniesla si dve sošky, za filmy "Obrad" (La Cérémonie, 1996) a "Elle" (2017). V roku 1978 tiež získala cenu BAFTA za výkon vo filme "Čipkárka". Zúčastnila sa mnohých filmových festivalov (v Cannes, Benátkach alebo Moskve), kde jej bolo udelené ocenenie v kategórii Najlepšia herečka. 
Počas svojej kariéry spolupracovala s radom známych režisérov, ako sú Claude Chabrol, Bertrand Tavernier, Jean-Luc Godard, Andrzej Wajda alebo Marco Ferreri.
Životopis.
Narodila sa v Paríži ako dcéra Annick Beau, učiteľky angličtiny, a Raymonda Hupperta, výrobcu trezorov. Jej otec s uhorskými koreňmi (jeho rodina pochádzala z Prešova) bol vychovávaný ako žid, ale neskôr konvertoval ku katolicizmu. Má štyroch súrodencov. Po maturite na lýceu v Saint-Cloud študovala ruštinu na Faculté de Clichy a krátky čas pôsobila ako aj učiteľka tohto jazyka. Vyštudovala parížske konzervatórium a svoj debutový film nakrútila v roku 1971.
Od roku 1982 je jej životným partnerom filmár Ronald Chammah, s ktorým má tri deti, vrátane herečky Lolity Chammahovej.
Kariéra.
Prvýkrát sa na filmovom plátne objavila v roku 1972, vo veku devätnástich rokov. Vtedy si zahrala vo filme "César a Rosalie" ("César et Rosalie") režiséra Claude Sauteta. Viac sa ale presadila až svojím druhým filmom "Faustine et le Bel Été" od režisérky Niny Companeezovej. 
V divadle sa objavila až rok po prvom filme v roku 1973. Vtedy sa predstavila v hre "Príde budúce leto?" v réžii Jacquesa Spiessera v parížskom divadle Petit Odéon. Medzinárodne známou sa stala vďaka filmu "Sudca a vrah" z roku 1976. V roku 1980 prvýkrát hrala v zahraničnom filme, v snímke "Nebeská brána", ktorý režíroval Michael Cimino. Oceňovaný bol aj jej výkon vo filme "8 žien" ("8 femmes") z roku 2002 alebo filme "Pianistka" ("La Pianiste") z roku 2001.
Ako filmová herečka sa angažuje dodnes, z novších filmov je možné vidieť ju v tituloch ako "Zmiznutie Eleanor Rigby" (2014), "Body art" (2015) alebo "Elle" z roku 2016. V divadle hrá už len zriedka.

</doc>
<doc id="623304" url="https://sk.wikipedia.org/wiki?curid=623304" title="Motorový rušeň 705.9">
Motorový rušeň 705.9

Rušeň radu 705.9 (do roku 1988 niesol označenie ako rada TU 47.0, pôvodne T 47.0) je úzkorozchodný motorový rušeň vyrobený v rokoch 1954–1955 a v roku 1958 lokomotívkou ČKD ako náhrada parných rušňov na úzkorozchodných tratiach v sieti ČSD. V súčasnosti je najstarším pravidelne prevádzkovaným typom rušňa na území Česka.
Vznik, výroba a začiatky zavádzania.
Stav na úzkorozchodných tratiach v obnovenom Česko-Slovensku bol po druhej svetovej vojne ako sa ukázalo trvalo neudržateľný, a aj tieto trate tak boli začlenené do pripravovaného plánu motorizácie tratí. Prvý návrh úplne nového typu úzkorozchodného motorového rušňa bol vypracovaný Českomoravskými strojárňami vo Vysočanoch (neskôr závod ČKD Sokolovo) v lete 1946. Projekt bol niekoľkokrát prepracovaný a definitívny návrh bol schválený ministerstvom dopravy v roku 1948. Celkovo malo byť vyrobených šesť rušňov nového radu T 47.0 pre dve úzkorozchodné trate - Jindřichův Hradec – Obrataň (štyri) a Třemešná ve Slezsku – Osoblaha (dva). Pôvodný plán dodania v roku 1951 však nebol dodržaný aj pre mnohé komplikácie pri vývoji (išlo prakticky o prvé dieselelektrické rušne, vyvíjané v ČKD úplne od základu). Prvý stroj bol vyrobený až v júli 1954, o mesiac neskôr prišiel do Jindřichůvho Hradca a bol tu vystavený rôznym testom. V júni nasledujúceho roka bolo dodaných všetkých šesť rušňov z prvej série, ktoré dopravu na trati Obratane, tak aj na druhej vetve do Novej Bystřice ovládli a odsunuli parné rušne do zálohy alebo na pomocné výkony. Hoci bolo hlavným poslaním nových strojov použitie v nákladnej doprave, boli koncipované ako univerzálne (svedčí o tom aj prítomnosť batožinového oddielu) a na osobných vlakoch dopĺňali predvojnové motorové vozne radu M 21.0. 
Vďaka dobrým skúsenostiam a postupne rastúcej spoľahlivosti pristúpili ČSD v roku 1956 k objednávke druhej série, ktorá mala obsahovať celkom 10 strojov a zaistiť tak dopravu aj na ostatných úzkorozchodných tratiach v ČSR. Zároveň o rovnaký typ rušňov prejavil záujem aj Sovietsky zväz - zákazka znela na 50 rušňov, označených radom TU 3 a v detailoch sa líšiacich od strojov pre tuzemsko (napr. Rozchodom 750 mm). Z nej bolo nakoniec päť strojov uvoľnených pre česko-slovenskú potrebu, definitívne teda z 66 vyrobených rušňov získalo ČSD 21 a SŽD 45 kusov. Dodávky prebehli v rokoch 1957–1958. Prvé štyri stroje čisel 007-010 boli tiež upravené na rozchod 750 mm s určením pre trať Frýdlant – Heřmanice, ostatné našli svoj domov na tratiach Třemešná ve Slezsku – Osoblaha a Ružomberok – Korytnica (obe po štyroch kusov) a tri stroje doplnenie parku vozidiel v Jindřichůvom Hradci. Parná trakcia tu preto mala už len minimálne slovo, definitívne boli však posledné stroje vyradené až o tri roky neskôr. 
Opis.
Ide o rušeň skriňového typu, s dvoma stanovišťami rušňovodiča na oboch koncoch rušňa, medzi ktorými sa nachádza strojovňa. Na použitie v osobnej doprave sú rušne vybavené oddielom pre batožinu a vlakvedúceho, pôvodne mali aj kachle na uhlie pre vykurovanie rušňa a rozohrievanie motora. V snahe nové rušne v čo najväčšej miere unifikovať so súbežne vyrábanými motorovými vozňami radu M 262.0 (teraz 830) bol použitý rovnaký dvanásť-valcový vznetový motor ČKD KS 12 V 170 DR, len je prevádzkovaný na nižších rýchlostiach (1250 ot./min) i výkonu. Zdrojom prúdu pre štvoricu trakčných motorov je generátor ČKD SS 53/28x4, spojený s motorom krížovou spojkou. Konštrukcia podvozkov bola prispôsobená na prejazd oblúkov s minimálnym polomerom 60 m, ktorý sa na úzkorozchodných tratiach často vyskytuje.
Prevádzka.
Na všetkých štyroch tratiach zaisťovali rušne takmer všetku dopravu po dobu viac ako 15 rokov. Osvedčili sa na najrôznejších výkonoch a boli tak bez problémov používané v osobnej i nákladnej doprave. Ako na prvej bola ukončená prevádzka na Korytnickej trati - posledné vlaky tu išli 28.9.1974. Tri zo štyroch miestnych strojov boli po skončení prevádzky odvezené do Jindřichovho Hradca a trať bola znesená. Štvrtý stroj bol prevezený do Frýdlantu, ani tu však ale príliš dlho nezajazdil - podobný osud stretol o rok neskôr aj heřmanickú trať. Vzhľadom k havarijnému stavu zvršku bola doprava zastavená ku dňu 13.1.1976 a aj keď mala byť po oprave znovu obnovená, už sa tak nestalo. Rušne však zostali vo Frýdlantskom depe a až do Do roku 1978 sa používali k posunu (predovšetkým pri navážaní koksu do miestnej kotolne). Ďalšie tri roky zostali odstavené pred depom a čakali na svoj ďalší osud. Následne bol stroj T 47.010 zrušený a zošrotovaný; zvyšné dva boli v ŽOS Šumperk opravené a predisponované taktiež do južných Čiech.
Po rozdelení majetku pôvodných Česko-slovenských dráh v roku 1993 získali všetky stroje nástupnícke České dráhy so zaradením do dep Jindřichův Hradec a Osoblaha.
Jindřichův Hradec.
Roku 1997 bola pre nerentabilitu zastavená prevádzka na trati do Novej Bystřice a aj prevádzka na obrataňské vetve bola obmedzená. Následne boli obe trate vrátane vozidiel a všetkého vybavenia predané novovzniknutej súkromnej spoločnosti Jindřichohradecké místní dráhy (JHMD), ktorá prevzala prevádzku k 1.3.1998. Vzhľadom k postupnému útlmu nákladnej dopravy boli rušne po roku 2000 nasadzované v prevažnej väčšine do osobnej dopravy. Pre zvýšenie ekonomickosti prevádzky a celkové omladenie rušňov nechali JHMD časť svojich rušňov modernizovať - dosadený bol nový motor Liaz, elektronický riadiaci systém a vykonaná celková rekonštrukcia mechanickej časti stroja. Modernizované stroje dostali nátery v klasickej schéme, ale s netypickými farbami (zelená, modrá, fialová). Nerekonštruované rušne fungovali už väčšinou len ako záložné. Stroj 705.906 (T 47.006) bol vybraný ako historický a opatrený pôvodným náterom. Po nákupe niekoľkých motorových vozňov z Poľska a ich rekonštrukciou (teraz rad 805.9) potreba rušňov poklesla a niektoré rušne boli odstavené - posledný vyrobený 705.921 odkúpil v roku 2015 nový majiteľ a bol odvezený do Ruska. Stroj 705.920 bol opravený do vystavovateľného stavu a umiestnený na pomník v Novej Bystřici. Ostatné rušne slúžia v prevádzke aj naďalej.
Osoblaha.
Osoblažská trať je jedinou úzkorozchodnou traťou, na ktorej aj naďalej zabezpečujú prevádzku České dráhy. Z pôvodných štyroch rušňov bol jeden rekonštruovaný po vzore strojov JHMD a zaisťuje tak tu všetku prevádzku; funkciu zálohy plní druhý pôvodný rušeň. Zvyšné dva získalo Železničné múzeum Lužná u Rakovníka a Národné technické múzeum v Prahe. Rušne sú deponované v remíze v Osoblaze, väčšie opravy potom vykonáva depo v Olomouci, kam sú rušne prevážané na špeciálne upravenom plošinovom vozni s koľajami.

</doc>
<doc id="623312" url="https://sk.wikipedia.org/wiki?curid=623312" title="Vladimír Sloboda">
Vladimír Sloboda

Ing. Vladimír Sloboda (* 8. júl 1979) je slovenský politik, ktorý bol v rokoch 2016 až 2020 poslancom Národnej rady Slovenskej republiky za pravicovo-liberálnu stranu Sloboda a Solidarita. V Národnej rade pôsobil ako predseda Výboru pre nezlučiteľnosť funkcií, člen Výboru pre verejnú správu a regionálny rozvoj a člen Osobitného kontrolného výboru na kontrolu činnosti Vojenského spravodajstva. V rokoch 2010 - 2018 bol poslancom miestneho zastupiteľstvo Mestskej časti Bratislava - Ružinov. Od roku 2013 do roku 2017 bol tiež poslancom zastupiteľstva Bratislavského samosprávneho kraja.
V parlamentných voľbách vo februári 2020 kandidoval na 15. mieste kandidátky Demokratickej strany, ktorá sa do parlamentu nedostala.

</doc>
<doc id="623318" url="https://sk.wikipedia.org/wiki?curid=623318" title="José Figueroa Alcorta">
José Figueroa Alcorta

José Maria Cornelio Figueroa Alcorta (* 20. november 1860, Córdoba – † 27. december 1931, Buenos Aires) bol argentínsky politik, právnik a novinár. V roku 1906 sa stal 11. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 16. prezidenta krajiny. Pred tým pôsobil ako viceprezident štátu a guvernér provincie Córdoba. Po odchode z funkcie prezidenta pôsobil ako sudca argentínskeho najvyššieho súdu, následne sa stal jeho predsedom.
Životopis.
Narodil sa v meste Córdoba, študoval právo na Národnej univerzite v Córdobe, neskôr pôsobil ako novinár v denníkoch "El Interior" a "La Época". Krátko po ukončení štúdii sa stal senátorom v senáte provincie Córdoba. Postupne si vybudoval dobré politické kontakty, vďaka čomu vystriedal viacero ministerských funkcii v provinčnej vláde. Podarilo sa mu získať aj priazeň Julia Argentina Rocu, ktorý bol jedným z najvýznamnejších politikov tej doby. S jeho podporou sa v roku 1891 stal federálnym poslancom za svoju provinciu. O štyri roky neskôr sa stal guvernérom svojej domovskej provincie Córdoba. Tu pôsobil tri roky, následne sa v roku 1898 stal senátorom federálneho senátu. Na začiatku 20. storočia došlo k rozštiepeniu Národnej autonomistickej strany na dve frakcie. Tieto sa v roku 1904 dohodli na kompromisnom kandidátovi na prezidenta v snahe zachovať si moc, tým kandidátom sa stal Manuel Quintana. Za viceprezidenta bol nominovaný práve José Figueroa Alcorta.
O moc v strane ale i krajine súperili predovšetkým bývalí prezidenti Julio Argentino Roca a Carlos Pellegrini. Vďaka ich dohode sa nakoniec Quintana stal v októbri 1904 prezidentom a Figueroa Alcorta jeho viceprezidentom. V roku 1905 vyvolala hlavná opozičná strana Radikálna občianska únia nepokoje v snahe dosiahnuť zmenu dovtedajšieho volebného systému, ktorý bol poznačený pravidelnými manipuláciami a volebnými podvodmi. Nepokoje však vláda rýchlo potlačila, napriek tomu prezident túto zložitú situáciu zvládal iba ťažko, čo sa prejavilo negatívne na jeho zdravotnom stave. Nasledoval neúspešný pokus o atentát na Quintanu, po ktorom už nebol Quintana psychicky schopný vykonávať svoj úrad. V januári 1906 tak jeho kompetencie prevzal viceprezident Figueroa Alcorta, prezident odišiel na svoj statok, kde následne 12. marca 1906 zomrel. Viceprezident sa tak stal automaticky prezidentom krajiny. Figueroa Alcorta sa snažil o väčšiu mieru politickej autonómie, pretože bývalý prezident Roca postupne strácal svoj vplyv. Musel však čeliť množstvu politických tlakov, hlavne na zmenu volebného systému. Z ekonomického hľadiska malo veľký význam objavenie ropy pri meste Comodoro Rivadavia v roku 1907. Nové náleziská boli síce na ropu pomerne bohaté, no hlavným exportným artiklom zostávali poľnohospodárske produkty a mäso. Aj prezident Figueroa Alcorta pokračoval v podpore rozširovania železničnej siete, ktorej dĺžka ďalej rapídne rástla. Na medzinárodnej úrovni pokračovalo súperenie so susednou Brazíliou, čo sa prejavovalo aj v pretekoch v zbrojení v rámci námorných síl oboch štátov. Za najväčší úspech politiky prezidenta Figueroa Alcortu sa považuje ukončenie politickej dominancie bývalého prezidenta Rocu, ktorého posledných stúpencov odstavil v roku 1908. To umožnilo neskoršie reformy, aj zmierenie s ľavicou na čele s Radikálnou občianskou úniou a jej vodcom Hipólitom Yrigoyenom. Aby národné zmierenie prezident výrazne podporil, vyhlásil amnestiu pre ľudí, ktorí sa zúčastnili neúspešnej revolúcie z roku 1905. Následne predstavil návrhy na nový volebný program, ktorý sa však nestretol s úspechom. Veľkú podporu našiel prezident u vplyvného politika Roqueho Sáenza Peñu. Práve jeho v nasledujúcich voľbách podporil Figueroa Alcorta ako kandidáta na prezidenta. V roku 1910 sa konali nové prezidentské voľby, v ktorých favorit prezidenta Figuerou Alcortu Roque Sáenz Peña vyhral a následne sa stal prezidentom.
Po odchode z funkcie prezidenta bol Figueroa Alcorta vymenovaný za veľvyslanca v Španielsku. V roku 1915 sa stal sudcom argentínskeho najvyššieho súdu, v októbri 1929 jeho predsedom. Túto funkciu vykonával až do svojej smrti dňa 27. decembra 1931, pochovaný je v Buenos Aires.

</doc>
<doc id="623324" url="https://sk.wikipedia.org/wiki?curid=623324" title="Bagas (Gironde)">
Bagas (Gironde)



</doc>
<doc id="623329" url="https://sk.wikipedia.org/wiki?curid=623329" title="Sestričky (seriál)">
Sestričky (seriál)

Sestričky je slovenský dramatický televízny seriál z lekárskeho prostredia, ktorý vysiela TV Markíza od 4. septembra 2018. Ide o adaptáciu fínskej predlohy seriálu Syke. Seriál sleduje osudy pacientov, lekárov a sestričiek na oddelení traumatológie.
V každom dieli sa odohrávajú dva pacientské príbehy, ktoré otvárajú zásadné otázky ľudských hodnôt a zároveň približujú prácu štyroch zdravotných sestier. Ich osobné príbehy taktiež prechádzajú jednotlivými dielmi a odhaľujú nám ich súkromné životy.

</doc>
<doc id="623330" url="https://sk.wikipedia.org/wiki?curid=623330" title="Godzone">
Godzone

Godzone je slovenský kresťanský evanjelizačný projekt, ktorého hlavným poslaním je evanjelizácia mládeže. Realizuje ho občianske združenie “SP” zo Sliača a zastrešuje Združenie kresťanských spoločenstiev mládeže (ZKSM) a Rada pre mládež a univerzity Konferencie biskupov Slovenska. Okrem iných aktivít, organizuje projekt Godzone od roku 2009 každoročne v rámci "Týždňa Cirkvi pre mládež" hudobno-koncertné turné "Godzone Tour", ktoré je najvýraznejšou službou projektu. Godzone projekt vznikol pod záštitou občianskeho združenia ZKSM a vždy bol a je podriadený autorite a učeniu Rímskokatolíckej cirkvi. Ako garanti projektu boli zvolení dvaja katolícki kňazi ThDr. PhDr. Ján Buc a PhD a ThLic. Ondrej Chrvala.
Vznik.
V roku 2009 oslovili členovia Rady pre mládež a univerzity Konferencie biskupov Slovenska laické kresťanské spoločenstvo SP zo Sliača s ponukou na zorganizovanie evanjelizačného turné zameraného pre mládež. V novembri 2009 sa uskutočnila šnúra koncertov "Enter the GodZone" v siedmich slovenských mestách. Organizátori sa následne sformovali do projektu Godzone so sídlom na Sliači. Od roku 2010 organizujú každý rok podobné evanjelizačné turné v rámci Týždňa Cirkvi pre mládež v novembri. Od roku 2022 sa posunul termín turné na októbrové termíny.
Služba.
Služba projektu Godzone zahŕňa okrem evanjelizačného turné, rôzne iné oblastí: Godzone konferencia, Ženská konferencia, Mužská konferencia, Godzone school, Godzone Academy, Godzone kids, Worship nights, kapela ESPÉ, Godzone camp.
Godzone tour.
Godzone tour je týždňové koncertné turné, ktorého hlavným cieľom je evanjelizácia mládeže. Ide o približne trojhodinové večerné predstavenie, dramaturgicky sa skladá z vystúpení kresťanských hudobníkov, divadelných scénok, tanca, videoprojekcie a rozličných príhovorov z pódia. Mimo hlavného večerného programu je súčasť návštevy každého mesta evanjelizácia v uliciach a školách. Víziou projektu je priniesť prebudenie, zjednotenie a motiváciu. Priniesť silné posolstvo evanjelia spôsobom, ktorý zasiahne – atraktívnym, kreatívnym a moderným.
Godzone turné má každý rok odlišnú tému a prispôsobený program. V roku 2024 nieslo Godzone tour tému "NIE SI NA TO SÁM" a zúčastnilo sa vyše 31 000 ľudí, v štyroch slovenských a dvoch českých mestách. Program Godzone tour realizujú prevažne mladí dobrovoľníci ale aj profesionálni umelci. Na večernom programe môžete vidieť členov viacerých slovenských kresťanských skupín ako ESPÉ, Rods, Jana Zubajová, Martindom Worship alebo bubnovú show Batida a členov tanečného divadla ATak. Godzone Tour sa konalo pod záštitou viacerých cirkevných predstaviteľov, vrátane košického arcibiskupa metropolitu Mons. Bernarda Bobera, žilinského biskupa Mons. Tomáša Galisa, olomouckého arcibiskupa Mons. Josefa Nuzíka a brnenského biskupa Mons. Pavla Konzbula.
V roku 2024 sa v duchu témy turné vytvorila aj "ZÓNA MOJA FAM", kde si mohli účastníci po každom večernom programe nájsť kresťanské spoločenstvo. Cieľom je nezostať vo viere sám. Zapojilo sa takmer 60 spoločenstiev, komunít, hnutí a organizácií. Bola vytvorená aj webstránka mojafam.sk, na ktorej sú spísané všetky spoločenstvá zapojené do tejto iniciatívy spájania sa a budovania živej viery na Slovensku a v Česku.
Godzone konferencia.
Godzone konferencia vznikla v roku 2012 s myšlienkou formovať a spájať ľudí, ktorým ide o Božie kráľovstvo. Konferencia je každoročné dvojdňové stretnutie, plné duchovnej formácie, modlitieb chvál a spoločnej oslavy Kráľa Kráľov. Okrem toho je súčasťou programu aj tradičná Hot-dog párty, sv. spovede, video oznamy, aktivity, svedectvá a tiež krátke rozhovory s jednotlivými lídrami na Slovensku. Godzone konferencia vytvára priestor na osobnejšie stretnutie s ľuďmi, spoločné modlitby, zdieľanie svedectiev a umožňuje pokračovať v myšlienkach Godzone turné.
Ženská konferencia - Nespútaná.
Ženská konferencia, organizovaná projektom Godzone, je každoročným stretnutím žien zo Slovenska i Česka, ktoré túžia rásť vo viere a hľadaní Božej vôle v ich živote. Stretnutie je priestorom pre ženy rôznych vekových kategórii, aby sa navzájom inšpirovali, povzbudzovali prednáškami, svedectvami, spoločnými diskusiami, rozhovormi a čerpať tak novú nádej z modlitieb a chvál. Konferencia je odpoveďou na vnútorný a duchovný hlad žien, ktorý vyvolal túžbu stretnúť sa, zdieľať sa, oddýchnuť si a zároveň načerpať a posunúť sa ďalej. O čosi bližšie k poznaniu nášho Boha.
Konferencia v roku 2024, s názvom "Nespútaná" , spojila 1500 účastníčok a ďalších 500 sa pripojilo online. Téma poukazovala na upevnenie ženskej identity a pripomínala jedinečnosť, ktorú v sebe každá žena a zároveň hľadať spôsob, akým môžeme niesť svoje bremeno s radosťou a ľahkosťou. Ženská konferencia Nespútaná 2024 je už deviatou v poradí a je podujatím evanjelizačného projektu Godzone.
Mužská konferencia - Vystúp na svätý vrch.
Godzone mužská konferencia je po piatich rokoch späť s témou "VYSTÚP NA SVÄTÝ VRCH". Muži sa potrebujú stretávať s inými mužmi, zdieľať svoje skúsenosti, povzbudzovať sa. Mužská konferencia vznikla ako jeden zo záverečných projektov študentov Godzone school v roku 2017. Jej cieľom je povzbudzovať mužov, a tak rásť k svätosti a k tomu, aby sa stali Skalami ako Kristus. Medzi hlavných rečníkov na konferencii patria lídri a kňazi ako Vlado Žák, Július Slovák, Bohuš Živčák a Ján Buc.
Program konferencie, ktorá trvá dva dni, je určený výhradne pre mužov. Na poslednom ročníku mužskej konferencie, v roku 2020, sa zúčastnilo 200 mužov.
Worship nights.
Worship nights je modlitebným stretnutím, kde chcú organizátori ako jedna Cirkev naprieč generáciami v jednote uctievať a chváliť nášho Pána, lebo je toho hoden. Zaujímavosťou je, že sa sa tieto modlitebné stretnutia konajú pod holým nebom. Program je tvorený z chválových piesní ktoré sú pretkané slovami speakrov ako Michal Irsák, Vlado Žák a Andrej Kmotorka. Konajú sa už tradičnej v júni a posledný ročník bol v troch slovenských mestách a to konkrétne v Bratislave, Prešove a na Sliači. Vo chválach viedol Július Slovák, Katarína Jurová, Martin Mitro + Godzone Worship.
Godzone camp.
Godzone camp je 6 dňový intenzívny letný tábor pre teenagerov od 13 do 19 rokov. Aj keď na ňom zažívajú plno zábavy, dobrodružstva a nových priateľstiev, nie je to len obyčajný tábor, plný aktivít a adrenalínu. Okrem nezvyčajných súťaží a hier sú pripravené večery chvál a modlitieb, sv. omše či formačné slová, ktoré môžu povzbudiť a ukázať cestu ďalej. Na Godzone camp prichádzajú teenageri z celého Slovenska aj Česka. Pilier jednoty, rodiny a súdržnosti je základom tohto letného dobrodružstva.
Godzone campu 2024 "Push your limits" sa zúčastnilo 130 účastníkov.
Godzone Academy.
Godzone Academy je e-learningový portál, ktorý zahŕňa kurzy s rozličnými témami ako napríklad vzťahy, život v spoločenstve, chvály a mnoho ďalších od známych rečníkov, kňazov a laikov. Je určený pre každého, kto chce investovať do seba, chce sa naučiť niečo nové alebo prehĺbiť svoje znalosti v duchovnej oblasti života. Aktuálne disponuje viac ako 53 kurzami, na ktorých sa vystriedalo 63 prednášajúcich.
Godzone school.
Godzone school je 2-ročná animátorská škola pre ľudí, ktorí cítia povolanie k líderstvu a túžia byť súčasťou duchovného prebudenia. Víziou Godzone School je formovať mladých ľudí, ktorí sa stanú zodpovedými lídrami, budú schopní aplikovať princípy Božieho kráľovstva v bežnom živote, a tak budú privádzať ľudí vo svojom okolí bližšie k Bohu. Počas siedmych ročníkov sa Godzone school zúčastnilo 520 mladých lídrov.
Výstupom animátorskej školy sú projekty, na ktorých študenti pracujú spoločne, alebo individuálna dvojtýždňová stáž v kancelárii Godzone projektu. Osnovy Godzone školy sú schválené Konferenciou biskupov Slovenska. Garantom školy je ZKSM a účastníci po jej absolvovaní získavajú certifikát akreditovaný Ministerstvom školstva a KBS.

</doc>
<doc id="623331" url="https://sk.wikipedia.org/wiki?curid=623331" title="Protipožiarna ochrana">
Protipožiarna ochrana

Protipožiarna ochrana môže byť:

</doc>
<doc id="623332" url="https://sk.wikipedia.org/wiki?curid=623332" title="Požiarnictvo">
Požiarnictvo



</doc>
<doc id="623335" url="https://sk.wikipedia.org/wiki?curid=623335" title="Ochrana pred požiarmi">
Ochrana pred požiarmi



</doc>
<doc id="623336" url="https://sk.wikipedia.org/wiki?curid=623336" title="Ochrana proti požiaru">
Ochrana proti požiaru



</doc>
<doc id="623340" url="https://sk.wikipedia.org/wiki?curid=623340" title="Alexander Dugin">
Alexander Dugin



</doc>
<doc id="623341" url="https://sk.wikipedia.org/wiki?curid=623341" title="Alexandr Dugin">
Alexandr Dugin



</doc>
<doc id="623344" url="https://sk.wikipedia.org/wiki?curid=623344" title="Billie Jean">
Billie Jean

"Billie Jean" je skladba, ktorú napísal a naspieval americký spevák Michael Jackson. Skladba bola vydaná vydavateľstvom Epic Records 2. januára 1983, ako druhý singel z jeho šiesteho štúdiového albumu "Thriller" (1982). "Billie Jean" bol jednou z najpredávanejších skladieb v roku 1983 a stal sa najpredávanejšou skladbou Jacksona v jeho sólovej kariére. Pomohol albumu "Thriller" stať sa najpredávanejším albumom všetkých čias. V Spojených štátoch sa držal v "Billboard" Hot 100 na prvej priečke po sedem týždňov. Taktiež sa stal číslom jeden v Spojenom kráľovstve a v niekoľkých iných európskych krajinách. Skladba bola ocenená mnohými cenami, vrátane dvoch cien Grammy a American Music Award. "Rolling Stone" v roku 2004 zaradil „Billie Jean“ na 58. priečku v zozname „500 najväčších piesní všetkých čias“.
Skladba je o žene (Billie Jean), ktorá strávila vášnivú noc s rozprávačom. Ona tvrdí že je otcom jej novorodenca, ale on trvá na tom, že to nie je jeho syn. Skladba ale necháva otvorené možnosti o tom, či je alebo nie je jeho otcom.

</doc>
<doc id="623345" url="https://sk.wikipedia.org/wiki?curid=623345" title="Roque Sáenz Peña">
Roque Sáenz Peña

Roque Sáenz Peña Lahitte (* 19. marec 1851, Buenos Aires – † 9. august 1914, Buenos Aires) bol argentínsky politik, právnik, diplomat a vojak. V roku 1910 sa stal 12. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 17. prezidenta krajiny. Pred tým pôsobil ako minister zahraničných vecí a veľvyslanec v rôznych štátoch. V roku 1912 presadil tzv. "Zákon Sáenz Peña", ktorým sa zmenil volebný systém v krajine tak, že zaručoval všeobecné volebné právo pre všetkých mužov s argentínskym občianstvom, čo ukončilo dlhoročné volebné podvody. Tým sa zaradil medzi najuznávanejších argentínskych prezidentov histórie. Vďaka vojenskej službe v peruánskej armáde počas vojny s Čile je tiež uznávaný aj v Peru.
Životopis.
Mladosť a profesionálne začiatky.
Narodil sa v Buenos Aires v politicky významnej rodine, ktorá sa politicky angažovala už za vlády guvernéra Buenos Aires Juana Manuela de Rosasa. Po jeho porážke sa však jeho starý otec a otec nemohli dlhší čas vôbec politicky angažovať. Jeho otec Luis Sáenz Peña bol taktiež politikom a v rokoch 1892 – 1895 pôsobil ako prezident Argentíny. Roque Sáenz Peña vyštudoval právo na Univerzite v Buenos Aires. V roku 1874 pôsobil krátky čas v armáde, pričom velil delostreleckému pluku. Už o dva roky neskôr bol zvolený do parlamentu provincie Buenos Aires. V roku 1877 sa stal dokonca predsedom tohto parlamentu ako vôbec najmladší v jeho histórii vo veku 26 rokov. V roku 1879 opustil Argentínu a odišiel do Peru, kde sa zapojil do druhej tichomorskej vojny na strane Peru. V tamojšej armáde získal okamžite hodnosť plukovníka a zúčastnil sa bitky pri Tarapacá, kde spojené peruánsko-bolívijské sily porazili Čile. O niekoľko mesiacov neskôr bol v bitke pri Arice zranený a zajatý, následne bol uväznený priamo v Čile. Už v septembri 1880 bol prepustený po žiadosti argentínskej vlády. Veľký vplyv jeho rodiny dokazuje aj rýchle a jednohlasné hlasovanie argentínskeho parlamentu, ktoré mu vrátilo argentínske občianstvo, ktoré stratil automaticky z dôvodu služby v cudzom (peruánskom) vojsku. Po návrate do vlasti pracoval ako štátny úradník, za krátky čas odišiel do Európy. V roku 1884 bol už späť v Argentíne a spolu s priateľmi Paulom Groussacom, Carlosom Pellegrinim a Exequielom Ramosom Mejíaom založil časopis "Sud América". O dva roky neskôr podporil kandidatúru Miguela Juáreza Celmana na prezidenta krajiny. V roku 1887 bol vymenovaný za veľvyslanca v Uruguaji, následne od júna do augusta 1890 pôsobil v Celmanovej vláde ako minister zahraničných vecí. Po nástupe nového prezidenta Pellegriniho bol vymenovaný za guvernéra Národnej banky Argentíny.
Už v roku 1891 sa stal jedným z najvážnejších kandidátov na post prezidenta, pričom mal veľkú podporu tzv. modernistov, čiže zástancov modernizácie politického systému v krajine. Proti tomu sa ale postavil bývalý prezident Julio Argentino Roca, ktorý patril súčasne medzi najvplyvnejších politikov v krajine. Roca nechcel pripustiť vládu modernistov, no súčasne chcel zabrániť aj návratu bývalého prezidenta Bartolomého Mitreho k moci. Roca sa teda dohodol s Mitrem na kompromisnom kandidátovi, ktorým bol paradoxne otec Roqueho Sáenza Peñu Luis Sáenz Peña, ktorý pôsobil ako sudca Najvyššieho súdu Argentíny. Luis Sáenz Peña vyhral, následne syna vymenoval za veliteľa pluku národnej gardy, Roque Sáenz Peña bol tiež zvolený do senátu provincie Bunoes Aires, no už v roku 1892 odišiel z verejného života. Napriek tomu formálne viedol modernistickú frakciu vo vnútri Národnej autonomistickej strany. Na začiatku 20. storočia došlo k rozštiepeniu Národnej autonomistickej strany na dve frakcie. O moc v strane ale i krajine súperili predovšetkým Julio Argentino Roca a Carlos Pellegrini, pričom prevahu získaval postupne Pellegrini. To znamenalo vhodnú chvíľu na návrat Roqueho Sáenza Peñu do politiky. K úplnému rozkolu vládnej strany došlo v roku 1904, kedy sa Rocovi podarilo poslednýkrát presadiť svojho kandidáta na prezidenta a to Manuela Quintanu. Ten bol síce kompromisným kandidátom, no jeho kandidatúra zabránila úspešnej kandidatúre Pellegriniho. Pellegrini našiel spojencov v ľavicovej opozícii na čele so stranou Radikálna občianska únia, ktorá sa snažila o zmenu volebného systému na spravodlivý bez volebných podvodov. Radikálna občianska únia však nebola spokojná s rýchlosťou zmien a tak sa pokúsila v roku 1905 o revolúciu, no neúspešne. V tomto období povýšilo Peru Roqueho Sáenza Peñu do hodnosti brigádneho generála z vďačnosti za jeho služby v minulosti. Jeho peruánsku vojenskú hodnosť následne povolil aj argentínsky parlament.
Opätovný rast vplyvu a úrad prezidenta.
Prezident Quintana však o krátky čas už v marci 1906 zomrel v dôsledku zdravotných problémov spôsobených práve neúspešnou revolúciou. V roku 1906 následne zomreli viacerí významní politici, ktorí určovali politické dianie v krajine posledné desaťročia a to Bartolome Mitre, Carlos Pellegrini a Bernardo de Irigoyen. Prezidentom sa stal viceprezident José Figueroa Alcorta, ktorý sa snažil hlavne zabrániť ďalším revolúciám a začal preto podporovať snahu o zmenu volebného systému. Vďaka tomu začal znova rásť aj vplyv Roqueho Sáenza Peñu, ktorý sa stal prirodzeným nástupcom Pellegriniho a najvážnejším kandidátom na prezidenta v nasledujúcich voľbách, ktoré sa mali konať o štyri roky. Od roku 1906 vystriedal postupne niekoľko veľvyslanectiev v Európe, kde sa v roku 1910 oficiálne dozvedel, že sa stal prezidentským kandidátom. Prezidentské voľby sa konali v marci 1910, pričom aj tieto boli napriek predchádzajúcim snahám poznačené volebnými podvodmi. Vyhral ich však jednoznačne Roque Sáenz Peña a následne sa v októbri ujal funkcie. Pred tým sa ešte stretol s prezidentom Josém Figuerom Alcortom a vodcom opozície Hipólitom Yrigoyenom, s ktorými sa dohodol na presadení zmien volebného systému, ktoré by zabránili volebným podvodom. Radikálna občianska únia sa dokonca stala súčasťou vlády. Za vlády prezidenta Roqueho Sáenza Peñu bolo v roku 1913 v Buenos Aires otvorené metro, prvé v Latinskej Amerike, Južnej pologuli a španielsky hovoriacom svete. Vláda začala tiež podporovať masívne sťahovanie ľudí do vnútrozemia krajiny, keďže väčšina obyvateľstva stále žila pri pobreží. Najväčším počinom jeho vlády je však zmena volebného systému, v parlamente však tieto snahy čelili silnej konzervatívnej opozícii, ktorá nechcela prísť o svoje privilégiá. Prezidentovi sa však 13. februára 1912 podarilo zmenu presadiť pod názvom "Zákon Sáenz Peña" ("Ley Sáenz Peña"). Vďaka tomuto zákonu začalo konečne platiť všeobecné volebné právo pre všetkých, okrem žien a cudzincov. Hneď prvé voľby ukázali, že najväčšiu podporu mali skôr ľavicové strany.
Prezident Roque Sáenz Peña mal zhoršené zdravie už v čase nástupu do funkcie, toto sa však v roku 1913 výrazne zhoršilo v dôsledku pretrvávajúceho syfilisu, ktorým sa nakazil ešte počas vojenskej služby v Peru. Iná verzia hovorí o úmrtí v dôsledku komplikácii s cukrovkou. V roku 1914 mu už zdravotný stav nedovoľoval vykonávať funkciu a tak odovzdal svoje kompetencie viceprezidentovi Victorinovi de la Plazovi. Zomrel 9. augusta 1914 v Buenos Aires, kde je aj pochovaný.

</doc>
<doc id="623349" url="https://sk.wikipedia.org/wiki?curid=623349" title="Pingpong">
Pingpong



</doc>
<doc id="623357" url="https://sk.wikipedia.org/wiki?curid=623357" title="Univerzita Mykola Romerisa">
Univerzita Mykola Romerisa

Univerzita Mykola Romera (, , skrátene MRU) je jedna z najväčších univerzít v Litve, ktorej fakulty sa nachádzajú vo Vilniuse a Kaunase.
Je pomenovaná po sudcovi a otcovi litovského konštitučného práva Mykolovi Römerovi. Univerzita bola založená po obnovení nezávislosti Litovskej republiky v roku 1990, kedy sa zároveň stala štátnou univerzitou.
V súčasnosti univerzitu navštevuje približne 10 000 študentov z 38 krajín sveta. Pre medzinárodných študentov univerzita ponúka bakalárske, magisterské a doktorské študijné programy v anglickom jazyku v oblasti spoločenských vied.
Univerzita je aktívna v rôznych svetových univerzitných organizáciách vrátane Európskej univerzitnej asociácie (EUA) a Medzinárodnej asociácie univerzít (IAU). MRU spolupracuje s viac ako 300 verejnými a súkromnými zahraničnými inštitúciami. MRU Asian Centre, Centrum frankofónnych štúdií a King Sejong Inštitút sú taktiež známe pre ich podujatia, konferencie a mnoho prednášok. Medzinárodné vzťahy sú tu posilňované prednáškami odborníkov, a návštevami delegátov a zástupov univerzít.
Univerzita Mykola Romera v súčasnosti úspešne realizuje jednu z jej najdôležitejších misií – podporu kultúry výskumu a inovácií. V roku 2015 tu bolo vydaných takmer 900 výskumných prác a zorganizovaných viac než 50 podujatí. Na univerzite je k dispozícii aj 6 doktorských študijných programov.
V roku 2015 bolo na MRU otvorené Laboratórne centrum pre spoločenské inovácie pod názvom MRU LAB s 19 laboratóriami, ktorých cieľom je aplikovať najnovšie zistenia pre potreby spoločnosti. V budove sa tiež nachádza The Research and Innovations Aide Centre – centrum pre výskum a inovácie.
Štruktúra.
Zakladateľom univerzity je Parlament Litovskej republiky.
Manažment univerzity pozostáva z univerzitnej rady, univerzitného senátu a univerzitného rektora.
Na univerzite je 5 fakúlt, ktoré pozostávajú z 13 inštitútov, 9 katedier a Školy podnikania a médií (v spolupráci s Middlesex University). Ponúka viac než 70 programov na bakalárskom, magisterskom a doktorskom stupni. Štúdium sa vykonáva v súlade s hlavnými zásadami Bolonského procesu. Hlavnými odbormi sú tu podnikanie, komunikácia, ekonomika, pedagogika, financie, história, manažment, informatika, filológia, filozofia, politické vedy, psychológia, verejná správa, verejná bezpečnosť, sociálna práca a sociológia.
Štúdium.
Univerzita Mykola Romerisa ponúka medzinárodným študentom bakalárske, magisterské a PhD programy v anglickom jazyku.
Bakalárske programy
Magisterské programy
Doktorské programy
Výskum.
MRU sa angažuje vo fundamentálnom a aplikovanom výskume, zúčastňuje sa národných, regionálnych a medzinárodných výskumných programov a projektov a prakticky aplikuje výsledky výskumov a rozširuje ich po verejnosti. Výsledky výskumov, vykonané na univerzitných fakultách, katedrách, v laboratóriách, inštitútoch a centrách, vytvárajú základ integrácie medzi výskumom a štúdiom. Tradične sa MRU zapájala do výskumu v oblasti spoločenských vied a súčasne aj v oblasti biomedicíny, technológie a humanitných vied.
Medzinárodné vzťahy.
Medzinárodná spolupráca na MRU je orientovaná na posilnenie medzinárodných vzťahov v štúdiu a výskume. V spolupráci s inými inštitúciami vytvára spojené študijné programy. Študenti, akademici a administratívni pracovníci sa zúčastňujú na výmenných programoch, medzinárodných konferenciách a iných podujatiach. Medzinárodné putá univerzity sa rozprestierajú do všetkých kútov sveta. MRU má za partnerov viac než 400 zahraničných akademických a štátnych inštitúcií. Od roku 2006 univerzita ponúka spojené magisterské programy a podnecuje svojich študentov k získaniu dvojitých alebo trojitých diplomov. Jedných z cieľov utuženia medzinárodných vzťahov je diverzifikácia študentov, teda počet medzinárodných študentov tu neustále rastie. Toto umožňuje litovským a zahraničným študentom zdieľať skúsenosti a nápady ako aj spolupracovať na spoločných medzinárodných projektoch, ktoré rozšírujú ich názory na svet a kultúrne povedomie.
Campus.
MRU je známa tým, že má modernú – a jednu z najlepších – infraštruktúr v krajine. Hlavný campus MRU sa nachádza v severnej časti Vilniusu, ktorý je obklopený parkom:
Šport.
Univerzita Mykola Romerisa je ideálnym miestom na športové aktivity. Študenti sú podnecovaní k zapojeniu sa do aktívneho životného štýlu v areáli školy prostredníctvom organizovaných aktivít a individuálnej podpory zdravia. Práve nové športové haly pre gymnastiku, hry a stolný tenis toto umožňujú všetkým študentom.
Olympijskí medailisti
Ďalší atléti

</doc>
<doc id="623360" url="https://sk.wikipedia.org/wiki?curid=623360" title="Mykolas Romeris University">
Mykolas Romeris University



</doc>
<doc id="623361" url="https://sk.wikipedia.org/wiki?curid=623361" title="Victorino de la Plaza">
Victorino de la Plaza

Victorino de la Plaza y Palacios (* 2. november 1840, Salta – † 2. október 1919, Buenos Aires) bol argentínsky politik, právnik, vojak, pedagóg a diplomat. V roku 1914 sa stal 13. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 18. prezidenta krajiny. Pred tým pôsobil ako minister zahraničných vecí a minister financií. Bol posledným prezidentom z Národnej autonomistickej strany, čím sa ukončilo obdobie tzv. "Konzervatívnej republiky".
Životopis.
Narodil sa v meste Salta na severozápade krajiny vo významnej aristokratickej rodine. Otec mu zomrel ako malému, no bol dobrým študentom a podarilo sa mu získať viacero štipendií, vďaka čomu sa dostal až na významnú školu Colegio del Uruguay, ktorú založil guvernér provincie Entre Ríos Justo José de Urquiza. Neskôr odcestoval do Buenos Aires, kde začal študovať na Univerzite v Buenos Aires filozofiu. Toto štúdium však zanechal a začal pracovať ako štátny úradník. Potom, čo vypukla vojna trojspolku proti Paraguaju, vstúpil do armády, bojoval v niekoľkých bitkách, v ktorých sa vyznamenal a bol povýšený do hodnosti kapitána. Kvôli zdravotným problémom však už po niekoľkých rokoch odišiel z armády, následne sa v roku 1868 prihlásil na Právnickú fakultu Univerzity v Buenos Aires, ktorú úspešne ukončil. Do politiky vstúpil počas vlády prezidenta Dominga Faustina Sarmienta, ktorý ho najprv vymenoval za profesora filozofie na najvýznamnejšej strednej škole v Buenos Aires Colegio Nacional de Buenos Aires, následne ho vyslal do USA, kde dohliadal na tlač nového argentínskeho Občianskeho zákonníka. V ďalších rokoch pôsobil ako diplomat v Európe, prezident Carlos Pellegrini ho dokonca v roku 1890 poveril rokovaniami s európskymi veriteľmi o splácaní argentínskeho zahraničného dlhu.
V roku 1910 sa stal kandidátom na viceprezidenta, pričom najvážnejším kandidátom na prezidenta bol Roque Sáenz Peña. Následne boli obaja v marci do týchto funkcii zvolení a v októbri sa ujali funkcie. Roque Sáenz Peña sa ešte pred nástupom do úradu stretol s prezidentom Josém Figuerom Alcortom a vodcom opozície Hipólitom Yrigoyenom, s ktorými sa dohodol na presadení zmien volebného systému, ktoré by zabránili volebným podvodom. Radikálna občianska únia Hipólita Yrigoyena sa dokonca stala súčasťou vlády. Prezident Sáenz Peña však už úrad prezidenta preberal so zhoršeným zdravotným stanom. Tento sa v októbri 1813 natoľko zhoršil, že požiadal viceprezidenta De la Plazu, aby prevzal jeho právomoci. Prezident zomrel 9. augusta 1914, pričom novým prezidentom sa stal práve Victorino de la Plaza. De la Plaza sa zameriaval hlavne na ekonomické reformy, ktoré priniesli viaceré sociálne výhody pre zamestnancov. Za jeho vlády bola postavená prvá elektrifikovaná železničná trať v krajine. De la Plaza však musel v roku 1814 čeliť neúspešnému pokusu o atentát zo strany anarchistu. Potom, čo USA v roku 1914 zaútočili na Mexiko a krátko okupovali mesto Veracruz, presadil dohodu ("Pacto ABC") s Brazíliou a Čile o zastavení postupu USA. Po vypuknutí prvej svetovej vojny presadil prezident vyhlásenie nezávislosti Argentíny a chcel obchodovať s oboma stranami konfliktu. Tým sa dostala Argentína do diplomatického konfliktu s Veľkou Britániou, ktorá zadržala argentínsku loď plaviacu sa do Nemecka. V roku 1916 sa konali nové voľby, tieto podľa očakávania vyhral Hipólito Yrigoyen z Radikálnej občianskej únie. Stalo sa tak hlavne vďaka tomu, že prezident De la Plaza rok pred tým udelil štátne občianstvo trom miliónom prisťahovalcom, ktorí sympatizovali práve s Yrigoyenom. Nástupom Hipólita Yrigoyena sa skončilo dlhé obdobie vlády prezidentov z Národnej autonomistickej strany, čím sa zároveň skončilo obdobie tzv. "Konzervatívnej republiky". Po odchode z funkcie sa už politicky neangažoval, zomrel 2. októbra 1919 v Buenos Aires, kde je aj pochovaný.

</doc>
<doc id="623366" url="https://sk.wikipedia.org/wiki?curid=623366" title="Ján Líška">
Ján Líška

Ján Líška (iný zápis: Jan Liška; * 4. jún 1895, Vrbica, Liptovský Sv. Mikuláš† 28. november 1959, Bratislava) bol slovenský politik, úradník, manažér, statkár a podnikateľ.
Život.
Narodil sa 4. júna 1895 v rodine Michala Líšku a jeho ženy Márie Kubáňovej. Vyštudoval strojné inžinierstvo v Nemecko, po krátkom zamestnaní na železnici bol úradníkom a následne tajomníkom Obchodnej a priemyselnej komory v Bratislave. Pracoval aj v rôznych živnostenských organizáciách a družstvách. Od roku 1929 bol poslancom Národného zhromaždenia za Československú živnostensko-obchodnícku stranu strednostavovskú. Bol jedným zo signatárov Žilinskej dohody zo 6. októbra 1938. V decembri 1938 ho zvolili na „jednotnej kandidátke“ do autonómneho Snemu Slovenskej krajiny, ktorý sa po vyhlásení Slovenského štátu 14. marca 1939 premenil Slovenský snem (po 21. júli 1939 Snem Slovenskej republiky). Živnostenská strana zanikla zlúčením s Hlinkovou slovenskou ľudovou stranou – Stranou slovenskej národnej jednoty krátko po 6. októbri 1938.
Počas vojnovej Slovenskej republiky pôsobil ako generálny riaditeľ cukrovaru v Nitre. Udržiaval styky s činiteľmi občianskeho odboja. V novembri 1944 bol vyšetrovaný a na šesť týždňov väznený pre podozrenie z konšpirovania s predstaviteľmi Slovenského národného povstania Vavrom Šrobárom, Pavlom Zaťkom a ď. Po páde Slovenskej republiky bol od 8. mája do 1. septembra 1945 držaný vo vyšetrovacej väzbe za funkcie a verejnú činnosť z vojnového obdobia.

</doc>
<doc id="623377" url="https://sk.wikipedia.org/wiki?curid=623377" title="Moročuk">
Moročuk

Moročuk (iné zápisy: Morochuk, Barotuch, Morochuk, Morochko) bol uhorský stoličný hodnostár žijúci v 14. storočí.
Narodil sa v rodine poľského šľachtica Jána Moročuka. V roku 1339 dostal od kráľa Karla I. všetky majetky patriace predtým Ladislavovi, príbuznému Feliciána Zacha, ktorý 17. apríla 1330 spáchal pokus o atentát na kráľovskú rodinu, za čo ho na mieste zabili, popravili všetkých jeho príbuzných prvého stupňa a skonfiškovali majetky všetkým členom rodu Zach. Ďalší, pravdepodobne vyženený majetok mal pri Dudváhu v chotári dnešnej dediny Beš (od roku 1948 Gabčíkovo). V rokoch 13401346 zastával funkciu župana Hontianskej stolice. V rokoch 13491359 bol hlavným koniarnikom kráľovnej Alžbety a županom Berežskej stolice.

</doc>
<doc id="623383" url="https://sk.wikipedia.org/wiki?curid=623383" title="Kačička mandarínska">
Kačička mandarínska

Kačička mandarínska (iné názvy: kačica mandarínska, kačička mandarínska, kačička bradatá, mandarínka; lat. "Aix galericulata, Dendronessa galericulata")
je druh zúbkozobca z čeľade kačicovité ("Anatidae"). Obýva východnú Palearktídu, bola introdukovaná v Európe. Podľa Medzinárodnej únie na ochranu prírody a prírodných zdrojov kačička mandarínska patrí medzi najmenej ohrozené druhy, celková populácia klesá, hoci niektoré miestne popolácie sú stabilné.
Výskyt a stav na Slovensku.
Kačička mandarínska sa stala novým druhom pre Slovensko v roku 2007, bola pozorovaná trikrát, v marci, v októbri a v novembri, všetky výskyty označené ako jedince uletené z chovu v ľudskej opatere. Bola pozorovaná i v ďalších rokoch, v roku 2008 a 2009. V roku 2013 sa podarilo dokázať prvé hniezdenie na rieke Váh pri Drahovciach, bola pozorovaná s mláďatami.

</doc>
<doc id="623384" url="https://sk.wikipedia.org/wiki?curid=623384" title="Aix galericulata">
Aix galericulata



</doc>
<doc id="623385" url="https://sk.wikipedia.org/wiki?curid=623385" title="Kačica mandarínska">
Kačica mandarínska



</doc>
<doc id="623388" url="https://sk.wikipedia.org/wiki?curid=623388" title="Vojtech Kováč (dôstojník)">
Vojtech Kováč (dôstojník)

Vojtech Kováč (* 21. február 1900, Zvolen – † 20. september 1983, Bratislava) bol slovenský generál stavebnej služby, účastník SNP. V ňom pôsobil ako veliteľ opevňovacích prác 1. čs. armády na Slovensku. Začiatkom januára 1950 bol z armády prepustený a bola mu odobratá hodnosť. V rokoch 1950–1951 bol neoprávnene väznený na Mírove. Po vykonštruovanom obvinení z velezrady bol uväznený aj v rokoch 1958–1961. Právne a vojensky rehabilitovaný bol až v roku 1968. V roku 1991 mu bola posmrtne priznaná hodnosť generálmajora vo výslužbe.

</doc>
<doc id="623389" url="https://sk.wikipedia.org/wiki?curid=623389" title="1. liga hádzanárov 1993/94">
1. liga hádzanárov 1993/94

1. liga hádzanárov v sezóne 1993/94 bol 1. ročník druhej najvyššej hádzanárskej súťaže mužov, spravovanej Slovenským zväzom hádzanej. Po rozdelení Česko-Slovenska nahradil slovenskú národnú ligu. Súťaž niesla dobový názov "II. liga" a spočiatku sa jej zúčastnilo 12 družstiev. Po 15. kole pre finančné problémy zo súťaže odstúpil TJ Rapid Bratislava. Víťazom ligy sa stalo družstvo DAC Dunajská Streda.
Systém súťaže.
Systém súťaže pozostával iba z jednej časti, ktorá sa skladala z 22 kôl. Každý s každým sa stretol raz doma a raz vonku. Víťaz súťaže mal právo postúpiť do najvyššej ligy. Naopak, posledné družstvo malo zostúpiť do 2. ligy. Po odstúpení jedného z tímov nezostúpilo ale žiadne družstvo.
Účastníci.
Poznámka: Slovenská národná liga (SNL) bola najvyššia celoslovenská hádzanárska liga v Česko-Slovensku a spolu s Českou národnou ligou (ČNL) druhá najvyššia česko-slovenská hádzanárska liga.
Výsledky.
Poznámky: 

</doc>
<doc id="623390" url="https://sk.wikipedia.org/wiki?curid=623390" title="Mečiarizmus">
Mečiarizmus

Ako mečiarizmus sa označuje spôsob vládnutia na Slovensku v rokoch 19921998. Jeho vedúcim predstaviteľom bol Vladimír Mečiar, predseda vlády počas tohto obdobia (okrem 9 mesiacov v roku 1994). Vyznačuje sa väčšinovým vládnutím, ktoré spochybňuje práva opozície a menšín.
Roky 19941998, kedy vládla tretia vláda Vladimíra Mečiara, bývajú označované ako vrchol mečiarizmu. Vláda autoritatívneho premiéra v spojení s nacionalistickou SNS a radikálnym ZRS, jej snahy o zmenu viacerých zákonov (špecificky volebného zákona pred voľbami v roku 1998) či iné zákonné a nezákonné postupy (únos Michala Kováča ml., vražda Róberta Remiáša, nezákonné odobratie mandátu Františka Gauliedera či Mečiarove amnestie) naznačovali inklináciu k autoritarizmu.
Mečiarizmus sa zvykne zaraďovať medzi tzv. neliberálne (iliberálne) demokracie. Okrem mečiarizmu sa zvykne do rovnakej kategórie, z toho istého obdobia, zaraďovať vláda Slobodana Miloševiča v Juhoslávií, Iona Iliescu v Rumunsku a Franja Tuđmana v Chorvátsku.
Nemecký politológ Wolfgang Merkel zaraďuje režim tretej Mečiarovej vlády k neliberálnym demokraciam s určitými delegatívnymi prvkami.
Označuje sa tým režim, v ktorom slobodne zvolené vlády porušujú základné ľudské práva a občianske slobody, resp. nerešpektujú právny štát alebo sa ho nesnažia budovať.
Na exekutívnej zložke štátnej moci ostal nezávislý ústavný súd, dobre organizované boli mimovládne organizácie a významnú rolu hrali nezávislé médiá (denník "SME", týždenník "Domino fórum", "Rádio Twist", "TV Markíza"). Hoci boli obmedzené kontrolné mechanizmy opozície, bola zachovaná časová deľba moci, ktorá nakoniec viedla k výmene politickej reprezentácie.

</doc>
<doc id="623392" url="https://sk.wikipedia.org/wiki?curid=623392" title="Amsterdam ArenA">
Amsterdam ArenA



</doc>
<doc id="623393" url="https://sk.wikipedia.org/wiki?curid=623393" title="Mergellus albellus">
Mergellus albellus



</doc>
<doc id="623396" url="https://sk.wikipedia.org/wiki?curid=623396" title="Obliehanie Przemyślu">
Obliehanie Przemyślu

Obliehanie Przemyślu bolo najdlhšie trvajúce obliehanie prvej svetovej vojny a drvivá porážka, ktorú rakúsko-uhorská armáda utrpela voči Rusku. Przemyśl bolo v tom čase opevnené mesto ležiace na rieke San, na dnešnom poľsko-ukrajinskom pohraničí. Blokáda začala 16. septembra 1914, no 11. októbra bolo obliehanie prerušené kvôli rakúsko-uhorskej ofenzíve, ktorej cieľom bolo oslobodiť obliehanú pevnosť. Po jej odrazení pokračovalo obliehanie od 9. novembra a skončilo až kapituláciou pevnosti 22. marca 1915, po 133 dňoch od začiatku obliehania.
Pozadie.
Hneď v prvý mesiac vojny, v auguste 1914, vpadla ruská armáda do východnej Haliče (Galície), najväčšej provincie ako Rakúsko-Uhorska, tak i nemeckého východného Pruska. Zatiaľ čo Nemcom sa čoskoro podarilo ruský postup zastaviť, generál Nikolaj Ivanov uštedril rakúsko-uhorskému vojsku vedenému Conradom von Hötzendorfom počas bitky o Halič drvivú porážku. Následkom tejto bitky sa spoločný front posunul o 160 kilometrov až ku Karpatom. Pevnosť Przemyśl predstavovalo jediné rakúsko-uhorské postavenie, ktoré sa podarilo ubrániť, a tak sa čoskoro ocitla v úplnom ruskom obkolesení. Przemyśl sa tým stal posledným bodom, ktorý bránil ruskému vpádu do Sliezska, vtedajšieho dôležitého priemyselného regiónu Nemecka, a tak sa jeho udržanie stalo dôležitým ako pre Rakúsko-Uhorsko, tak i pre Nemecko.
Prvé obliehanie.
Samotné obliehanie pevnosti začal Radko Dimitrijev, veliteľ ruskej tretej armády, 24. septembra. Dimitrijev v tom čase nemal dostatok obliehacieho delostrelectva, no namiesto čakania, kým mu ruské velenie pošle potrebné vybavenie, nariadil frontálny útok voči pevnosti, ktorú chcel obsadiť ešte predtým, než by stihli doraziť rakúsko-uhorské posily. Útok trval tri dni, no i napriek hrozivým stratám vo výške asi 40 tisíc mužov sa pevnosť dobyť nepodarilo. Počas ruského útoku začal nemecký generál Paul von Hindenburg severne od Przemyśl ofenzívu voči Varšave a súbežne s ním začal na Przemyśl s posilami postupovať i rakúsko-uhorský generál Svetozar Borojević von Bojna. To prinútilo Dimitrijeva 11. októbra prerušiť obliehanie a ustúpiť cez rieku San. Hötzendorf dúfal, že spojený útok Borojevićovej armády a obliehanej posádky dokáže Rusom uštedriť tvrdý úder.
Po jeden a pol mesiaci od obkolesenia pevnosti ruskou armádou sa spojenými silami nemeckých a habsburských jednotiek podarilo obliehanie prelomiť. Všetci civilisti museli v snahe vyriešiť akútny nedostatok zásob, predovšetkým jedla, mesto bezodkladne opustiť.
Druhé obliehanie.
31. októbra bol Hindenburg po porážke v bitke na Visle nútený ukončiť svoju ofenzívu na Varšavu a ustúpiť na západ. Tento zvrat udalostí donútil Borojevića opustiť svoje postavenie na rieke San, čím stroskotal aj Hötzendorfov navrhovaný plán ofenzívy voči Rusku. 9. novembra Rusi obnovili obliehanie Przemyślu. Jenotky Dimitrijeva, ktoré sa presunuli na sever, boli nahradené deviatou armádou generála Andreja Nikolajeviča Selivanova. Selivanov na rozdiel od Dimitrijeva nenariadil frontálny útok, ale namiesto toho sa rozhodol obrancov vyhladovať a donútiť ich k tomu, aby sa sami vzdali. V polovici decembra musela pevnosť začať čeliť i sústavnému ostreľovaniu ruským delostrelectvom. Rakúske posily sa celú zimu pokúšali prebiť až k obliehanej pevnosti, no i za cenu veľkých strát, predovšetkým kvôli veľkým mrazom a chorobám, sa im to nepodarilo.
Vo februári 1915 sa na východ so svojimi jednotkami vybral opäť i Borojević. Na konci mesiaca však Rakúsko-Uhorsko čelilo faktu, že všetky snahy o prelomenie obliehania zlyhali a Hötzendorf tak Hermanna Kusmaneka, ktorý velil obliehanej pevnosti, informoval, že k žiadnemu ďalšiemu pokusu o jej oslobodenie už nepríde. Ruským útočníkom sa 13. marca aj za pomoci delostrelectva podarilo prelomiť obranné línie na severnej strane pevnosti. Obrancovia narýchlo vytvorili nové obranné postavenie, aby dali Kusmanekovi čas zničiť v meste všetko, čo by mohli Rusi po dobytí pevnosti využiť pre svoje ďalšie vojenské ciele. Kusmanek 19. marca nariadil útok v snahe evakuovať pevnosť, ten bol však odrazený a jeho jednotky sa museli stiahnuť naspäť do mesta. Po tom, čo sa im podarilo zničiť všetko zostávajúce užitočné vybavenie Kusmanekovi nezostávalo nič iné, než sa vzdať. 22. marca sa posádka o sile 117 tisíc mužov vzdala Rusom. Medzi zajatými vojakmi bolo i 9 generálov, 93 štábnych dôstojníkov a 2 500 ďalších nižších dôstojníkov.
Výsledky.
Po páde Przemyślu sa všeobecne predpokladalo, že bude nasledovať ruská invázia do rakúsko-uhorského vnútrozemia. K nej napokon nedošlo, strata dôležitej pevnosti však i napriek tomu silno otriasla morálkou rakúsko-uhorských vojsk. Strata bola o to väčšia, že Przemyśl bol projektovaný na posádku o veľkosti 50 tisíc mužov, do ruského zajatia však padol viac než dvojnásobok tohto počtu. Rusom sa podarilo pevnosť udržať až do leta 1915, kedy sa počas gorlicko–tarnówskej ofenzívy posunul front v Haliči opäť viac na východ. Z porážok počas zimy na prelome rokov 1914 a 1915 sa však Rakúsko-Uhorsku nikdy nepodarilo zotaviť a až do konca vojny sa muselo spoliehať na nemeckú pomoc ako na východnom fronte, tak i na Balkáne. Celkové straty počas bojov v Karpatoch od januára do apríla 1915 sa podľa oficiálnych čísel na strane Rakúsko-Uhorska vyšplhali na 800 tisíc mužov a v súčte so stratami priamo v Przemyśle presiahli až 1 milión mŕtvych, zranených, nezvestných a zajatých vojakov. Rusko straty počítalo rovnako v státisícoch, rozlohou i populačne väčšia krajina však tieto straty dokázala nahradiť oveľa ľahšie. Kontrolu nad samotným mestom Przemyśl sa už Rakúsko-Uhorsku podarilo udržať až do októbra 1918, kedy pripadlo novovzniknutej Poľskej republike.

</doc>
<doc id="623398" url="https://sk.wikipedia.org/wiki?curid=623398" title="Chochlačka obojková">
Chochlačka obojková

Chochlačka obojková (lat. "Aythya collaris") je druh z čeľade kačicovité. Obýva severnú Ameriku. Objavujú sa aj v Európe od októbra do júna, najmä samce, vo zvýšenej miere od roku 1969. Podľa Medzinárodnej únie na ochranu prírody a prírodných zdrojov chochlačka obojková patrí medzi najmenej ohrozené druhy, trend celkovej populácie je stúpajúci, za 40 rokov veľmi významne narástla populácia v severnej Amerike, o 247%.
Výskyt a stav na Slovensku.
Prvý a jediný doložený záznam zo Slovenska pochádza z 25. apríla 2004 z lokality Prírodná rezervácia Žitavský luh (Maňa). V zozname vzácnych ornitologických pozorovaní podliehajúcich hláseniu Faunistickej komisii nie sú žiadne ďalšie pozorovania a ani v zozname vzácnych a zriedkavých druhov vtákov databázového systému Birding Slovakia nie sú žiadne záznamy.

</doc>
<doc id="623399" url="https://sk.wikipedia.org/wiki?curid=623399" title="Aythya collaris">
Aythya collaris



</doc>
<doc id="623402" url="https://sk.wikipedia.org/wiki?curid=623402" title="Óscar Romero">
Óscar Romero



</doc>
<doc id="623413" url="https://sk.wikipedia.org/wiki?curid=623413" title="Marcelo Torcuato de Alvear">
Marcelo Torcuato de Alvear

Máximo Marcelo Torcuato de Alvear Pacheco (* 4. október 1868, Buenos Aires – † 23. marec 1942, Don Torcuato) bol argentínsky politik, právnik, diplomat a športovec. V roku 1922 sa stal 15. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 20. prezidenta krajiny. Pred tým pôsobil ako veľvyslanec vo Francúzsku a federálny poslanec. Argentínu tiež reprezentoval v športovej streľbe.
Životopis.
Mladosť a profesionálne začiatky.
Narodil sa v Buenos Aires do významnej politickej rodiny. Jeho otec Torcuato de Alvear bol prvým starostom Buenos Aires a člen Národnej autonomistickej strany, jeho brat Carlos Torcuato de Alvear bol taktiež starostom Buenos Aires, jeho starý otec Carlos María de Alvear bol najvyšším predstaviteľom Spojených provincii La Platy v roku 1815, jeho strýko Emilio de Alvear bol ministrom zahraničných vecí Argentínskej konfederácie a jeho prastarý otec Diego de Alvear y Ponce de León bol významným španielskym vojenským dôstojníkom, ktorý sa zúčastnil viacerých vojen tak v Európe, ako aj v Južnej Amerike. Jeho matka María Elvira Dolores Pachecová bola dcérou významného generála Ángela Pacheca, ktorý najprv bojoval spolu s Josém de San Martínom vo vojne za nezávislosť a neskôr sa stal jedným z kľúčových veliteľov armády Argentínskej konfederácie počas vlády Juana Manuela de Rosasa, pričom nikdy neprehral žiadnu bitku, v ktorej velil.
V roku 1879 začal Alvear študovať na prestížnej škole Colegio Nacional de Buenos Aires, strednú školu ukončil na Colegio Nacional de Rosario. V roku 1886 začal študovať na Právnickej fakulte Univerzity v Buenos Aires. Štúdium úspešne ukončil v roku 1891. Práve počas štúdia na vysokej škole sa stal zástancom radikálnejších myšlienok, ktoré neboli v súlade s vládnucou stranou. Na konci 19. storočia bol na krátko povolaný do armády, kde získal hodnosť podplukovníka. Nezúčastnil sa však žiadnych bojov, armáda v tej dobe iba cvičila kvôli napätiu so susedným Čile o hranice. V armáde však pôsobil iba veľmi krátko a už v roku 1889 aktívne propagoval myšlienky politika Leandra Alema medzi mladými ľuďmi v Buenos Aires. Alvear sa neskôr stal aj sekretárom Alema a vstúpil do jeho strany Občianska únia a neskôr aj do Radikálnej občianskej únie. Nasledujúce roky aktívne cestoval po celej krajine, propagoval myšlienky strany a Alema, podporoval myšlienky na revolúciu proti vládnucej strane. V roku 1892 ho spolu s ďalšími členmi strany zadržala polícia a bol deportovaný do uruguajského Montevidea. Tu však bol asi mesiac a vrátil sa späť do Argentíny. V roku 1893 sa zúčastnil ozbrojeného povstania, pri ktorom spolu s ďalšími spolustranníkmi obsadili policajnú stanicu v meste Temperley. Hipólito Yrigoyen následne z Temperley postupoval spolu s ďalšími dobrovoľníkmi po vnútrozemí provincie Buenos Aires a obsadil mesto La Plata. Povstanie ale nakoniec skončilo neúspechom. Po neúspechoch revolúcii a neschopnosti presadiť zmeny volebného systému spáchal 1. júla 1896 sklamaný Leandro Alem uprostred ulice v Buenos Aires samovraždu.
Politický vzostup a funkcia prezidenta.
V roku 1898 stretol Alvear svoju budúcu manželku Reginu Paciniovú, portugalskú sopranistku, ktorá v tom čase hosťovala v Buenos Aires v jednom z divadiel. Rodina ani okolie Alveara neboli nadšení z predstavy, že by si mal človek z tak významnej rodiny zobrať za manželku obyčajnú speváčku, no ich vzťahu paradoxne pomohol hlavný politický protivník Julio Argentino Roca, ktorý ich uviedol do spoločnosti na svojom bankete. Následne odišla do Európy a tak Alvear odišiel za ňou, pretože sa mu ju nepodarilo presvedčiť, aby si ho vzala za manžela. K svadbe nakoniec prišlo až v roku 1907 v Lisabone. Po uzatvorení manželstva žil Alvear aj s manželkou ešte niekoľko rokov v Paríži. V roku 1912 presadil prezident Roque Sáenz Peña tzv. Zákon Sáenz Peña, ktorý konečne garantoval všeobecné a tajné volebné právo a ukončil volebné podvody. Vďaka tomu sa začala Radikálna občianska únia znova zúčastňovať volieb a hneď prvé aj vyhrala. Alvear sa tak stal v roku 1912 poslancom federálneho parlamentu. Podľa nových pravidiel sa v roku 1916 konali aj prezidentské voľby, ktoré vyhral líder Radikálnej občianskej únie Hipólito Yrigoyen, ktorý sa tak stal prvým prezidentom z tejto strany. Alvearovi ponúkol prezident post ministra vojny, čo Alvear odmietol, následne mu bol ponúknutý post veľvyslanca vo Francúzsku, čo prijal. Tu zotrval do roku 1922. Ako veľvyslanec podporoval Alvear aktívne Francúzsko a jeho spojencov v prvej svetovej vojne, na rozdiel od prezidenta Yrigoyena, ktorý presadzoval neutralitu. V roku 1922 bolo potrebné vybrať nového kandidáta na prezidenta, Hipólito Yrigoyen sa rozhodol podporiť práve Alveara, ktorý tak získal aj podporu strany. Počas kampane a volieb však bol Alvear stále v Európe.
Napriek svojej osobnej neúčasti vyhral voľby v apríli 1922 so ziskom viac ako 49% hlasov pri účasti 55% oprávnených voličov. Voľby potvrdili popularitu Yrigoyena a jeho Radikálnej občianskej únie medzi obyvateľmi Argentíny. Úrad prevzal Alvear v októbri 1922, pričom viceprezidentom sa stal Elpidio González. Prezident Alvear musel čeliť názorovému rozštiepeniu radikálnej strany, keďže jej členovia sa nevedeli zhodnúť, či pokračovať napriek veľkému dlhu vo veľkých výdavkoch štátu. Celý vládny kabinet bol však tvorený stúpencami predchádzajúceho prezidenta Yrigoyena, čo začalo vytvárať napätie medzi Alvearom a Yrigoyenom. Alvear spočiatku podporoval radikálov vyzývajúcich k ukončeniu výdavkovej politiky, no nakoniec bol okolnosťami prinútený podporiť zástancov bývalého prezidenta Yrigoyena, proti ktorým chceli ich odporcovia použiť armádu, čo prezident odmietol. Napriek všetkému dosiahla argentínska ekonomika počas vlády prezidenta Alveara výborné výsledky, ktoré trvali až do krachu burzy na Wall Street v roku 1929. V roku 1928 sa konali nové prezidentské voľby, v ktorých znova kandidoval aj Yrigoyen. Ten ich jednoznačne vyhral a stal sa opäť prezidentom.
Život po odchode z funkcie.
Po skončení svojho funkčného obdobia odišiel Alvear žiť späť do Paríža, tu sa dopočul aj o správach o zhoršujúcej sa situácii v Argentíne a o následnom vojenskom prevrate v septembri 1930, ktorým armáda zvrhla prezidenta Yrigoyena. Do krajiny sa Alvear vrátil v apríli 1931, v prístave ho vítalo 6 000 ľudí vrátane generála Agustína Pedra Justa, ktorý bol zástupcom faktického prezidenta generála Josého Félixa Uriburua. Uriburu ponúkol Alvearovi možnosť stať sa znova prezidentom za podmienky, že v jeho vláde nebude Yrigoyen ani jeho stúpenci, čo však Alvear odmietol, pretože chcel znova zjednotiť rozhádanú Radikálnu občiansku úniu. V roku 1931 vláda vyhlásila, že prekazila niekoľko pokusov Radikálnej občianskej únie o povstanie, nasledovalo zatýkanie členov strany. Alvear musel odísť do exilu v Brazílii. V tomto roku vyhlásila chunta prezidentské voľby, ktoré vyhral po veľkých volebných podvodoch generál Agustín Pedro Justo. Yrigoyen bol medzi tým uväznený na ostrove Martín García, kde požiadal svojich stúpencov, aby sa napriek vzájomným rozporom postavili za Alveara. Zo stúpencov Yrigoyena sa tak stali najvernejší spolupracovníci Alveara, čo bolo paradoxné, keďže jeho stúpenci začali kolaborovať s vojenskou chuntou. V júli 1932 sa Alvear vrátil do Argentíny, no o niečo neskôr vláda vyhlásila, že odhalila ďalšie konšpirácie radikálnej strany a znova začalo zatýkanie. Medzi zatknutými bol aj Alvear, ktorý bol uväznený na lodi a prepravený na ostrov Martín García. Tu dostali väzni ponuku buď dobrovoľne odísť do Európy, alebo budú presunutí na iné miesto. Alvear tak odišiel znova do Európy, zvyšní väzni boli presunutí do mesta Ushuaia na úplnom juhu krajiny. Na konci roku 1933 sa však vrátil znova do Argentíny. V nasledujúcom období viedol Radikálnu občiansku úniu, pričom vždy, keď chunta povolila normálne voľby, tieto radikáli vyhrávali, následne tak armáda začala znova voľby falšovať a členov radikálnej strany väzniť.
Alvear tak uskutočňoval tajné stretnutia s voličmi, pri ktorých ho sprevádzali aj mladí členia strany ako Ricardo Balbín a Crisólogo Larralde, ktorí sa neskôr stali hlavnými predstaviteľmi Radikálnej občianskej únie. Ďalšia časť mladých členov strany ako Arturo Frondizi však vedenie Alveara spochybňovala, množstvo členov radikálnej strany v ďalšom období čelilo dokonca rôznym korupčným škandálom. Aj sám Alvear musel čeliť otázkam o financovaní jeho neúspešnej prezidentskej kampane v roku 1937. Na konci 30. rokov 20. storočia sa zdravie Alveara začalo zhoršovať. Rezignoval preto aj na post predsedu strany, čo však jeho spolustranníci odmietli. Politicky sa však už ďalej neangažoval, 23. marca 1942 zomrel v dôsledku infarktu myokardu v mestečku Don Torcuato pri Buenos Aires. Pochovaný je v Buenos Aires v rodinnej hrobke, aj jeho pohreb sa zmenil na protivládnu manifestáciu, podobne ako pohreb Hipólita Yrigoyena.
Športová činnosť.
Marcelo Torcuato de Alvear bol reprezentantom Argentíny v športovej streľbe, vyhral individuálnu bronzovú a tímovú zlatú medailu na Majstrovstvách sveta v športovej streľbe v roku 1903 v disciplíne 50 metrov pištoľ. Podieľal sa aj na založení Argentínskej streleckej federácie. Už v roku 1901 sa Alvear zúčastnil vôbec prvých automobilových pretekov v Argentíne.

</doc>
<doc id="623416" url="https://sk.wikipedia.org/wiki?curid=623416" title="Oriešok">
Oriešok

Oriešok môže byť:

</doc>
<doc id="623419" url="https://sk.wikipedia.org/wiki?curid=623419" title="Potápnica bielolíca">
Potápnica bielolíca

Potápnica bielolíca alebo potápnica gaštanová (lat. "Oxyura jamaicensis") je druh z čeľade kačicovité. Obýva Americký kontinent, pričom nominátna rasa "O. j. jamaicensis" severnú Ameriku a poddruh "O. j. rubida" pohorie Andy (južná Amerika). Bola dovlečená do Anglicka, úspešne sa začala rozmnožovať a odtiaľ sa rozširuje ďalej po Európe ako invázny druh. Podľa Medzinárodnej únie na ochranu prírody a prírodných zdrojov potápnica bielolíca patrí medzi najmenej ohrozené druhy, celová populácia klesá.
Výskyt a stav na Slovensku.
Prvý doklad o výskyte na Slovensku pochádza z 3. januára 2013, jedna samica bola pozorovaná a fotograficky dokumentovaná na Dunaji (Vodné dielo, kataster Čilistov).
Patrí medzi invázne druhy živočíchov (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="623420" url="https://sk.wikipedia.org/wiki?curid=623420" title="Oxyura jamaicensis">
Oxyura jamaicensis



</doc>
<doc id="623421" url="https://sk.wikipedia.org/wiki?curid=623421" title="Potápnica gaštanová">
Potápnica gaštanová



</doc>
<doc id="623423" url="https://sk.wikipedia.org/wiki?curid=623423" title="Kačička bradatá">
Kačička bradatá



</doc>
<doc id="623424" url="https://sk.wikipedia.org/wiki?curid=623424" title="1. liga hádzanárov 1998/99">
1. liga hádzanárov 1998/99

1. liga hádzanárov v sezóne 1998/99 bol 6. ročník 1. ligy hádzanárov, druhej najvyššej hádzanárskej súťaže mužov na Slovensku, spravovanej Slovenským zväzom hádzanej. V súťaži účinkovalo 12 družstiev. Víťazom ligy sa stalo družstvo HK Slávia SPU Nitra.
Systém súťaže.
Systém súťaže pozostával iba z jednej časti, ktorá sa skladala z 22 kôl. Každý s každým sa stretol raz doma a raz vonku. Víťaz súťaže mal právo postúpiť do najvyššej ligy, v poradí druhé družstvo postúpilo do baráže o ňu. Naopak, posledné 2 družstvá zostúpili do 2. ligy.

</doc>
<doc id="623425" url="https://sk.wikipedia.org/wiki?curid=623425" title="Republikán">
Republikán

Republikán môže byť:

</doc>
<doc id="623431" url="https://sk.wikipedia.org/wiki?curid=623431" title="Divertikulóza">
Divertikulóza

Divertikulóza hrubého čreva alebo divertikulárna choroba je časté ochorenie vo vyspelých krajinách. Ide o tvorbu vychlípenín (vačkov) v stene hrubého čreva. V najväčšej miere sa vyskytujú v poslednom úseku hrubého čreva – esovitej kľučke (colon sigmoideum). Vznikajú vyklenutím sliznice pod tlakom obsahu čreva spravidla v miestach, kde je stena čreva najslabšia – v miestach prechodu ciev cez črevnú stenu a v medzerách medzi zväzkami svaloviny. Príčinou býva porucha vyprázdňovania u osôb, ktoré konzumujú stravu s malým podielom nestráviteľných zvyškov, produkujúcu tuhú, málo objemnú stolicu, ktorá sa vyprázdňuje pod vyšším tlakom.
Divertikulóza postihuje hlavne staršie osoby. Rizikovými faktormi sú sedavý spôsob života, obezita, fajčenie a strava, produkujúca málo objemnú stolicu. Divertikulóza je prevažne bezpríznaková, ale podkladom pomerne častého zápalového ochorenia – divertikulitídy. Menej často sú divertikly zdrojom krvácania, zriedkavo dochádza k prederaveniu (perforácii). Diagnóza sa najčastejšie stanovuje na základe nálezu irrigoskopického alebo kolonoskopického vyšetrenia. Liečba, zabraňujúca zväčšovaniu rozsahu ochorenia a komplikáciám, spočíva hlavne v úprave stravovacích návykov a životného štýlu.
Terminológia je nejednotná. Väčšinou sa rozdeľuje na nekomplikovanú (asymptomatickú) divertikulózu a komplikovanú (symptomatickú) divertikulózu. Nekomplikovaná divertikulóza sa neprejavuje príznakmi a býva najčastejšie zistená ako náhodný nález pri kolonoskopickom vyšetrení. Komplikovaná divertikulóza sa môže prejavovať chronickou bolesťou brucha, krvácaním do stolice a akútnym zápalom niektorého z divertiklov – divertikulitídou, spravidla akútnou ľavostrannnou divertikulitídou.

</doc>
<doc id="623432" url="https://sk.wikipedia.org/wiki?curid=623432" title="Prvá bitka na Mazúrskych jazerách">
Prvá bitka na Mazúrskych jazerách

Prvá bitka na Mazúrskych jazerách bola nemecká ofenzíva na východnom fronte v úvodnej fáze prvej svetovej vojny. Nemci počas nej zatlačili na ruskú armádu pozdĺž celého frontu a následne ju úplne vytlačili z nemeckého územia. Ďalší postup bol však zastavený príchodom ruskej desiatej armády smerom k nemeckému ľavému krídlu.
Pozadie.
Ruská ofenzíva v nemeckom východnom Prusku po vypuknutí vojny začala značne úspešne. Zatiaľ čo prvá armáda generála Paula von Rennenkampfa donútila Nemcov ustupovať na západ smerom ku Kráľovcu, ruská druhá armáda zaútočila z juhu. Rusi sa aj na žiadosť svojich francúzskych spojencov snažili postup čo najviac urýchliť, v ťažko priechodnom teréne sa preto ich dve postupujúce armády oddelili. To sa rýchlo ukázalo byť veľkou strategickou chybou, nakoľko samostatne postupujúce armády neboli dobre koordinované a urýchlený postup v obťažnom teréne spôsobil, že vyčerpané ruské jednotky museli čeliť oveľa čerstvejším nemeckým.
Nemci vypracovali plán na obkľúčenie druhej armády postupujúcej na sever. Vďaka nešifrovanému rádiovému vysielaniu, ktorým medzi sebou Rusi komunikovali, si mohli byť Nemci istí, že prvá armáda postupuje ďalej na západ a napadnutej druhej armáde nepríde na pomoc včas. Po rýchlom presune vďaka železnici sa nemeckému vojsku podarilo druhú armádu obkľúčiť a na konci augusta ju v bitke pri Tannenbergu prakticky úplne zničiť.
Keď už bolo zrejmé, že druhá armáda je v ohrození, bola jej vyslaná pomoc z radov ruskej prvej armády. No i na konci bitky pri Tannenbergu boli aj tie najrýchlejšie postupujúce ruské posily vzdialené ešte stále 70 kilometrov. Pochodom na juh sa navyše ruské jednotky roztrúsili po dlhej línii tiahnúcej sa východne od Kráľovca a začalo im hroziť, že ich napadne nemecká ôsma armáda nachádzajúca sa na západe, ktorá sa vďaka železničnému systému vedela presúvať podstatne rýchlejšie. 31. augusta dostal Rennenkampf rozkaz udržať dobyté pozície v prípade nemeckého útoku. Ten si však uvedomoval, že jeho jednotky sú príliš rozťahané, preto nariadil stiahnuť sa na obrannú líniu idúcu od Kráľovca na severe až po Mazúrske jazera na juhu. Tu sa v obrannom rozostavení rozhodol vyčkať na príchod desiatej ruskej armády z juhu.
Bitka.
Hneď po tom, čo sa Nemci vysporiadali so zvyškami druhej ruskej armády, začal Hindenburg postupovať k Rennenkampfovej obrannej línii. Podobne ako Rennenkampf, aj on poslal svoje najskúsenejšie divízie na južný koniec a novo vytvorené na sever. Na rozdiel od ruskej strany mal však Hindenburg aj po pokrytí celej línie ešte divízie nazvyš – tie poslal smerom k najjužnejšiemu bodu, približne v strede Mazúrskych jazier. Ešte ďalej na juh, k mestu Ełk, vyslal ďalšiu, rezervnú divíziu.
Útok začal 7. septembra na juhu. Počas celého nasledujúceho dňa sa Rusom na severe darilo organizovaným ústupom odolávať sústavnému útoku nemeckých jednotiek. Na juhu sa však bitka pre Nemcov vyvíjala horšie. Ruským obrancom sa spočiatku podarilo nepriateľa prečísliť a dokonca hrozilo, že sa im protiútokom podarí nemecké jednotky obkľúčiť. Všetky ruské nádeje však zhasli na ďalší deň, 9. septembra, keď do bojov zasiahli ďalšie nemecké divízie. Rusi boli nútení začať ustupovať smerom na juhovýchod, porážku navyše utrpeli aj pri Ełku. Rennenkampf v snahe získať čas na preskupenie síl prešiel do protiútoku na severe, kde sa mu podarilo zatlačiť Nemcov niekoľko kilometrov na západ. Viac na juhu však nemecké útoky pokračovali a čoskoro úplne odizolovali ruské útočiace jednotky na severe, ktorým sa však podarilo včas ustúpiť znova na východ.
V tejto chvíli už Nemci bitku jasne vyhrávali. 11. septembra Rusi ustupovali pozdĺž celej línie a len vďaka jednotkám v tyle armády sa im podarilo ustúpiť dostatočne rýchlo na to, aby sa Hindenburgovi nepodarilo uskutočniť plánované obkľúčenie z juhu. Hindenburg sa snažil postupovať tak rýchlo, ako to bolo možné, no kvôli falošným zvestiam o chystanom protiútoku stratil drahocenný čas a Rusi tak stihli uniknúť ďalej na východ až k vlastným pohraničným opevneniam. Rovnako bola touto porážkou k ústupu naspäť do Ruska donútená i očakávaná desiata armáda. Nemecké straty sa po bitke odhadovali na 40 tisíc mužov, tie ruské na približne 100 tisíc mužov.
Výsledok.
Úplné zničenie druhej ruskej armády, značné zredukovanie sily tej prvej a vytlačenie všetkých ruských jednotiek z nemeckého územia predstavovalo pre Hindenburga a ôsmu nemeckú armádu veľký úspech. Ten mal však i svoju tienistú stránku – jednotky bojujúce proti Rusku museli byť predtým stiahnuté zo západného frontu a ich absenciu Nemci už čoskoro pocítili počas bitky na Marne. Väčšinu územia zabraného po bitke navyše Nemci opäť stratili po ruskom protiútoku na konci mesiaca. V rovnakom čase museli pred Rusmi sústavne ustupovať i rakúsko-uhorské vojská na juhu. Trvalo ďalší rok, kým sa spojeným úsilím Nemecka a Rakúsko-Uhorska podarilo zastaviť ruský postup na východnom fronte a následne aj Rusov vytlačiť z Haliče a neskôr i ruského Poľska.

</doc>
<doc id="623433" url="https://sk.wikipedia.org/wiki?curid=623433" title="Divertikulitída">
Divertikulitída

Divertikulitída (niekedy zahrňovaná pod pojem divertikulárna choroba) je najčastejšou komplikáciou divertikulózy hrubého čreva. Je to zápalové ochorenie, postihujúce spravidla ľavú, zostupnú časť hrubého čreva. Odhaduje sa, že sa vyvinie asi u štvrtiny pacientov s divertikulózou. Je to časté ochorenie starších ľudí vo vyspelých krajinách a jeho výskyt v poslednom čase stúpa. Do veku 50 rokov je častejšia u mužov, vo vyššom veku žien.
Klasifikácia.
Pri zápale niektorého z divertiklov, ktoré sú spravidla vytvorené na ľavej, zostupnej a koncovej časti hrubého čreva, vzniká akútna ľavostranná divertikulitída (ACD – acute left-sided colonic. diverticulitis). Ako nekomplikovaná ACD sa označuje zápal jedného alebo viacerých divertiklov bez perforácie (prederavenia) alebo tvorby hnisavého ložiska – abscesu. Komplikovaná ACD je spojená s perforáciou, tvorbou abscesu alebo fistuly (kanála s hnisom alebo stolicou, ústiaceho do okolitého orgánu). Podľa Hincheyho klasifikácie sa ďalej delí na štádia:
Príznaky a diagnostika.
Príznaky závisia od miesta zapáleného divertiklu, intenzity zápalu a prítomnosti komplikácii.  Sú to:
Pri zriedkavej pravostrannej divertikulitíde príznaky pripomínajú appendicitídu (zápal slepého čreva). U starých pacientov bývajú príznaky často nenápadné aj pri závažnom ochorení.. 
Po perforácii (prederavení) divertiklu vznikne zápal pobrušnice  – peritonitída, ktorá má nasledujúce príznaky: brucho je nafúknuté, bolestivé na dotyk a zvuky črevných pohybov – peristaltiky – nepočuť pri auskutačnom vyšetrení.
Rentgenová snímka brucha môže zobraziť zvýšenú  plynatosť čreva alebo známky nepriechodnosti čreva  (ileus). Po perforácii sa zobrazí voľný vzduch v brušnej dutine. Najlepšou diagnostickou metódou je vyšetrenie počítačovou tomografiou (CT). Môže zobraziť zmeny tuku v okolí zapáleného čreva (zvláknenie – stranding), zhrubnutie steny čreva s divertikulmi, opuch zapáleného tkaniva a abscesy. CT koreláty jednotlivých štádii divertikulitídy podľa modifikovanej Hincheyho klasifikácie sú nasledovné:
Podobnú spoľahlivosť má vyšetrenie magnetickou rezonanciou (MRI), ale trvá dlhšie. Ultrasonografické vyšetrenie je menej spoľahlivé, podobne ako irrigografia – rentgenové zobrazenie čreva, naplneného rentgenkontrastnou látkou. Kolonoskopické vyšetrenie nie je v akútnom štádiu vhodné, hrozí perforácia čreva pri jeho plnení vzduchom.
Ďalšie vyšetrenia slúžia na posúdenie intenzity zápalu, prítomnosť komplikácii a odlíšenie od iných ochorení s podobnými príznakmi (appendicitída, mimomaterničné tehotenstvo):
Liečba.
Pacienti s ľahkou divertikulitídou, typicky Hinchey štádium I, ale aj štádium II,  sa liečia dietou a širokospektrálnymi antibiotikami, prípadne ich  kombináciou  (napríklad ciprofloxacínu a metronidazolu) a môžu sa liečiť aj doma ak sú schopní príjímať stravu a tekutiny, nemajú veľké bolesti a  príznaky komplikácii. V nemocnici dostávajú lieky vnútrožilne spolu s tekutinami, sú možné častejšie kontroly ich stavu a použitie aj antibiotík, určených len pre vnútrožilové podanie. Na lôžkovom oddelení sa dá vykonať na základe CT zobrazenia aj drenáž (vyprázdnenie) hnisu z abscesov pomocou ihly.
Chirurgická liečba je potrebná v nasledujúcich prípadoch:
Operačný výkon sa volí podľa celkového stavu pacienta a nálezu v bruchu. V niektorých prípadoch postačuje laváž (výplach) brušnej dutiny a zavedenie drenáže, čo sa dá vykonať aj laparoskopicky. Väčšinou však je potrebná resekcia (odstránenie postihnutej časti čreva) a často je nutné aj vytvorenie kolostómie (vývodu čreva na brušnej stene), ktorá sa môže podľa okolností po zahojení divertikulitídy pri ďalšej operácii odstrániť.
Po opakovaných divertikulitídach a komplikáciach  sa zvažujú elektívne (naplánované) operácie, pri ktorých sa odstraňuje ohrozený úsek čreva, niekedy aj laparoskopicky, a riešia komplikácie, ktoré nebolo možné liečiť počas akútneho ochorenia.
Prognóza.
Prognóza akútneho ochorenia závisí od jeho závažnosti a celkového zdravotného stavu pacienta. Zvlášť ohrození sú pacienti s poruchami imunity. U niektorých pacientov (približne 20% – 50%, rôzne údaje) sa divertikulitída opakuje napriek preventívnym opatreniam (hlavne úprava nadváhy,  stravovania a pohybového režimu). Len u malej časti je potrebná preventívna elektívna operácia. U laparoskopicky operovaných pacientov je menej komplikácii a vyššia kvalita života po operácii.

</doc>
<doc id="623434" url="https://sk.wikipedia.org/wiki?curid=623434" title="Radoje Ljutovac">
Radoje Ljutovac

Radoje Ljutovac (* 4. september 1887 – † 25. november 1968) bol srbský vojak, ktorý sa do dejín vojenstva zapísal prvým zostrelom vojenského lietadla systémom zem-vzduch. Podarilo sa mu to 30. septembra 1915, kedy v Európe zúrila prvá svetová vojna a Srbsko čelilo spojenej ofenzíve Rakúsko-Uhorska a Nemecka. Ljutovac zostrelil lietadlo útočiacej rakúsko-uhorskej armády blízko srbského mesta Kragujevac strelou z tureckého dela zabraného počas prvej balkánskej vojny, ktoré pôvodne nebolo určené na boj proti vzdušným cieľom. Ljutovac si za tento čin neskôr vyslúžil najvyššie srbské vojenské ocenenie, "Orden Karađorđeve zvezde".

</doc>
<doc id="623439" url="https://sk.wikipedia.org/wiki?curid=623439" title="Ben Matlock">
Ben Matlock

Benjamin „Ben“ Leighton Matlock je fiktívna ústredná postava z televízneho seriálu "Matlock". Postavu v seriáli stvárnil televízny herec Andy Griffith, ktorý sa značne podieľal na výrobe seriálu. V spomienkových epizódach "The Dame (Dáma), 1991" a "The Diner (Hosť v reštaurácii), 1993" mladého Matlocka hral herec Steve Witting.
Charakteristika.
Matlock je vychýrený, priateľský, trochu popudlivý obhajca v Atlante, štát Georgia. Za svoju prácu si pýta honorár $100,000. Je známy tým, že navštevuje miesto zločinu, aby objavil maličkosti, ktoré mohli byť prehliadnuté. Jeho domácky štýl práce – rád hrá na bendžo doma aj v kancelárii alebo leští svoje topánky – korešponduje so zdravými a alternatívnymi teóriami v otázkach zločinu (zvyčajne vraždy). Napriek vysokým honorárom sa správa ako držgroš. Matlock má svojský zmysel pre módu (nosí hlavne sivé obleky).
Má od mladosti nenásytný apetít na hotdogy (vysvetlenie toho je v seriáli Diagnóza vraždy v epizóde „Murder-Two“ (Vražda č.2), čo bolo posledné vystúpenie Matlocka v televízii). V tejto epizóde Matlock obvinil Dr. Marka Sloana (Dick Van Dyke, hlavná postava seriálu) za to, že mu v roku 1969 odporučil katastrofálnu investíciu do 8-pásmových kaziet, v ktorej prišiel ako vysokoškolák o svoje úspory vo výške 5 000 dolárov, a preto musel nosiť lacné obleky a žiť na hotdogoch.
Príkladom jeho svojráznosti sú jeho obleky či topánky a s tým ich nakupovanie (15.epizóda 8.série "The Temptation – Pokušenie"). Matlock nosí iba svetlosivé obleky. Jeho dcéru Leanne napadne, žeby ju potešila kúpa nových oblekov pre Bena. Ben pri  nákupe všetky modely odmietal, napríklad kvôli vysokej cene. Musel si však kúpiť jeden čierny oblek za výhodnú cenu. Matlock je však natoľko na svoje obleky konzervatívny, že počas pojednávania mu vôbec tento nový čierny oblek nevyhovoval, necítil sa v ňom dobre, čo malo rušivý vplyv na jeho spôsob vypočúvania svedkov  a s nadšením sa vrátil do svojho svetlosivého typického obleku.
Ben Matlock pri vypočúvaní svedkov rád rozvíja svoje domnienky, teórie možných riešení prípadu namiesto  kladenia svedkom len otázky. Nedáva tým veľa možností svedkom a hlavne je tu možnosť ovplyvňovania poroty. Preto ho sudcovia často napomínajú, aby dával len otázky, držal sa veci a nerobil predčasné závery. Pritom samotný Ben Matlock je nedisciplinovaný a rozčúlený v úlohe svedka odpovedať na otázky len áno či nie alebo má problémy v úlohe obvineného (22.epizóda 1.série "People vs. Matlock – Ľud vs. Matlock"). To však neznižuje jeho brilantné právnické vystupovanie v prospech neviny tých, ktorých obhajuje.
Andy Griffith spočiatku nemal rád postavu Matlocka kvôli jeho samoľúbosti a šetrnosti. Inšpiráciou pre postavu Bena Matlocka bol obhajca Bobby Lee Cook z mesta Summerville zo štátu Georgia.
Životopis.
Životné začiatky.
Matlock na strednej škole hrával baseball a dokonca získal bod (home run) v deviatej zmene (2. séria, 16. epizóda - "The Umpire" – Rozhodca). V mladosti chodieval do Left-Side hrávať golf. Musel však skončiť kvôli Harroldovi Skalym, ktorý sa tam stále náhle objavil a neustále Matlocka „komandoval“ kvôli spôsobu jeho hry. I napriek zmene Harroldovho správania po vyhranom prípade v epizóde „The Sisters“ svoj názor na golf nezmenil.
Ben pracoval deväť rokov pred štúdiom na Harvard Law School, a preto bol značne starší ako jeho spolužiaci (2. séria, 14. epizóda - "The Reunion" – "Stretnutie po rokoch"). Na Harvardovej univerzite promoval ako 29 ročný.
Matlock chcel štúdium na Harvarde predčasne ukončiť. Zabránil mu v tom profesor Erksine Tate. Ben neskôr spomína, že Erksine Tate sa stal jeho obľúbeným profesorom a je mu za mnohé vďačný (1. séria, 10. epizóda - "The Professor – Profesor").
Prvý veľký prípad Bena Matlocka bola obhajoba čierneho kuchára Cyrusa Jordana (stvárneného Stanom Shawom) v roku 1962, ktorý bol obvinený z vraždy šerifa v Mt. Harlane. Ben bol nespokojný so svojou prácou ako okresný prokurátor a chcel obhajovať ľudí, preto sa rozhodol vziať Cyrusov prípad. O tomto prípade Matlock rozpráva v spomienkovej epizóde "The Diner (Hosť v reštaurácii)".
Rodina.
Ben Matlock je vdovec, má dve dcéry – Charlene a Leanne. Obe sa stali právničkami so svojou vlastnou praxou. Z prípadu na prípad spolupracovali so svojím otcom. Charlie Matlock, jeho otec, bol automechanik v Benovom rodnom meste.
Má aj krstnú dcéru, Laura Miller (stvárnila Laura Robbins), ktorú naposledy videl pred 11 rokmi na pohrebe jej matky. Pracovala v sekcii s oblečením v obchodnom dome v Atlante.
Právnická prax.
Ben Matlock začal právnickú prax začiatkom 60.rokov. Matlock počas svojej právnickej praxe vyriešil viac než 400 kriminálnych prípadov. Prípady si vyberá vo viere, že jeho klient je nevinný. Jeho honorár vyplatený vopred je 100 000 dolárov. Neochotne berie pro bono prípady.
Ben Matlock mal počas rokov niekoľkých asistentov – nielen právnikov, ale aj súkromných detektívov. Jeho právnymi asistentmi boli jeho dcéry Charlene Matlock a Leanne Maclntyre, ako aj Michelle Thomas a Cliff Lewis. Jeho súkromnými detektívmi boli Tyler Hudson, Conrad McMasters, Cliff Lewis a Jerri Stone. Často vstupujú do jeho domu, radi si s ním pojedia  a robia barbecue.
Matlock niekedy zastupoval klientov aj v prípadoch rozvodov a opatrovníctva. Jeden taký prípad, týkajúci sa Carly Evens a jej manžela, bol pre Matlocka raritou, pretože prehral. O päť rokov neskôr Carla bola obvinená z vraždy svojho exmanžela a Matlock zobral jej prípad pro bono ako spôsob ospravedlnenia sa Carle v epizóde "The Stripper (Striptérka)". Bola to príležitosť o právnickú nápravu ako pri Lester Matthewsovi v epizóde "The Convict (Trestanec)", keď Lestera súdili za vraždu iného väzňa. Prehral ešte jeden prípad, keď Ken Wilson bol zatknutý za vraždu svojej manželky v epizóde "Čierna vdova (The Black Widow)". Matlockovému klientovi trvalo sedem rokov, aby sa dostal z väzenia. Po jeho oslobodení bol obvinený po druhýkrát. Preto jeho právnik, Ben Matlock, cestoval do Los Angeles, aby po druhýkrát otvoril tento prípad. Ken Wilson bol znovu vyhlásený za nevinného.
Tretím prehratým prípadom v trestnom práve bol prípad Davea Travisa v epizóde "Profesionál (The Pro)", ktorý bol potrestaný za vraždu Victora Tomasia. Aj v tomto prípade bol proces znovu otvorený.
Televízny herec Andy Griffith stvárnil postavu Bena Matlocka vo všetkých epizódach seriálu "Matlock". Tiež stvárnil Charlieho Matlocka, Benjaminovho otca, v spomienkových epizódach.
Postava Bena Matlocka je údajne inšpirovaná právnikom Bobby Lee Cookom zo štátu Georgia. Cook bol známy svojou výbornou právnickou praxou a spoločenským vystupovaním. Stal sa známym obhajobou Bobbyho Hoppea v odloženom prípade. Hoppe, bývalý obranca futbalového tímu Auburn z majstrovstiev v roku 1957, bol súdený v roku 1988 za vraždu pašeráka spred 31 rokov. Súd sa skončil pre zmätočné konanie.
Hodinový formát seriálu Matlock znamenal, že herec Andy Griffith na televíznej obrazovke strávil viac času v role Benjamina Matlocka ako v role Andyho Taylora – hlavnej postavy seriálu "The Andy Griffith´s show".
Benjamin Matlock aj Andy Taylor vždy jazdili v aute značky Ford.
Ben Matlock miloval výletné jazdy v sivom aute Ford Crown Victoria (využil 3 odlišné modely). Policajné vozidlá v sitkome "The Andy Griffith´s show" boli značky Galaxie 500 sedans od spoločnosti Ford Motor Company.
Slovenský dabing.
V slovenskom znení postavu Benjamina Matlocka dabujú slovenskí herci Ladislav Chudík a Marián Slovák.

</doc>
<doc id="623441" url="https://sk.wikipedia.org/wiki?curid=623441" title="Felix Ján Tkáč">
Felix Ján Tkáč

ThLic. Felix Ján Tkáč OFM Cap, umeleckým menom Felice (* 10. august 1958, Bratislava) je slovenský rímskokatolícky kňaz, misionár, spevák a textár.
Vykonáva misie po celom Slovensku. Je aj Misionárom Božieho milosrdenstva. Pôsobil a pôsobí v hudobných skupinách: Kapucíni, Kapucíni &amp; Stanley a Felice.
Zo života.
Jeho mladší brat Ondrej Tkáč je tak isto ako Felix kňaz. Spolu tiež vystupujú v hudobnej skupine Kapucíni. Ich otec Štefan Tkáč bol teoretik insitného umenia, ktorý sa venoval insitnému umeniu a ikonám, založil medzinárodné podujatie "Trienále insitného umenia".. Otec Pôsobil ako zástupca SNG. Keď mal osem rokov zomrela im matka Ešte má ďalších dvoch mladších bratov.
Absolvoval elektrotechnické učilište a vyštudoval na elektrotechnickej priemyslovke. Od 1982 pracoval ako mechanik elektronických zariadení na Ústave technickej kybernetiky Slovenskej akadémie vied a v Elektrotechnickom ústave Slovenskej akadémie vied.
Do noviciátu vstúpili spolu s bratom Ondrejom 17. júna 1982. Kňazskú vysviacku prijal 18. mája 1996. Od roku 2008 pôsobí v misijnej komunite v Bratislave - Rači. Spolu s bratmi rehoľníkmi aj kňazmi vykonáva ľudové misie, farské misie, duchovné misie obnovy po celom Slovensku, v Česku a v USA.

</doc>
<doc id="623447" url="https://sk.wikipedia.org/wiki?curid=623447" title="Stephen W. Hawking">
Stephen W. Hawking



</doc>
<doc id="623448" url="https://sk.wikipedia.org/wiki?curid=623448" title="EL/M-2075">
EL/M-2075

EL/M-2075 Phalcon je izraelské lietadlo včasnej výstrahy a riadenia (AWACS), ktoré vzniklo na báze Boeingu 707 a bolo vyvinuté spoločnosťou Elta Systems.
Konštrukcia.
EL/M-2075 dokáže v reálnom čase poskytovať vzdušným silám spravodajské informácie. Lietadlo v čase mieru uskutočňuje hliadkovanie v pohraničných oblastiach a v čase vojny zapezpečuje riadenie vzdušných síl, ktoré je potrebné na dosiahnutie vzdušnej prevahy. Lietadlo je vybavené systémom Phalcon, ktorý pozostáva z radaru typu AESA, identifikátora vlastný-cudzí, ako aj systémov elektronického a komunikačného spravodajstva. 
EL/M-2075 nevyužíva systém mechanicky rotujúcej antény, ako niektoré iné lietadlá AWACS, ale radar s aktívnym elektronickým skenovaním (AESA). Tento rádiolokátor pozostáva zo 768 modulov a poskytuje pokrytie v rozsahu 360 stupňov. Radar dokáže detegovať aj nízko letiace objekty na vzdialenosť stoviek kilometrov počas dňa a noci a za akýchkoľvek poveternostných podmienok. Oproti mechanicky rotujúcej anténe umožňuje aj sledovanie rýchlo manévrujúcich cieľov. 
Lietadlo je vybavené aj systémom ELINT (elektronické spravodajstvo), ktorý prijíma, analyzuje a vyhľadáva radarové signály. Systém COMINT (komunikačné spravodajstvo) dokáže prijímať signály v UHF, VHF a HF pásme, čo mu umožňuje zachytávať leteckú, lodnú alebo pozemnú komunikáciu.
Používatelia.
 Čile
Čilské vzdušné sily - prevádzkujú jedno lietadlo pod označením Condor.
 Izrael
Izraelské vzdušné sily

</doc>
<doc id="623449" url="https://sk.wikipedia.org/wiki?curid=623449" title="Teologická fakulta v Košiciach Katolíckej univerzity v Ružomberku">
Teologická fakulta v Košiciach Katolíckej univerzity v Ružomberku

Teologická fakulta v Košiciach (skr. TF KU) je jedna zo štyroch fakúlt Katolíckej univerzity v Ružomberku. Dekanom fakulty je doc. ThDr. Radoslav Lojan, PhD.
História a súčasnosť fakulty.
Teologická fakulta Katolíckej univerzity v Ružomberku bola založená podľa zákona č. 131/2002 Z. z. o vysokých školách a o zmene a doplnení niektorých zákonov zriaďovacou listinou rektora Katolíckej univerzity v Ružomberku vydanou dňa 1. júla 2003 a dekrétom "Kongregácie pre katolícku výchovu".
Fakulta je súčasťou Katolíckej univerzity v Ružomberku. Právnym základom činnosti fakulty je zákon č. 131/2002 Z. z. o vysokých školách a o zmene a doplnení niektorých zákonov. Z hľadiska kánonického práva sa táto fakulta riadi apoštolskou konštitúciou Jána Pavla II. "Sapientia Christian"a vydanou dňa 15. apríla 1979, a "Ordinationes" "Kongregácie pre katolícku výchovu" z 29. apríla 1979, ktoré sú priložené k samotnej Konštitúcii, a normami Kódexu kanonického práva (kán. 815 - 820 CIC).
Na štúdium na Teologickej fakulte KU bolo v akademickom roku 2019/2020 zapísaných celkovo 459 študentov, z toho na dennú formu 417 a externú formu 42. Najväčší počet študentov sa zapísal na študijné programy sociálna práca (193) a katolícka teológia (84). Z celkového počtu cudzincov (35) študujúcich na Teologickej fakulte v akad. roku 2019/2020 tvoria väčšinu (23) študenti zapísaní na externú formu štúdia III. stupňa, pochádzajúci z Česka (5), Ukrajiny (5), Rakúska (1) a z Poľska (12).
V závere februára 2019 vzniklo na košickej teologickej fakulte "Centrum na ochranu maloletých", ktorého cieľom je príprava a rozvoj programov prevencie pre rôzne pastoračné, vzdelávacie a formačné prostredie v oblasti zneužívania detí a adolescentov. Malo by taktiež podporovať a realizovať interdisciplinárny výskum sexuálneho zneužívania detí a adolescentov. Jeho prvým riaditeľom sa stal Andrej Kačmár.
Pracoviská, ústavy a katedry.
Katedry.
Fakulta má štyri katedry:
Štúdium.
Na bakalárskej a magisterskej úrovni úrovni fakulta ponúka štúdium katolíckej teológie, učiteľstva a sociálnej práce. Na doktorandskom stupni ponúka dva programy: sociálna práca a katolícka teológia.
Každoročne sa vo februári koná deň otvorených dverí. Už po 17-ty krát otvorila Teologická fakulta v Košiciach svoje priestory na "„Deň otvorených dverí“" dňa 4. februára 2020. V čase od 10.00-12.00 hod. pre všetkých záujemcov bola pripravená prehliadka priestorov Teologickej fakulty spojená s prezentáciou študijných programov a rôznych aktivít v átriu a priestoroch TF KU. Najväčší záujem bol o informácie o možnostiach kombinovaného štúdia v odbore sociálna práca, teológia a náuka o rodine a tiež aj možnostiach doplňujúceho pedagogického štúdia, možnostiach ich uplatnenia, ale aj o dištančnú (externú) formu štúdia.
Teologická fakulta v Košiciach poskytuje vzdelávanie v nasledujúcich študijných programoch:
Vedecké časopisy.
V súčasnosti sú na fakulte vydávané dva vedecké časopisy:
Verba Theologica.
Je recenzovaný vedecký časopis založený v roku 2002. Vychádza dvakrát ročne (máj, november). Časopis je od roku 2018 zaradený do indexu "ERIH PLUS" (The European Reference Index for the Humanities and the Social Sciences), do databázy CEJSH (The Central European Journal Of Social Sciences And Humanities) a do databázy "CEEOL" (Central and Eastern European Online Library).
Notitiæ historiæ ecclesiasticæ.
Notitiæ historiæ ecclesiasticæ je vedecký recenzovaný časopis "Inštitútu cirkevných dejín" na Teologickej fakulte, Katolíckej univerzity v Ružomberku, ktorý bol založený v roku 2012 a vychádza pravidelne v printovej podobe.

</doc>
<doc id="623450" url="https://sk.wikipedia.org/wiki?curid=623450" title="Mykolo Romerio universitetas">
Mykolo Romerio universitetas



</doc>
<doc id="623461" url="https://sk.wikipedia.org/wiki?curid=623461" title="IAI EL/W-2085">
IAI EL/W-2085

EL/W-2085 je izraelské lietadlo včasnej výstrahy a riadenia (AWACS), ktoré vzniklo na báze Gulfstream G550 a bolo vyvinuté spoločnosťou Elta Systems.
Vznik a vývoj.
V auguste 2003 uzavrel Izrael so spoločnosťou Gulfstream zmluvu na štyri modifikované lietadlá G550 (s opciou na ďalšie dve). Prvý let takto modifikovaného lietadla sa konal v máji 2006 a do septembra 2006 bol dodaný izraelskej spoločnosti Elta, ktorá uskutočnila inštaláciu misijných systémov. Prvé dve lietadlá s nainštalovaným systémom EL/W-2085 boli dodané izraelskému letectvu vo februári a v máji 2008, pričom boli hneď zavedené do služby. K prvému verejnému predstaveniu lietadla došlo v tom istom roku na britskej leteckej šou vo Farnborough.
Konštrukcia.
EL/W-2085 je modifikovaný Gulfstream G550, ktorý je poháňaný dvojicou prúdových motorov Rolls-Royce BR710 C4-11 (každý s ťahom 68.44 kN). V porovnaní s pôvodným modelom G550 sa táto modifikácia vyznačuje zvýšenou hmotnosťou prázdneho lietadla, upravenou konštrukciou, dodatočnou kabelážou, tromi generátormi (namiesto jedného) a kvapalinovým chladiacim systémom. V porovnaní so svojim predchodcom EL/M-2075, ktorý vznikol ešte na báze Boeingu 707, má toto lietadlo vyšší dostup a dlhší dolet.
Lietadlo je vybavené systémom Phalcon, ktorý pozostáva z radaru typu AESA, identifikátora vlastný-cudzí, ako aj systémov elektronického a komunikačného spravodajstva. 
EL/W-2085 nevyužíva systém mechanicky rotujúcej antény, ako niektoré iné lietadlá AWACS, ale radar s aktívnym elektronickým skenovaním (AESA). Tento rádiolokátor poskytuje pokrytie v rozsahu 360 stupňov. Radar dokáže detegovať aj nízko letiace objekty na vzdialenosť stoviek kilometrov počas dňa a noci a za akýchkoľvek poveternostných podmienok. Oproti mechanicky rotujúcej anténe umožňuje aj sledovanie rýchlo manévrujúcich cieľov. 
Lietadlo je vybavené aj systémom ELINT (elektronické spravodajstvo), ktorý prijíma, analyzuje a vyhľadáva radarové signály. Systém COMINT (komunikačné spravodajstvo) dokáže prijímať signály v UHF, VHF a HF pásme, čo mu umožňuje zachytávať leteckú, lodnú alebo pozemnú komunikáciu.
Výmena informácií medzi EL/W-2085 a inými platformami je zabezpečená cez duplexný satelitný komunikačný systém EL/K-189. Satelitná komunikácia pracuje na pásme Ku od 12,5 do 18 GHz. Vlastnú ochranu lietadla zabezpečuje radarový varovný prijímač (RWR), systém varovania pred prilietajúcimi raketami (MAWS) a klamné ciele.
Používatelia.
 Izrael
Izraelské vzdušné sily - od roku 2008 disponuje 2 lietadlami.
 Singapur
Singapurské vzdušné sily - v roku 2007 sa rozhodli nahradiť niekoľkými lietadlami EL/W-2085 svoje zastarané E-2C Hawkeye.
 Taliansko
Talianske vzdušné sily - v roku 2012 objednali 2 lietadlá v hodnote viac ako 1 miliarda dolárov. Prvý stroj bol dodaný v decembri 2016 a druhý v roku 2017.

</doc>
<doc id="623464" url="https://sk.wikipedia.org/wiki?curid=623464" title="Kimiko Dateová Kurumuová">
Kimiko Dateová Kurumuová



</doc>
<doc id="623467" url="https://sk.wikipedia.org/wiki?curid=623467" title="Kimiko Kurumu Date">
Kimiko Kurumu Date



</doc>
<doc id="623473" url="https://sk.wikipedia.org/wiki?curid=623473" title="Benjamin Leighton Matlock">
Benjamin Leighton Matlock



</doc>
<doc id="623474" url="https://sk.wikipedia.org/wiki?curid=623474" title="Benjamin Matlock">
Benjamin Matlock



</doc>
<doc id="623495" url="https://sk.wikipedia.org/wiki?curid=623495" title="Syndróm dráždivého čreva">
Syndróm dráždivého čreva

Syndróm dráždivého čreva alebo syndróm dráždivého hrubého čreva (lat. "colon irritabile", angl. "irritable bowel syndrome", "IBS") je funkčné ochorenie hrubého čreva, pre ktoré je charakteristická epizodická alebo dlhodobá porucha vyprázdňovania hrubého čreva, spojená s pocitmi nafukovania a bolesťami brucha v neprítomnosti špecifického chorobného nálezu na čreve.
Príznaky a diagnostika.
Syndróm dráždivého čreva býva s prevládajúcimi hnačkami alebo zápchou, prípadne v zmiešanej alebo necharakteristickej podobe (Rímska klasifikácia IV). Ďalšie príznaky bývajú bolesti brucha, nafukovanie, prelievanie v črevách. Vyprázdňovanie stolice môže byť sprevádzané bolesťami a pocitom nedostatočnej úľavy po stolici. Bolesti brucha bývajú najčastejšie v ľavom dolnom kvadrante brucha, trvalého rázu, ale aj s chvíľkovou ostrou bolesťou, niekedy zhoršené po jedle, dočasne zmiernené po stolici. Niekedy sa šíria až do hrudníka a napodobňujú bolesti pri iných ochoreniach. Hnačka sa často zhoršuje v stresových situáciach a núti pacienta ísť na stolicu niekoľkokrát  po sebe. Iní pacienti majú úpornú zápchu, niekedy sa pacientovi podarí vyprázdniť len raz za niekoľko dní, ale bolesti a nafukovanie v črevách vzrastajú s plynutím času od poslednej stolice. Niekedy je v stolici prímes hlienu. Ďalšie príznaky, ktoré sa môžu objaviť pri syndróme dráždivého čreva sú zvracanie, pálenie záhy, časté nútenie na močenie, sexuálna dysfunkcia, zhoršovanie príznakov v období menštruácie, psychické príznaky, spojené so stresom. Syndróm dráždivého čreva sa objavuje skôr u mladších ľudí a prebieha ako chronické ochorenie.
Diagnóza syndrómu dráždivého čreva sa stanovuje na základe príznakov a po vylúčení iných ochorení, ktoré by tieto príznaky mohli spôsobovať: zápalové ochorenia hrubého čreva, najmä idiopatické črevné zápaly, poruchy trávenia a vstrebávania, celiakia, ochorenia pankreasu (podžalúdkovej žľazy), intolerancia laktózy, prípadne iných zložiek potravy, alergia a iné. Na prítomnosť iného, závažného ochorenia upozorňujú varovné príznaky: chudnutie, anémia (málokrvnosť) s nedostatkom železa, výskyt závažného ochorenia u pokrvných príbuzných (nádor, celiakia, idiopatický črevný zápal). Pacient má mať urobené základné vyšetrenia krvi, zacielené najmä na prítomnosť zápalu (C-reaktívny proteín - CRP, kompletný krvný obraz, minerály) a vyšetrenie stolice, zamerané na prítomnosť patogénnych baktérii, ale aj prvokov a parazitov. Väčšinou, podľa charakteru príznakov a zváženia lekára sa pristupuje k ďalším vyšetreniam - ultrasonografickým, endoskopickým - ezofagogastroduodenoskopia (aj s odberom vzoriek sliznice tenkého čreva na vylúčenie celiakie) a/alebo kolonoskopia, prípadne aj vyšetrenie počítačovou tomografiou (CT) a nukleárnou magnetickou rezonaznciou (MR).
Liečba.
Liečba je obtiažna. Pacienta treba v prvom rade uistiť, že sa nejedná o život ohrozujúce ochorenie (čo býva možné až po vykonaní mnohých vyšetrení) a presvedčiť ho o nevyhnutnosti zmeny životosprávy. Pri tomto je niekedy potrebná pomoc psychológa alebo psychiatra.
Zo stravy treba vylúčiť potraviny, ktoré pacientovi spôsobujú ťažkosti, napríklad hnačky alebo nafukovanie. Býva to mlieko, strukoviny, kysnuté cesto. Pri zápche môže pomôcť strava s vysokým obsahom vlákniny. Niektorým pacientom pomáha bezlepková diéta.
Z liekov sa skúšajú probiotiká s neistým výsledkom, podobne neistá je aj účinnosť antibiotika rifaximinu, o ktorom sa predpokladá, že priaznivým spôsobom mení zloženie mikrobiálneho osídlenia hrubého čreva. V posledných rokoch sa skúšajú v liečbe syndrómu dráždivého čreva rôzne nové preparáty, zamerané na zmiernenie jeho príznakov. Týmto smerom je zameraná aj symptomatická liečba s využitím bežne dostupných spasmolytík (liekov, tlmiacich kŕče hladkej svaloviny zažívacieho traktu), preháňadiel alebo antidiarhoík (liekov proti hnačke). Spektrum používaných liekov dopĺňajú psychofarmaká - tricyklické antidepresíva (TCA) alebo inhibítory spätného vychytávania serotonínu (SSRI).
Prognóza.
Syndróm dráždivého čreva často veľmi znepríjemňuje život pacienta, ale neohrozuje ho. Komplikácie, priamo súvisiace s týmto ochorením sa nevyskytujú.

</doc>
<doc id="623496" url="https://sk.wikipedia.org/wiki?curid=623496" title="Syndróm dráždivého hrubého čreva">
Syndróm dráždivého hrubého čreva



</doc>
<doc id="623497" url="https://sk.wikipedia.org/wiki?curid=623497" title="1. liga hádzanárov 2000/01">
1. liga hádzanárov 2000/01

1. liga hádzanárov v sezóne 2000/01 bol 8. ročník 1. ligy hádzanárov, druhej najvyššej hádzanárskej súťaže mužov na Slovensku, spravovanej Slovenským zväzom hádzanej. Súťaže sa na začiatku zúčastnilo 12 družstiev, po vystúpení Stupavy uprostred sezóny ostalo iba 11 družstiev. Víťazom ligy sa stalo družstvo HaK Zempmilk Michalovce.
Systém súťaže.
Systém súťaže pozostával iba z jednej časti, ktorá sa skladala z 22 kôl. Každý s každým sa stretol raz doma a raz vonku. Víťaz súťaže postúpil do baráže o interligu (HIL) s posledným slovenským tímom interligy. Naopak, posledné družstvo zo súťaže zostúpilo do 2. ligy.
Účastníci.
Poznámky: 
Výsledky.
Poznámka: Po 11. kole zo súťaže odstúpilo družstvo Stupavy, ktoré malo dovtedy bilanciu 2 výhry a 9 prehier.

</doc>
<doc id="623500" url="https://sk.wikipedia.org/wiki?curid=623500" title="1. liga hádzanárov 2001/02">
1. liga hádzanárov 2001/02

1. liga hádzanárov v sezóne 2001/02 bol 9. ročník 1. ligy hádzanárov, druhej najvyššej hádzanárskej súťaže mužov na Slovensku, spravovanej Slovenským zväzom hádzanej. Súťaže sa na začiatku zúčastnilo 11 družstiev, po odhlasení sa Bojníc uprostred sezóny ostalo iba 10 družstiev. Víťazom ligy sa stalo družstvo ŠK Farmakol Tatran Prešov.
Systém súťaže.
Systém súťaže pozostával iba z jednej časti, ktorá sa skladala z 22 kôl. Každý s každým sa stretol raz doma a raz vonku. Víťaz súťaže postúpil do baráže o interligu (HIL), ktorú odohral s posledným slovenským tímom interligy. Naopak, posledné 2 družstvá súťaže zostúpili do 2. ligy.
Účastníci.
Poznámka: MHK Tatran Prešov prešiel behom sezóny transformáciou na ŠK Farmakol Tatran Prešov.
Výsledky.
Poznámka: Po 11. kole (t. j. po jesennej časti) zo súťaže odstúpilo družstvo Bojníc, ktoré bolo vtedy na konci tabuľky bez jediného bodu, a jeho výsledky boli anulované.

</doc>
<doc id="623504" url="https://sk.wikipedia.org/wiki?curid=623504" title="Andrej Glatz">
Andrej Glatz

Andrej Glatz (* 18. február 1947, Košice) je slovenský manažér a bývalý športovec. Je šesťnásobným majstrom Česko-Slovenska v parkúrovom jazdectve, v súčasnosti riaditeľ pre business development v spoločnosti Mercedes-Benz Bratislava, s.r.o. Panónska cesta, Bratislava. Zastáva úrad honorárneho konzula Peruánskej republiky na Slovensku.
Životopis.
Vzdelanie.
Vyštudoval Stavebnú fakultu Slovenskej technickej univerzity v Bratislave a do roku 1976 na fakulte pokračoval ako odborný asistent na katedre ekonomiky. 
Športová kariéra.
Jazdectvu sa začal venovať ako dorastenec v Košiciach. Počas štúdia jazdil za klub "Slávia SVŠT", kde sa postupne dostal až do reprezentácie SR a ČSSR. Bol členom olympijského družstva na Letných olympijských hrách 1980 v Moskve. Je šesťnásobný majster ČSSR v parkúrovom jazdectve.
Pracovná kariéra.
V rokoch 1984 a 1985 pôsobil vo firme W. Gottschligg. V roku 1990 spoluzaložil spoločnosť Motor-Car Wiesenthal &amp; Co, ktorá bola po štyroch rokoch autorizovaná ako výhradný dovozca spoločnosti Mercedes-Benz pre Slovensko. Od marca 2005 pôsobil ako generálny riaditeľ spoločnosti DaimlerChrysler Automotive Slovakia. Generálnym riaditeľom spoločnosti Mercedes-Benz Slovakia bol od januára 2008 do 1. januára 2019. V súčasnosti je riaditeľ pre business development v spoločnosti Motor-Car Bratislava, s.r.o.
Diplomatická kariéra.
Andrej Glatz je honorárnym konzulom Peruánskej republiky na Slovensku.

</doc>
<doc id="623506" url="https://sk.wikipedia.org/wiki?curid=623506" title="Klemens Alexandrijský">
Klemens Alexandrijský



</doc>
<doc id="623507" url="https://sk.wikipedia.org/wiki?curid=623507" title="Colon irritabile">
Colon irritabile



</doc>
<doc id="623508" url="https://sk.wikipedia.org/wiki?curid=623508" title="Divertikulárna choroba">
Divertikulárna choroba



</doc>
<doc id="623511" url="https://sk.wikipedia.org/wiki?curid=623511" title="Podraz 4">
Podraz 4

Podraz 4 alebo Podraz IV je hra z roku 1987 pre počítače ZX Spectrum. Je voľným pokračovaním hry Podraz 3. Je to textová hra pre jedného hráča, ktorá sa ovláda klávesnicou. Autor je Anton Tokár, známy aj ako Antok Software z Revúcej.
Príbeh sa odohráva v roku 1991, čiže 2 roky po udalostiach z prvého diela, na ktoré priamo nadväzuje. Opäť sa vžijeme do role programátora Tima Colemana a opäť sa pokúsite okradnúť zlodeja Jacka Raggera. Ten má tentokrát novú fintu, ako bezprácne získať peniaze, na čo nás znovu upozornia naši kamaráti David Ahl a Arthur Brown.

</doc>
<doc id="623512" url="https://sk.wikipedia.org/wiki?curid=623512" title="Oxid železnato-železitý">
Oxid železnato-železitý

Oxid železnato-železitý, (Fe3O4, FeO.Fe2O3) je podvojný oxid železa. V prírode sa vyskytuje ako minerál, magnetit. Je ferimagnetický do teploty 570 °C, nad túto teplotu sa stáva paramagnetickým.
Používa sa na výrobu železa vo vysokej peci. V hornej časti pece sa pridavajú železné rudy (napr. magnetit a hematit) spolu s vápencom a koksom. Reakcia koksu so vzdušným kyslíkom, ktorý je do pece vháňaný v dolnej časti, vzniká oxid uhoľnatý, pomocou ktorého prebieha nepriama redukcia rúd. Vzniknutý oxid železnatý klesá do nižšej časti vysokej pece, kde je redukovaný pomocou koksu na železo. Vznikajúci oxid uhličitý reaguje s koksom za vzniku 2 molekúl oxidu uhoľnatého, ktorý ďalej redukuje rudy železa.

</doc>
<doc id="623513" url="https://sk.wikipedia.org/wiki?curid=623513" title="BepiColombo">
BepiColombo

BepiColombo je spoločná misia Európskej vesmírnej agentúry (ESA) a Japonskej vesmírnej agentúry (JAXA) k planéte Merkúr. Misia pozostáva z dvoch sond: Mercury Planetary Orbiter (MPO) a Mio (Mercury Magnetospheric Orbiter, MMO). Misia bude vykonávať komplexnú štúdiu Merkúru vrátane jeho magnetického poľa, magnetosféry, vnútornej štruktúry a povrchu. Štart prebehol 20. októbra 2018 z európskeho kozmodrómu vo Francúzskej Guyane. Prílet k Merkúru je naplánovaný na december roku 2025, po prelete okolo Zeme, dvoch preletov okolo Venuše a šiestich preletoch okolo Merkúra. Misia bola schválená v novembri 2009, po rokoch návrhov a plánovania v rámci programu Európskej vesmírnej agentúry Horizont 2000 +. 
Misia.
"BepiColombo" je pomenovaná podľa Giuseppeho „Bepi“ Colomba (1920 – 1984). Bol to vedec, matematik a inžinier na Padovskej univerzie v Taliansku, ktorý implementoval gravitačný manéver na misiu "Mariner 10" (1974), techniku, ktorá sa dnes bežne používa pre planetárne sondy.
Misia zahŕňa tri komponenty, ktoré sa pri príchode k Merkúru rozdelia na nezávislé telesá.
Počas štartu a letu, tieto tri komponenty sú spojené, tvoria Mercury Cruise System (MCS).
Prílet na obežnú dráhu Merkúru je plánovaný na 5. decembra 2025, dĺžka hlavnej misie bude jeden rok s prípadným predĺžením o ďalší rok. MPO bude vybavený súborom jedenástich vedeckých nástrojov poskytnutých rôznymi európskymi krajinami (kamera vo viditeľnom spektre, laserový výškomer a spektrometer v röntgenovom spektre).
Rusko poskytne gama a neutrónový spektrometer. Sonda sa pokúsi zmapovať celý povrch v niekoľkých rôznych vlnových dĺžkach a bude hľadať vodný ľad v kráteroch na póloch, ktoré sú trvalo v slnečnom tieni.
Komponenty.
Mercury Transfer Module (MTM).
Pohonná jednotka MTM je umiestnená v zadnej časti celku a slúži na pohon pri prelete zo Zeme k Merkúru a k brzdeniu po prílete. Nenesie žiadny podstatný vedecký prístroj.
Modul je osadený dvoma pohonnými systémami:
Chemický sa využije pri odlete z nízkej obežnej dráhy Zeme a elektrický počas preletu k cieľu. Dvojitý iónový motor QinetiQ T6 zvládne kombinovaný výkon až 290 mN. MTM zásobuje elektrinou obe hibernujúce družice rovnako ako elektrický pohon.
Mercury Planetary Orbiter (MPO).
Družica vybudovaná ESA má hmotnosť 1 150 kg a a má jeden solárny článok poskytujúci až 1000 W. Na ďalšej strane je radiátor s plochou 1,5 m2 pre zaistenie regulácie teploty. Ten je vždy natočený smerom od Slnka a je chránený pred infračerveným vyžarovaním planéty.
Vedecké vybavenie
Mercury Magnetospheric Orbiter (MMO).
Japonská družica sa bude zaoberať predovšetkým výskumom magnetického poľa.
Mercury Surface Element (MSE).
Pristávacie puzdro bolo v roku 2003 zrušené z rozpočtových dôvodov. Ešte pred zrušením to bol 44 kg vážiaci modul s očakávanou výdržou jedného týždňa.

</doc>
<doc id="623515" url="https://sk.wikipedia.org/wiki?curid=623515" title="Spolková cesta 1 (Nemecko)">
Spolková cesta 1 (Nemecko)

Spolková cesta 1 (, skrátene B1) v Nemecku je 778 kilometrov dlhá spolková cesta. Začína na štátnej hranici s Holandskom v meste Aachen a končí na štátnej hranici s Poľskom v malej dedine Küstrin-Kietz na moste cez rieku Odra.

</doc>
<doc id="623526" url="https://sk.wikipedia.org/wiki?curid=623526" title="Antonov An-148">
Antonov An-148

Antonov An-148 je regionálne dvojmotorové prúdové dopravné lietadlo vyvinuté a vyrábané ukrajinskou spoločnosťou Antonov. Stroj dokáže prepraviť do 85 osôb (do 99 vo verzii An-158). Toto lietadlo využívajú prevažne civilné aerolínie na regionálne lety a jeho výroba prebieha v závode Antonov na Ukrajine. Niekoľko strojov An-148-100E však kúpilo aj ruské letectvo, pričom ich montáž sa realizovala v ruskom leteckom závode vo Voroneži.
Lietadlá An-148 nahradili zastarané AN−24, Tu−134, Jak−40 a Jak−42. 
Vznik a vývoj.
Práce na vývoji An-148 boli spustené začiatkom 90. rokov minulého storočia, keď sa hľadala alternatíva za zastarané dopravné lietadlá Tu-134 a Jak-40. Na základe toho vznikol prototyp An-74, ktorý sa osvedčil na prepravu nákladu, avšak bol oveľa menej vhodný na prepravu ľudí. Preto práce na tomto projekte pokračovali a ich výsledkom bol nový model An-74-68. V roku 2002 sa začali prípravy na výrobu prototypu, ktorý bol dokončený v roku 2004. Dňa 17. decembra 2004 sa uskutočnil jeho prvý let a to už s novým názvom An-148. V roku 2009 začala sériová výroba a lietadlo sa začalo používať na komerčných linkách v decembri 2009.

</doc>
<doc id="623528" url="https://sk.wikipedia.org/wiki?curid=623528" title="Japonská vesmírna agentúra">
Japonská vesmírna agentúra



</doc>
<doc id="623529" url="https://sk.wikipedia.org/wiki?curid=623529" title="Súčiniteľ tepelnej vodivosti">
Súčiniteľ tepelnej vodivosti



</doc>
<doc id="623533" url="https://sk.wikipedia.org/wiki?curid=623533" title="Magnús Scheving">
Magnús Scheving

Magnús Örn Eyjólfsson Scheving (* 10. november 1964, Borgarnes, Island) je islandský spisovateľ, podnikateľ, producent, herec a atlét. Je tvorcom, režisérom a hviezdou detskej televíznej show "LazyTown", v ktorej stvárnil postavu Sportacusa.

</doc>
<doc id="623535" url="https://sk.wikipedia.org/wiki?curid=623535" title="Ondrej Tkáč (kňaz)">
Ondrej Tkáč (kňaz)

Mgr. Ondrej Tkáč OFM Cap, Ondrej Lazár Tkáč (* 5. november 1960, Bratislava) je slovenský rímskokatolícky kňaz, misionár, spevák, hudobník, hráč na ústnu harmoniku, skladateľ a textár. Vykonáva misie po celom Slovensku. Pôsobil a pôsobí v hudobných skupinách: Bluegrass Album, Kapucíni, Kapucíni &amp; Stanley a Felice, vystupuje aj s Lukášom Hirkom, Michalom Hirkom. Vystupoval s viacerými skupinami, napr. Lojzo, Rieka Života, Filip Puchert Band, Milan Konfráter Blues Band.
Zo života.
Jeho starší brat Felix Ján Tkáč je tak isto ako Ondrej kňaz. Spolu tiež vystupujú v hudobnej skupine Kapucíni. Ich otec Štefan Tkáč bol teoretik insitného umenia, ktorý sa venoval insitnému umeniu a ikonám, založil medzinárodné podujatie "Trienále insitného umenia". Otec pôsobil ako zástupca SNG. Keď mal šesť rokov zomrela im matka. Ešte má ďalších dvoch mladších bratov. Prvú ústnu harmoniku dostal v štvrtej triede a naučil sa na nej hrať. Naučil sa hrať aj na gitare. Hru na ťahaciu harmoniku absolvoval počas siedmich rokov výučby.
Medzi rokmi 1976 do 1981 absolvoval s maturitou Polygrafické učilište v Bratislave. Potom pracoval ako reprodukčný grafik, tlačiar, kurič.
Do noviciátu vstúpili spolu s bratom Felixom 17. júna 1982. Kňazskú vysviacku prijal 17. septembra 1994.
Štúdium teológie študoval medzi rokmi 1990 až 1995. Kňazskú službu vykonával Bratislave, rok pôsobil v Holíči, dva roky v Ličartovciach, dva roky v Žiline, dva roky v Bratislave. Následne absolvoval dvojročné štúdium františkánskej spirituality v Ríme. Po štúdiu pôsobil tri roky v Pezinku. Potom začal pôsobiť v misijnej komunite v Bratislave - Rači. Spolu s bratmi rehoľníkmi a kňazmi vykonáva ľudové misie, duchovné cvičenia pre farnosti na celom Slovensku. Misie vykonávajú aj v Česku. Absolvuje návštevy chorých.
Vystupoval na festivale "Harmonikovica, Festival ústnej harmoniky", ktoré sa konali v klube - "Hlava XXII Music club" v Bratislave. Na festivale Harmonikovica 2013, ktorý sa konal 15. marca 2013 aj na druhom ročníku Harmonikovica 2014, 7. marca 2014 vystupoval spolu so Stanleym, ktorý hral na gitare. Vystúpil aj na treťom ročníku festivalu - Harmonikovica 2015, ktorý s konal 6. marca 2015. Vystúpil tam aj spolu s Filip Puchert Bandom.
Do roku 2014 pôsobil v kapele Felixa, v kapele Felice.

</doc>
<doc id="623541" url="https://sk.wikipedia.org/wiki?curid=623541" title="Doska plošného spoja">
Doska plošného spoja



</doc>
<doc id="623542" url="https://sk.wikipedia.org/wiki?curid=623542" title="Platňa plošného spoja">
Platňa plošného spoja



</doc>
<doc id="623543" url="https://sk.wikipedia.org/wiki?curid=623543" title="Platňa s plošnými spojmi">
Platňa s plošnými spojmi



</doc>
<doc id="623544" url="https://sk.wikipedia.org/wiki?curid=623544" title="Doska tlačeného spoja">
Doska tlačeného spoja



</doc>
<doc id="623545" url="https://sk.wikipedia.org/wiki?curid=623545" title="Doska s tlačenými spojmi">
Doska s tlačenými spojmi



</doc>
<doc id="623546" url="https://sk.wikipedia.org/wiki?curid=623546" title="Doska tlačených obvodov">
Doska tlačených obvodov



</doc>
<doc id="623547" url="https://sk.wikipedia.org/wiki?curid=623547" title="Doska tlačeného obvodu">
Doska tlačeného obvodu



</doc>
<doc id="623548" url="https://sk.wikipedia.org/wiki?curid=623548" title="Doska s tlačenými obvodmi">
Doska s tlačenými obvodmi



</doc>
<doc id="623549" url="https://sk.wikipedia.org/wiki?curid=623549" title="Platňa s tlačenými obvodmi">
Platňa s tlačenými obvodmi



</doc>
<doc id="623550" url="https://sk.wikipedia.org/wiki?curid=623550" title="Doska tlačených plošných spojov">
Doska tlačených plošných spojov



</doc>
<doc id="623552" url="https://sk.wikipedia.org/wiki?curid=623552" title="Doska s tlačenými plošnými spojmi">
Doska s tlačenými plošnými spojmi



</doc>
<doc id="623553" url="https://sk.wikipedia.org/wiki?curid=623553" title="1. liga hádzanárov 2002/03">
1. liga hádzanárov 2002/03

1. liga hádzanárov v sezóne 2002/03 bol v poradí 10. ročník 1. ligy hádzanárov, druhej najvyššej hádzanárskej súťaže mužov na Slovensku, spravovanej Slovenským zväzom hádzanej. Súťaže sa zúčastnilo 10 družstiev, rovnako ako na konci minulej sezóny. Víťazom ligy sa stalo družstvo HK 47 Trnava.
Systém súťaže.
Systém súťaže sa oproti predchádzajúcim sezónam zmenil. Popri základnej časti, ktorá pozostávala z 18 kôl a v ktorej sa každý tím s každým stretol raz doma a raz vonku, nasledovala nadstavbová časť. Tá bola tvorená skupinami o 1. až 4. miesto a o 5. až 10. miesto. Víťaz nadstavbovej skupiny o prvú štvorku postúpil priamo do interligy (HIL), v poradí ďalšie 2 družstvá postúpili do prelínacej súťaže o postup do HIL, ktorú odohrali s poslednými dvoma slovenskými tímami interligy. Zo súťaže do 2. ligy žiadne družstvo nezostúpilo, nakoľko sa súťaž v budúcej sezóne rozširovala.

</doc>
<doc id="623554" url="https://sk.wikipedia.org/wiki?curid=623554" title="Toplické povstanie">
Toplické povstanie

Toplické povstanie bola vzbura srbských obyvateľov Toplického obvodu v Bulharskom okupovanom Srbsku v roku 1917 a dôležitý medzník dejín Srbska v prvej svetovej vojne. Povstanie vedené srbskými partizánmi vypuklo 21. februára a skončilo 25. marca, kedy bolo definitívne potlačené bulharskými okupačnými jednotkami. Išlo tiež o jediné povstanie celej vojny na niektorom z území okupovaných centrálnymi mocnosťami.
Pozadie.
V októbri 1915 sa Srbsko, ktoré od vypuknutia vojny v roku 1914 čelilo a úspešne odrazilo tri rakúsko-uhorské invázie, ocitlo znova pod útokom, kedy ho z dvoch smerov súčasne napadli vojská Rakúsko-Uhorska, Nemecka a Bulharska. Armáda malej balkánskej krajiny nedokázala veľkej presile dlho odolávať a v decembri 1915 bola porazená. Namiesto kapitulácie sa však srbskí politickí a vojenskí lídri rozhodli pre dlhý a náročný ústup na juh smerom k Albánsku v nádeji, že sa im podarí dosiahnuť jadranské pobrežie, kde by mohli preskupiť a evakuovať svoje sily. V dôsledku toho armády centrálnych mocností čoskoro okupovali celé územie Srbského kráľovstva. V rámci delenia územia pripadla Bulharsku kontrola nad srbským moravským údolím.
Predohra.
Hlavnou príčinou povstania boli politiky, ktoré na ovládanom území začali okupačné sily uplatňovať. Neustála denacionalizácia vrátane zatvárania srbských škôl, zákaz srbského jazyka a tradícií, pálenie kníh, rabovanie, rekvizície a väzobné stíhania spôsobovali u lokálneho obyvateľstva rastúci hnev. Vstup Rumunska do vojny na strane spojeneckých krajín navyše u mnohých Srbov vzbudil nádej na prelomenie macedónskeho frontu, na základe čoho sa začali ozbrojovať a ukrývať v miestnych lesoch. Kosta Vojinović, srbský vojak a účastník balkánskych vojen, začal pripravovať odbojové jednotky a v lete 1916 založil v meste Leposavić skupinu, ktorá sa neskôr stala jadrom jedného z oddielov bojujúcich v povstaní. Na konci septembra poslalo srbské armádne velenie Kostu Pećanaca, poručíka srbských rezervných jednotiek a četnického vojvodu, lietadlom do Toplíc. Pećanac mal v oblasti založiť tajnú odbojovú organizáciu, ktorá sa mala prebudiť keď spojenci a srbská armáda prelomia macedónsky front a dorazia do Skopje.
Napätie medzi srbským obyvateľstvom dosiahlo svoj vrchol v čase, keď Bulhari ohlásili zámer začať s náborom mužov vo veku 18 až 50 rokov spomedzi samotných Srbov. So začiatkom náboru sa začal i masový útek Srbov do okolitých pohorí. 20. februára došlo k prvým ozbrojeným konfliktom medzi utekajúcimi odvedencami a ich bulharskými prenasledovateľmi. Pećanac a Vojinović si svoj hlavný stan založili v pohorí Kopaonik, kde padlo aj rozhodnutie o samotnom povstaní. To vypuklo 21. februára neďaleko rieky Toplica.
Povstanie.
Povstanie zahŕňalo toplickú, jablanickú a jastrebackú oblasť a východné a stredné časti pohoria Kopaonik. Povstalci oslobodili mestá Kuršumlija (27. februára), Lebane (1. marca), Prokuplje (3. marca) a Blace (5. marca). Povstanie sa postupne rozšírilo do oblastí na pravom brehu rieky Zapadna Morava a oblastí miest Sokobanja a Svrljig v priľahlom údolí.
12. marca začal bulharský protiútok pod vedením Aleksandra Protogerova, vrátane jednotiek VMRO vedených Taneom Nikolovom. Najnásilnejšie akcie podnikli počas bojov bulharské polovojenské jednotky, ktoré riadil bulharský dôstojník a veliteľ VMRO Todor Aleksandrov. Po niekoľkých dňoch bojov vstúpili 14. marca Bulhari do mesta Prokuplje a 16. marca vojaci rakúsko-uhorskej armády do Kuršumlije. Do 25. marca sa okupačným silám podarilo obnoviť poriadok v celej vzbúrenej oblasti. V jednotlivých bitkách padli dokopy tisícky ľudí, pričom v prevažnej väčšine išlo o civilné obete. V apríli 1917 zaútočil Pećanac so svojimi partizánmi na vlakovú stanicu, 15. mája dorazil k predvojnovej srbsko-bulharskej hranici a napadol Bosilegrad, ktorý nechal vypáliť. Následne sa stiahol do Rakúsko-Uhorskom kontrolovaného regiónu Kosova. V júni spustili spojenci nové boje na macedónskom fronte, srbskej armáde sa však nepodarilo prelomiť bulharské obranné pozície. Po tom, čo dal o sebe nakrátko vedieť na prelome septembra a októbra 1917, Pećanac opäť zmizol. V októbri rakúsko-uhorské velenie vytvorilo albánske polovojenské oddiely s cieľom zajať zvyšok srbských povstalcov ukrývajúcich sa v horách. V nich v decembri 1917 padol v boji Kosta Vojinović.
Ešte pred oslobodením Srbska padlo v bojoch veľa povstaleckých vodcov. Okrem Vojinovića sa konca vojny nedožili ani Uroš Kostić, Jovan Radović či Milinko Vlahović, jediným preživším sa stal Kosta Pećanac. Jeho rola v povstaní bola počas existencie Juhoslovanského kráľovstva romantizovaná a často bol uvádzaný ako samotný iniciátor a vodca povstania. Napriek jeho spornej úlohe v ňom však Pećanac dokázal svoju účasť v povstaní využiť na to, aby sa po vojne dostal do popredia četnickej organizácie a neskôr ju i sám viedol.

</doc>
<doc id="623555" url="https://sk.wikipedia.org/wiki?curid=623555" title="Aníbal Milhais">
Aníbal Milhais

Aníbal Augusto Milhais (* 9. júl 1895 – † 3. jún 1970) bol portugalský vojak. Milhais si vďaka svojim činom v prvej svetovej vojne vyslúžil prezývku „vojak hodný miliónov iných“ () a bol tiež jediný portugalský vojak bojujúci vo vojne, ktorý získal najvyššie štátne ocenenie, Rad veže a meča.
Milhais sa 9. apríla 1918 pri francúzskej rieke Leie zúčastnil prvého dňa bojov v rámci Ludendorffovej rozbiehajúcej sa operácie Georgette. Jeho úlohou bolo pomocou guľometu typu Lewis kryť ustupujúce portugalské a škótske jednotky. Milhais v krvavej bitke, v ktorej v priebehu pár hodín zahynulo 2 000 a zranenia utrpelo vyše 5 000 vojakov, preukázal neobvyklú odvahu, keď intenzívnou krycou paľbou dokázal sám odraziť dva nemecké útoky. Samotný Milhais sa dostal pod ťažký útok, no pre jeho mohutný odpor dospeli Nemci k presvedčeniu, že útočia na dobre opevnenú pozíciu, a tak sa ho rozhodli obísť, čím sa ocitol na nepriateľskom území obkolesený nemeckými vojakmi. Cestou z obkľúčenia zachránil v bažine uväzneného škótskeho majora a spoločne sa im po troch dňoch podarilo dosiahnuť spojenecké línie a tým sa zachrániť.
O niekoľko mesiacov neskôr sa Milhaisovi pomocou svojho guľometu podarilo opäť bez ďalšej pomoci zadržať nemecký útok a umožniť belgickej jednotke ústup do druhej línie zákopov bez toho, aby utrpeli jedinú stratu. Vďaka hláseniam zachráneného škótskeho dôstojníka a veliteľa belgickej jednotky sa o jeho činoch dozvedelo armádne velenie, na základe čoho bol neskôr priamo na bojisku pred zrakmi 15 000 spojeneckých vojakov vyznamenaný portugalským Radom veže a meča a francúzskym Radom čestnej légie.

</doc>
<doc id="623556" url="https://sk.wikipedia.org/wiki?curid=623556" title="Dobré rádio">
Dobré rádio

Dobré rádio je slovenská súkromná komerčná rozhlasová stanica, ktorá vysiela v FM pásme od 17. novembra 2021. Jej predchodcom je pôvodne internetové Dobré rádio, ktoré však vysielalo v odlišnom hudobnom formáte a s inou programovou štruktúrou už od roku 2018. Licenciu na multiregionálne terestriálne vysielanie stanica získala 24. marca 2021.
Držiteľom licencie je spoločnosť Dr. FM, s. r. o. so sídlom v Bratislave, odkiaľ rádio aj vysiela. Dobré rádio je súčasťou mediálneho domu Dobré médiá, do ktorého patrí viacero online médií vrátane spravodajského portálu Dobré noviny. Zameriava sa na dospelého poslucháča, hrá prevažne súčasné hity.
Jedinečným prvkom vysielania sú dobré správy, ktoré rádio vysiela 17-krát denne. Počas dňa dominuje prúdové vysielanie, ktorého súčasťou sú moderované šou a rozhovory.
Rádio vysiela na 16 frekvenciách na väčšine územia Slovenska so zastúpením všetkých regiónov od východu po západ krajiny. Rádio okrem toho vysiela na svojej webovej stránke www.dobreradio.sk a prostredníctvom rôznych streamovacích aplikácií.
Vznik a predchodca.
Dobré rádio spustilo svoje vysielanie v FM pásme 17. novembra 2021. Predchodcom súčasného Dobrého rádia však bola rovnomenná stanica vysielajúca na internete od 28. mája 2018, dňa šiesteho výročia založenia sesterského portálu Dobré noviny. 3. septembra 2018 internetové Dobré rádio spustilo celodenné moderované vysielanie.
Internetový predchodca stanice sa však súčasnému terestriálnemu Dobrému rádiu podobalo iba svojím názvom. V FM pásme Dobré rádio vysiela ako nová stanica s odlišným hudobným formátom a programovou štruktúrou, kompletne obmeneným moderátorským tímom a dokonca aj s odlišným logom.
Zakladateľom a generálnym riaditeľom Dobrého rádia je slovenský podnikateľ a manažér Róbert Sedlák, ktorý je považovaný za jednu z 30 najvplyvnejších osobností slovenského mediálneho prostredia.
Prechod na terestriálne vysielanie.
8. októbra 2020 Dobré rádio požiadalo Radu pre vysielanie a retransmisiu (RVR) o udelenie licencie na multiregionálne terestriálne rozhlasové vysielanie. V jesennom výberovom konaní žiadalo o pridelenie 21 frekvencií po celom Slovensku. RVR mala o pridelení frekvencií rozhodnúť 19. novembra 2020, konanie však bolo pre núdzový stav vyhlásený v súvislosti s pandémiou nového koronavírusu prerušené a v marci 2021 obnovené. Verejné vypočutie a prezentácia projektu pred Radou pre vysielanie a retransmisiu sa uskutočnilo 23. marca 2021 a o udelení licencie a pridelení frekvencií Dobrému rádiu RVR rozhodla nasledujúci deň.
Dobré rádio následne spustilo terestriálne vysielanie 17. novembra 2021 s upraveným hudobným formátom, ktorý sa sústredí výhradne na súčasné hity. Hlavným rozlišovacím prvkom stanice je zameranie na výhradne dobré správy. "„Chceme priniesť niečo nové, čo tu ešte v éteri nie je. Koncept výhradne pozitívneho spravodajstva je overený, už sme 8 rokov na internete a máme s ním dobré skúsenosti a teraz o to viac, že sme v pandemickom období, keď sú pozitívne správy vyslovene potrebné. Dopyt zo strany verejnosti je vidieť a toto považujeme za kľúčový dôvod,“" povedal pre médiá o ambíciách Dobrého rádia jeho zakladateľ Róbert Sedlák.
Vysielače.
"* plánovaný vysielač"

</doc>
<doc id="623562" url="https://sk.wikipedia.org/wiki?curid=623562" title="Slovenský ochranný zväz autorský">
Slovenský ochranný zväz autorský

Slovenský ochranný zväz autorský pre práva k hudobným dielam, skrátene SOZA, je slovenské občianske združenie, ktoré vykonáva dohľad nad ochranou autorských práv hudobných diel na území Slovenska.
História.
Medzinárodne je právna ochrana autorských práv hudobných diel zabezpečená od Bernskej dohody z roku 1886. V Česko-slovensku vznikol prvý orgán, zaoberajúci sa touto problematikou, v Prahe v roku 1919 bez slovenskej účasti ako "Ochranné sdružení spisovatelů a nakladatelů hudebních děl" ("OSA"). V roku 1922 vznikla slovenská pobočky OSA a jej prvým predsedom sa stal hudobný skladateľ Mikuláš Schneider-Trnavský. V roku 1939 sa OSA pretransformovala na "Slovenský autorský sväz hudobných skladateľov, spisovateľov a nakladateľov, družstvo s.r.o." ("SAS"). Od roku 1968 pôsobí pod názvom "Slovenský ochranný zväz autorský" ("SOZA"). 
Do roku 1992 fungovala SOZA ako súčasť Ministerstva kultúry Slovenskej republiky, odvtedy funguje ako občianske združenie. V roku 2005 sa SOZA stala členom organizácie GESAC (Groupement Européen des Sociétés d´Auteurs et Compositeurs), európskeho združenia spoločností autorov a skladateľov z krajín Európskej únie, Islandu, Nórska a Švajčiarska.
Funkcie.
SOZA predovšetkým zastupuje autorov hudobných diel, skladateľov hudby, textárov, upravovateľov, aranžérov, ako aj vydavateľov týchto diel. Má právo na monitorovanie používania hudobných diel na území Slovenska, udeľuje súhlas na používanie hudby a za využívanie poberá autorské odmeny. V súčasnosti zastupuje záujmy približne 2 000 domácich a 1,5 milióna zahraničných tvorcov hudby.
SOZA tiež vo vlastnom mene vyberá, spravuje a rozdeľuje odmeny pre autorov a vydavateľov hudobných diel prináležiace týmto subjektom podľa autorského zákona a príslušných vykonávacích predpisov. Výška poplatkov, ktoré musia zväzu prevádzky za používanie hudby platiť, závisí od ich veľkosti. V roku 2016 sa pohybovala cena za poplatok pre autorské spoločnosti za priestoru na úrovni 170€ ročne. SOZA začala v roku 2011 vyberať autorské odmeny, ak webové servery zdieľali videoklipy napríklad z portálu Youtube na svojich stránkach. Na podobnom princípe fungujú spoločnosti OZIS a SLOVGRAM.
Songwriting Camp.
Songwriting Camp spája slovenských a zahraničných skladateľov, textárov, producentov a interpretov na jednom mieste a poskytuje im priestor na vytvorenie nových hudobných diel. Prvý ročník slovenského Songwriting Campu sa uskutočnil 23. - 27. októbra 2023 v obci Liptovský Ján. Organizátormi boli Slovenský ochranný zväz autorský pre práva k hudobným dielam (SOZA) v kooperácií s českou organizáciou Song Empire.
Zúčastnilo sa ho celkovo 20 účastníkov z ôsmych krajín. Slovensko zastupovali desiati umelci a producenti: Emma Drobná, Adam Pavlovčin (ADONXS), Martin Harich, Nina Kohout, Tamara Kramar, Timea Gregová, Laura Ilečková (FAYE), Matej Smutný, Marek Rakovický, Matej Turcer, Martin Zaujec, Tomáš Löbb a Rony Janeček. Ďalej autori a producenti z Česka, Maďarska, Veľkej Británie, Nórska, Holandska a Rakúska.
Ceny SOZA.
Ceny SOZA sa udeľujú raz ročne, spravidla v druhom polroku každého roka a to za výsledky dosiahnuté pri verejnom uvádzaní hudobných diel v predchádzajúcom roku s výnimkou Zápisu do Zlatej knihy SOZA a Veľkej ceny SOZA za celoživotné dielo.
Poslaním Cien SOZA je oceniť verejným uznaním prínos autorov, tvorcov hudobných diel, ktoré sa obzvlášť úspešne uplatňujú v praxi hudobného života na Slovensku a tým podporiť rozvoj domácej hudobnej kultúry.
Zriaďovateľom Cien SOZA je Slovenský ochranný zväz autorský pre práva k hudobným dielam.
Vedúci predstavitelia SOZA.
Po roku 2016.
Najvyšším orgánom SOZA je valné zhromaždenie členov. Voľbou predstavenstva 21. júla 2016 sa v SOZA zavŕšil proces zmien, ktoré pre organizácie kolektívnej správy práv vyplývali z vtedy nového Autorského zákona (185/2015 Z. z.). Súčasťou týchto zmien boli nové Stanovy SOZA, zánik funkcie riaditeľa, ktorú do vykonával Anton Popovič a vznik trojčlenného orgánu riadenia - predstavenstva. Nové Predstavenstvo SOZA sa ujalo funkcie v piatok 22. júla 2016. Na základe nominácie Dozornej rady (predseda Matúš Jakabčic) bolo zvolené nové Predstavenstvo SOZA v nasledovnom zložení:
Predstavenstvo je v zmysle Autorského zákona riadiacim a zároveň štatutárnym orgánom. Riadi chod SOZA navonok aj dovnútra, má troch členov, ktorých funkčné obdobie nie je časovo ohraničené. Členovia predstavenstva nemusia byť členmi SOZA.
Aktuálne vedenie.
Podľa výročnej správy sú všetci členovia volených orgánov uvedení na webe SOZA. Odtiaľ vyplýva, že aktuálne (jan. 2024) predstavenstvo SOZA je v zložení: 
Predseda dozornej rady SOZA je stále Matúš Jakabčic a rada má 15 členov. Členovia Rozhodcovskej a Zaraďovacej komisie sú uvedení len vo výročných správach.
Približne od roku 2020 ako media konzultant SOZA vystupuje Juraj Čurný.
V SOZA bolo v septembri 2022 približne 70 zamestnancov, z čoho bolo 5 právnikov, povedal členom predstavenstva Tomáš Mikš.

</doc>
<doc id="623565" url="https://sk.wikipedia.org/wiki?curid=623565" title="Jozef Metelka">
Jozef Metelka

 
Jozef Metelka (* 8. september 1986, Piešťany) je slovenský paralympijský reprezentant. Je držiteľom šiestich medailí z Paralympijských hier.
Vyštudoval trénerstvo na Oxford Brookes University. V roku 2010 mu bola po nehode amputovaná časť ľavej nohy pod kolenom.
Reprezentácia.
V cyklistike zdravotne postihnutých sa presadil krátko po vstupe do profesionálneho športu, na majstrovstvách sveta v Mexiku v roku 2014, kde získal jednu zlatú a dve strieborné medaily. Zaradil sa medzi elitu paracyklistov, čo potvrdzuje dlhodobo stabilnými výkonmi na vrcholných podujatiach. V roku 2016 sa zúčastnil na paralympijských hrách v Riu, kde získal dve zlaté a jednu striebornú medailu. Na paralympijských hrách 2020 v Tokiu získal jednu zlatú a jednu bronzovú medailu.
Zúčastní sa aj Letných paralympijských hier 2024 v Paríži.

</doc>
<doc id="623566" url="https://sk.wikipedia.org/wiki?curid=623566" title="Bitka pri Cambrai (1917)">
Bitka pri Cambrai (1917)

Bitka pri Cambrai bol britský útok na západnom fronte nasledovaný najväčším nemeckým protiútokom vedeným voči Britskému expedičnému zboru (britským jednotkám bojujúcim na západnom fronte počas prvej svetovej vojny) od roku 1914. Cambrai v tej dobe zohrávalo dôležitú úlohu v zásobovaní Hindenburgovej línie a strata mesta by vystavila nebezpečenstvu zadnúť časť nemeckej obrannej línie na severe. Generál Julian Byng v pláne bitky skombinoval použitie inovačných techník spoločného postupu pechoty a krycej delostreleckej paľby s prekvapujúcimi výpadmi tankov. Francúzska i britská armáda si už masové nasadenie tankov na bojisku vyskúšali v skorších mesiacoch roka 1917, no nepodarilo sa im pomocou nich dosiahnuť žiadny významnejší efekt na vývoj bitky.
Bitka.
Bitka sa začala ráno 20. novembra 1917 očakávaným bombardovaním nemeckých obranných pozícií. Hneď v úvodný deň sa Britom aj za pomoci tankov typu Mark IV podarilo postúpiť niekoľko kilometrov a dosiahnuť a na viacerých miestach dokonca i preniknúť do ťažko opevnenej Hindenburgovej línie. Zdalo sa, že víťazstvo je na dosah. Nový typ tanku, ktorý sa na front dostal len v polovici roka, však stále trpel veľkým množstvom problémov. Jeho kazivosť v súčinnosti s nemeckým bombardovaním a obranou nemeckých peších jednotiek spôsobili, že hneď v prvý deň bola z boja vyradená asi polovica nasadených tankov, čo spôsobilo aj spomalenie britského postupu. Už 23. novembra nemeckí velitelia tušili, že Britom sa ďalší prienik nepodarí a začali zvažovať protiútok. 28. novembra sa britský postup naozaj úplne zastavil a útočiace jednotky dostali príkaz zakopať sa a udržať dobyté pozície.
Protiútok sa začal ráno 30. novembra. Nemci v ňom použili taktiku krátkych a intenzívnych delostreleckých sálv nasledovaných bleskovými útokmi menších skupín úderných jednotiek špecializovaných na infiltráciu zákopov (). Mohutný útok umožnil Nemcom spočiatku až prekvapujúco hladký postup a hneď v priebehu prvého dňa aj napriek vysokým stratám zatlačili zúrivo sa brániacich Britov niekoľko kilometrov na západ. Ich postup sa zastavil až s príchodom britských posíl vrátane tankov a s blížiacou sa nocou. Na druhý deň už nemecké útočiace jednotky postupovali len veľmi pomaly. Po čiastočnom britskom ústupe 3. decembra a opustení väčšiny dobytých území 7. decembra sa pohyb v oblasti prakticky zastavil a bitka sa tým skončila.
Význam bitky.
Myšlienka masového nasadenia tankov nebola nová, no až táto bitka ukázala skutočný dosah, ktorý môže použitie tankov na vývoj bitky mať. Veľký údiv spôsobila predovšetkým efektivita tankov v úvodnej fáze bitky pri preniknutí ťažko opevnenej Hindenburgovej línie, ktorá so všetkými svojimi defenzívnymi prvkami vrátane ostnatého drôtu bola dovtedy považovaná za nepreniknuteľnú. Úspech tejto taktiky tiež spôsobil, že Nemci museli investovať podstatne väčšie množstvo zdrojov do protitankových opevnení a zbraní, čo už pre nich v tejto fáze vojny predstavovalo veľký problém. Viacerí historici však neprikladajú tankom v súvislosti s úvodnými britskými úspechmi osobitý význam, ale vyzdvihujú skôr ich použitie v kombinácii so zdokonaľujúcim sa systémom nasadzovania delostrelectva, peších jednotiek a leteckej podpory, teda kombinovanej taktiky zdokonaľovanej počas celej vojny, ktorá v čase bitky dozrela a začala prinášať reálne výsledky.

</doc>
<doc id="623567" url="https://sk.wikipedia.org/wiki?curid=623567" title="Petra Smaržová">
Petra Smaržová

Petra Smaržová (* 4. jún 1990, Valašské Meziříčí) je slovenská zjazdová lyžiarka. Na Zimnej paralympiáde 2014 získala bronzovú medailu v zjazdovom lyžovaní.
Začiatky.
Petra Smaržová začala svoju kariéru na Svetovom šampionáte v Rakúsku v roku 2002.
Zúčastnila sa Zimnej paralympiády 2010 v kanadskom Vancouveri. Na Zimnej paralympiády 2014 v ruskom Soči získala bronzovú medailu v zjazdovom lyžovaní. Na Zimnej paralympiáde 2018 v juhokórejskom získala 5. miesto v slalome, 5. miesto v obrovskom slalome a 6. miesto v super kombinácii.
V druhom slalome Svetového pohára v Záhrebe získala v januári 2018 tretie miesto.

</doc>
<doc id="623583" url="https://sk.wikipedia.org/wiki?curid=623583" title="Letné paralympijské hry 2020">
Letné paralympijské hry 2020

XVI. letné paralympijské hry boli letné paralympijské hry, ktoré sa konali od 24. augusta do 5. septembra 2021 v japonskom Tokiu.
O konaní hier sa rozhodlo v septembri 2013 na zasadaní Medzinárodného olympijského výboru v Buenos Aires. Japonské hlavné mesto porazilo Istanbul. Zo 40 športovísk na olympijské a paralympijské hry bolo k septembru 2018 hotových 23. V marci 2021 bolo oznámené, že hry sa budú konať bez divákov.
Športy.
V programe hier bolo 22 športov. Medzi nové športy patrili bedminton a taekwondo, zrušené boli jachting a futbal so siedmymi hráčmi.
Slovensko na paralympiáde.
14. júla 2021 parastrelec Radoslav Malenovský zložil sľub do rúk prezidentky Zuzany Čaputovej za členov paralympijskej výpravy.
Slovenskí športovci.
Slovenskú výpravu tvorilo 27 športovcov.

</doc>
<doc id="623589" url="https://sk.wikipedia.org/wiki?curid=623589" title="Antonio Tajani">
Antonio Tajani

Antonio Tajani (* 4. augusta 1953, Rím, Taliansko) je taliansky a európsky politik. V januári 2017 bol po Martinovi Schulzovi zvolený za predsedu Európskeho parlamentu.
Politická kariéra.
Európska únia.
Od roku 1994 bol trikrát zvolený za člena Európskeho parlamentu za taliansku konzervatívnu stranu Forza Italia. Od 8. mája 2008 bol podpredsedom Európskej komisie (EK) zodpovedným za oblasť dopravy. Od 8. februára 2010 do júla 2014 zastával opätovne funkciu podpredsedu EK a tiež bol komisárom pre priemysel a podnikanie.
17. januára 2017 bol zvolený 351 hlasmi za predsedu Európskeho parlamentu ako kandidát za frakciu EĽS. V hlasovaní porazil svojho krajana Gianniho Pittellu, ktorý získal iba 282 hlasov.

</doc>
<doc id="623590" url="https://sk.wikipedia.org/wiki?curid=623590" title="Karol Zahálka">
Karol Zahálka

Karol Zahálka (* ?† 2. január 1934, Bratislava, Československo, dnes Slovensko) bol slovenský stredoškolský profesor a organizátor učňovského školstva.
Pedagogicky pôsobil na strednej priemyselnej škole a od roku 1923 pracoval ako inšpektor učňovských škôl 19. obvodu v Bratislave. Bol zakladateľom bratislavských učňovských škôl a tvorcom ich organizačnej štruktúry. Inicioval výstavbu vlastnej budovy učňovských škôl na Vazovej ulici. Zostavil čítanku pre žiakov slovenských živnostníckych škôl so zreteľom na národnú výchovu, československé vlastenectvo a slovanskú vzájomnosť.

</doc>
<doc id="623596" url="https://sk.wikipedia.org/wiki?curid=623596" title="Chrám Matky Božej Počajevskej">
Chrám Matky Božej Počajevskej

Chrám Matky Božej Počajevskej je pravoslávny chrám v Holíči. Stavba bola hotová 29. apríla 2018 a bol slávnostne posvätený a otvorený ako "pravoslávny chrám Počajevskej ikony Matky Božej a sv. Cyrila a Metoda". Otvoril ho jerej Jakub Jacečko s primátorom mesta Zdenkom Čambalom a jeho zástupcom Rastislavom Caletkom. 
Na sv. archijerejskej litrurgii, ktorej hlavným celebrantom bol metropolita Rastislav, sa okrem iných zúčastnil aj veľvyslanec Ruskej federácie na Slovensku, Alexej Leonidovič Fedotov. Ide o prvý pravoslávny chrám na Záhorí. 

</doc>
<doc id="623600" url="https://sk.wikipedia.org/wiki?curid=623600" title="Ankogel">
Ankogel

Ankogel je vrch v pohorí Vysoké Taury v Rakúsku. Dosahuje nadmorskú výšku Leží na hranici spolkových krajín Salzbursko a Korutánsko. Napriek tomu, že vrch nie je najvyšším vrcholom skupiny Ankogelgruppe (najvyšší je Hochalmspitze – ) dal celej skupine meno. Z vrcholu sú výhľady napr. na Grossglockner, Ennstalské Alpy, až po Dolomity.
Prístup.
Kabínová lanovka z Mallnitzu ide do výšky , čo robí Ankogel jedným z najdostupnejších vrcholov v Alpách.
Výstupové cesty: začiatočný bod – Osnabrücker Hütte Od chaty stúpa chodník č. 538 okolo vodopádu Fallbach k rázcestiu Fallboden a ďalej smerom k Unterer a Oberer Schwarzhornsee až na okraj ľadovca Kleinlendkees, ktorý vzápätí prekračuje v západnom smere až pod záverečný vrcholový hrebeň. Ľadovec je zbrázdený trhlinami (nutná ľadovcová výzbroj). Lezenie stupňom I – II. UIAA chodník prekonáva ostrý skalnatý hrebeň ktorý je exponovaný a jeho prechod je závislý na množstve snehu. Dĺžka: Ankogel (4,5 hod.) – zostup (4 hod.) Celkovo 8,5 hod.

</doc>
<doc id="623605" url="https://sk.wikipedia.org/wiki?curid=623605" title="HKM Šaľa">
HKM Šaľa

 
HKM Šaľa je slovenský mužský hádzanársky klub zo Šale. Vznikol v roku 2008 pod "HK Slovan Duslo Šaľa". V roku 2012 sa do neho včlenil HK Rondis Šaľa, ktorý tým ukončil svoju činnosť. HKM je účastníkom najvyššej domácej súťažeextraligy, do ktorej vstúpil ako víťaz 1. ligy prvýkrát v roku 2014. Najväčší úspech dosiahol v sezóne 2016/17, keď sa stal vicemajstrom krajiny. Klub má okrem seniorského tímu aj dorastenecké, žiacke a prípravkárské oddiely.

</doc>
<doc id="623606" url="https://sk.wikipedia.org/wiki?curid=623606" title="HKM Slovan Duslo Šaľa">
HKM Slovan Duslo Šaľa



</doc>
<doc id="623607" url="https://sk.wikipedia.org/wiki?curid=623607" title="HKM Duslo Šaľa">
HKM Duslo Šaľa



</doc>
<doc id="623609" url="https://sk.wikipedia.org/wiki?curid=623609" title="Normanský sloh">
Normanský sloh

Normanský sloh je „románska architektúra v Anglicku počas vlády normanských kráľov v 11.-12. storoči“. Normani ho potom za križiackych vojen preniesli na Sicíliu, do južného Talianska (Kalábria) a do Palestíny. 
V normanskom slohu sa stavali hrady, pevnosti a v Anglicku najmä monumentálne katedrály, ktoré sa z veľkej časti zachovali, aj keď boli väčšinou v gotike prestavané, novo zaklenuté a vyzdobené. Vyznačujú sa vežami bez helmíc, štvorhrannou vežou nad krížením, veľmi dlhým chórom s pravouhlým zakončením, menšou výškou, mohutnými stĺpmi i arkádami a často pôvodne dreveným stropom. Tento sloh silne ovplyvnil aj ďalší vývoj architektúry v Anglicku.

</doc>
<doc id="623617" url="https://sk.wikipedia.org/wiki?curid=623617" title="Templeuve (Nord)">
Templeuve (Nord)



</doc>
<doc id="623630" url="https://sk.wikipedia.org/wiki?curid=623630" title="Doska tlačeného plošného spoja">
Doska tlačeného plošného spoja



</doc>
<doc id="623631" url="https://sk.wikipedia.org/wiki?curid=623631" title="Slovania (seriál)">
Slovania (seriál)

Slovania (; ) je slovensko-ukrajinský 12-dielný historicko-dobrodružný seriál s prvkami fantasy. Seriál je inšpirovaný slovanskou mytológiou. Podľa portálu "FilmNewEurope" pripomína seriál "Game of Thrones (Hra o tróny)". Dej sa odohráva na prelome 6. a 7. storočia. Premiéru mal 10. marca 2021 na JOJke a 3. mája 2021 na stanici 1+1.
Produkcia.
Televízny seriál "Slovania" obsahuje 12 častí, každá 40-minútová epizóda mala rozpočet 300-tisíc eur, čo predstavuje celkovú sumu 3,6 milióna eur. Seriál vyrobila spoločnosť Wandal Production. Na výrobe spolupracovala aj TV JOJ, ktorá projekt podporila 50-timi percentami z rozpočtu. Ministerstvo kultúry Ukrajiny podporilo projekt sumou 830-tisíc eur.
Réžie sa ujal slovenský režisér Peter Bebjak, ktorý stojí za úspešným filmom "Čiara" či seriálmi "Za Sklom" a "Trhlina". Námet a scenár napísali Veronika Kolejáková, Jozef Koleják, Ján Luterán a Kira Lévai.
Nakrúcalo sa od mája do novembra 2019 na severe Ukrajiny, konkrétne v Žytomyrskej oblasti, neďaleko Kyjeva, kde boli pre účely seriálu postavené historické slovanské sídla, v Česku a Maďarsku. Postprodukčné práce prebiehali na Slovensku.

</doc>
<doc id="623632" url="https://sk.wikipedia.org/wiki?curid=623632" title="Štandardná odchýlka priemeru">
Štandardná odchýlka priemeru



</doc>
<doc id="623633" url="https://sk.wikipedia.org/wiki?curid=623633" title="MHK Piešťany">
MHK Piešťany

 
MHK Piešťany je slovenský hádzanársky klub z Piešťan. Vznikol v roku 1991 odtrhnutím sa hádzanárskeho oddielu od už zaniknutého multišportového klubu "TJ Tesla Piešťany". Je účastníkom najvyššej domácej súťažeextraligy, do ktorej vstúpil prvýkrát v roku 1993. Po zostupe do nižšej súťaže v roku 1998 sa po niekoľkoročnej prestávke do nej opäť vrátil v roku 2018, keď vyhral 1. ligu. Družstvo hrá svoje zápasy v športovej hale Diplomat aréna s kapcitou 900 miest. Klub má okrem seniorského tímu aj žiacke a prípravkárské tímy. Odchovancom tohoto klubu je aj dlhoročná reprezentačná spojka Daniel Valo.

</doc>
<doc id="623638" url="https://sk.wikipedia.org/wiki?curid=623638" title="Zane Grey">
Zane Grey

Zane Grey, celým menom Pearl Zane, Grey (* 31. január 1872, Zanesville, Ohio, USA† 23. október 1939, Altadena, Kalifornia) bol americký spisovateľ, známy predovšetkým románmi z divokého západu.
Životopis.
Narodil sa v Zanesville, v malom mestečku v štáte Ohio . Mesto založil jeho prastarý otec Ebenezer Zane, ktorý tam mal prax ako zubný lekár. Potom ako precestoval americký západ sa začal intenzívne zaujímať o jeho históriu. Už v roku 1902 mu vyšiel prvý článok v časopise, ale na svoj veľký literárny úspech si musel počkať niekoľko rokov. V roku 1910 vyšiel jeho román "Dedičstvo Púšte", ktorý sa stal bestsellerom. V najbližších rokoch nasledoval jeden úspech za druhým, napríklad "Jazdci Fialovej Šalvie", alebo "Pohraničná Légia", ktorá bola nadšene prijatá publikom a následne niekoľkokrát sfilmovaná..
Stal sa najpredávanejším autorom a jedným z najvýznamnejších predstaviteľov amerického westernu v prvých štyroch desaťročiach 20. storočia.
Jeho romány opisovali život na divokom západe romantizovane a pohľad na jeho dobývanie bol hlavne pohľadom "bieleho muža". Skutočná história je v jeho dielach skreslená. Popri románoch o divokom západe písal aj o ďalších témach, napríklad o rybolove. 
Odkaz.
Literárne diela.
Grey sa stal jedným z prvých milionárskych autorov.
Zane Grey zohral významnú úlohu pri vytváraní mýtov Divokého západu; jeho knihy a príbehy boli adaptované do viacerých foriem, ako sú filmy a TV produkcie. Bol autorom viac ako 90 kníh, niektoré vydané po jeho smrti alebo založené na seriáloch pôvodne publikovaných v časopisoch. Bolo predaných viac ako 40 miliónov jeho kníh. 
Grey nepísal len westerny, ale aj dve knihy o love, šesť detských kníh, tri knihy o baseballe a osem kníh o rybárčení. Mnohé z nich sa stali bestsellermi. Odhaduje sa, že počas svojej kariéry napísal viac ako deväť miliónov slov. Od roku 1917 do roku 1926 sa Grey deväťkrát ocitol na rebríčku top 10 bestsellerov, čo si zakaždým vyžadovalo predaj viac ako 100 000 výtlačkov. Aj po jeho smrti mal Harper zásobu jeho rukopisov a pokračoval vo vydávaní nového titulu každý rok až do roku 1963. Počas 40. rokov 20. storočia a neskôr, keď sa Greyove knihy dotlačili ako brožované vydania, jeho predaj prudko rástol. [ "potrebná citácia" ]
Erle Stanley Gardner, autor mnohých detektívnych románov a série "o Perrym Masonovi", o Greyovi povedal:
[On] mal schopnosť presne umiestniť postavy do sveta, a svet do príbehu. Iní westernoví autori ovládali rýchlu akciu, ale Zane Grey bol ten, kto vedel akciu spraviť nielen presvedčivú ale nevyhnutnú, a nejakým spôsobom dodával presvedčenie toho, že veľkosť krajiny generuje veľkosť celej postavy.
Grey bol obľúbeným spisovateľom Amerického prezidenta Dwighta D. Eisenhowera . 
Knihy vydané po jeho smrti.
V novinovom článku z roku 1950 sa uvádza, že Romer Zane Grey a jeho matka dokončili prácu na románe "Cahuenga Pass", jednom z jeho nedokončených románov, a že sa bude pripravovať filmové spracovanie. V roku 1953 publicistka Hedda Hopperová informovala, že pripravovaný filmový projekt "s" názvom "Thirty Thousand on the Hoof" - ""Tridsaťtisíc na kopyte"," bude založený na jednom zo šiestich nedokončených Greyových románov, ktoré dokončila jeho manželka. 

</doc>
<doc id="623639" url="https://sk.wikipedia.org/wiki?curid=623639" title="Kokuricu kenkjú kaihacu hódžin učú kókú kenkjú kaihacu kikó">
Kokuricu kenkjú kaihacu hódžin učú kókú kenkjú kaihacu kikó



</doc>
<doc id="623647" url="https://sk.wikipedia.org/wiki?curid=623647" title="0. roky 22. storočia">
0. roky 22. storočia

0. roky 22. storočia je desaťročie, ktoré podľa gregoriánskeho kalendára začne piatok 1. januára 2100 a skončí stredu 31. decembra 2109. Pôjde o 10. desaťročie 3. tisícročia a prvé desaťročie 22. storočia.

</doc>
<doc id="623648" url="https://sk.wikipedia.org/wiki?curid=623648" title="Zlyhanie obličiek">
Zlyhanie obličiek

Zlyhanie obličiek (lat. insufficiencia renalis, angl. kidney failure) je stav, pri ktorom obličky strácajú schopnosť vylučovať z tela odpadové látky a podieľať sa na udržiavaní stabilného vnútorného prostredia organizmu. Klesá množstvo a mení sa zloženie vylučovaného moča, čoho následkom je hromadenie odpadových látok v organizme, v konečnom štádiu životu nebezpečné prevodnenie a zmeny v koncentrácii iónov v krvi, vedúce k zlyhaniu srdca a smrti.
Podľa klasického rozdelenia sa rozpoznáva:

</doc>
<doc id="623650" url="https://sk.wikipedia.org/wiki?curid=623650" title="Učú kókú kenkjú kaihacu kikó">
Učú kókú kenkjú kaihacu kikó



</doc>
<doc id="623656" url="https://sk.wikipedia.org/wiki?curid=623656" title="Teclast">
Teclast

Teclast je čínsky výrobca spotrebnej elektroniky, predovšetkým tabletov, notebookov a konvertibilných zariadení 2 v 1. Zameriava sa hlavne na lacné a cenovo dostupné zariadenia pre širokú verejnosť. Parametrami patria skôr medzi low-end alebo strednú triedu. Spoločnosť svoje zariadenia predáva celosvetovo na najznámejších čínskych predajných portáloch.

</doc>
<doc id="623658" url="https://sk.wikipedia.org/wiki?curid=623658" title="Joaquin Rafael Phoenix">
Joaquin Rafael Phoenix



</doc>
<doc id="623659" url="https://sk.wikipedia.org/wiki?curid=623659" title="Melissa Ivy Rauch">
Melissa Ivy Rauch



</doc>
<doc id="623660" url="https://sk.wikipedia.org/wiki?curid=623660" title="Melissa Ivy Rauchová">
Melissa Ivy Rauchová



</doc>
<doc id="623661" url="https://sk.wikipedia.org/wiki?curid=623661" title="Mayim Chaya Bialik">
Mayim Chaya Bialik



</doc>
<doc id="623662" url="https://sk.wikipedia.org/wiki?curid=623662" title="Mayim Chaya Bialiková">
Mayim Chaya Bialiková



</doc>
<doc id="623666" url="https://sk.wikipedia.org/wiki?curid=623666" title="HáO TJ Slovan Modra">
HáO TJ Slovan Modra

 
HáO TJ Slovan Modra (celý názov: "Hádzanársky oddiel Telovýchovná jednota Slovan Modra") je slovenský hádzanársky klub z Modry. Vznikol v roku 1954. Oddiel mužov je účastníkom najvyššej domácej súťažeextraligy, do ktorej vstúpil ako víťaz 1. ligy prvýkrát v roku 2012. Ženský oddiel bol účastníkom 1. ligy, po sezóne 2011/12 prerušil svoju činnosť a obnovil ju až v roku 2018. Klub má okrem seniorských tímov aj dorastenecké a žiacke tímy. Medzi známych odchovancov klubu patria aj dlhoroční reprezentanti Slovenska ako Katarína Dubajová či Juraj Nižnan.

</doc>
<doc id="623668" url="https://sk.wikipedia.org/wiki?curid=623668" title="HaO TJ Slovan Modra">
HaO TJ Slovan Modra



</doc>
<doc id="623669" url="https://sk.wikipedia.org/wiki?curid=623669" title="HO Slovan Modra">
HO Slovan Modra



</doc>
<doc id="623674" url="https://sk.wikipedia.org/wiki?curid=623674" title="Lucayské súostrovie">
Lucayské súostrovie



</doc>
<doc id="623678" url="https://sk.wikipedia.org/wiki?curid=623678" title="Prechod tepla">
Prechod tepla

Prechod tepla alebo staršie priestup tepla (po česky: "prostup tepla" alebo staršie "průchod tepla") je prenos tepla cez (rovnú alebo nerovnú) stenu medzi dvoma tekutinami, čiže kombinácia prestupov tepla medzi tekutinou a stenou a vedenia tepla vnútri steny. Častý príklad tohto javu je výmenník tepla.
Pozor na zámenu s podobným termínom prestup tepla (po česky: "přestup tepla" alebo staršie "přechod tepla").
Charakteristika.
Prechod tepla je možné považovať za postupnosť prestup tepla – vedenie tepla – prestup tepla.
Za ustáleného stavu je možné pozorovať rozdelenie teplôt podobné ako na našom obrázku, kde formula_1 je šírka steny, formula_2 je teplota látky pred stenou a formula_3 je teplota látky za stenou, pričom formula_4. Na rozhraní kvapaliny a pevnej látky sa (v našom prípade dvakrát) vytvára tzv. "medzná vrstva", v ktorej dochádza k prudkej zmene teploty, tzv. "tepelný skok". formula_5 je teplota steny na rozhraní s látkou pred stenou, formula_6 je teplota steny na rozhraní s látkou za stenou.
Pri ustálenom prúdení rovinnou stenou platí
formula_7,
kde formula_8 je súčiniteľ tepelnej vodivosti, q je hustota tepelného toku a α je koeficient prestupu tepla.
Tieto rovnice je možné upraviť do tvaru
formula_9
formula_10
formula_11
Sčítaním rovníc dostaneme
formula_12,
kde formula_13 sa volá koeficient (súčiniteľ) prechodu tepla (iné názvy: súčiniteľ (koeficient) priestupu tepla, úhrnný koeficient (súčiniteľ) prestupu tepla, úhrnný koeficient (súčiniteľ) prechodu tepla, merná (špecifická) tepelná priestupnosť, merná (špecifická) tepelná priechodnosť, pr(i)eteplivosť , U-hodnota).

</doc>
<doc id="623680" url="https://sk.wikipedia.org/wiki?curid=623680" title="Prestup tepla (rozlišovacia stránka)">
Prestup tepla (rozlišovacia stránka)

Prestup tepla môže byť:

</doc>
<doc id="623681" url="https://sk.wikipedia.org/wiki?curid=623681" title="Výmena tepla">
Výmena tepla



</doc>
<doc id="623682" url="https://sk.wikipedia.org/wiki?curid=623682" title="Transport tepla">
Transport tepla



</doc>
<doc id="623683" url="https://sk.wikipedia.org/wiki?curid=623683" title="Zdieľanie tepla">
Zdieľanie tepla



</doc>
<doc id="623684" url="https://sk.wikipedia.org/wiki?curid=623684" title="Priestup tepla">
Priestup tepla



</doc>
<doc id="623685" url="https://sk.wikipedia.org/wiki?curid=623685" title="Koeficient prestupu tepla">
Koeficient prestupu tepla



</doc>
<doc id="623686" url="https://sk.wikipedia.org/wiki?curid=623686" title="Súčiniteľ prestupu tepla">
Súčiniteľ prestupu tepla

Súčiniteľ prestupu tepla (iné názvy: koeficient prestupu tepla , koeficient prestupu tepla prúdením , súčiniteľ prestupu tepla prúdením , merná tepelná prestupnosť , plošná tepelná prestupnosť ; značka formula_1 alebo h) je koeficient, ktorý udáva množstvo tepla, ktoré prestúpi z tuhej steny do prúdiacej tekutiny jednotkou plochy pri jednotkovom rozdiele teplôt medzi touto stenou a tekutinou. Je to teda podiel hustoty tepelného toku (q) a rozdielu teplôt látok na spomínanom rozhraní. Súčiniteľ prestupu tepla je koeficient úmernosti v Newtonovom ochladzovacom zákone. Jeho jednotka je W/(m2.K).
Sálanie.
Ak je tekutinou plyn, často pojem súčiniteľ (koeficient) prestupu tepla zahŕňa aj tú časť tepelného toku, ktorá pripadá na sálanie, čiže zahŕňa aj súčiniteľ prestupu tepla sálaním (αr). Termín súčiniteľ (koeficient) prestupu tepla je potom teda synonymný s termínom kombinovaný súčiniteľ (koeficient) prestupu tepla prúdením a sálaním (αk= α + αr). Nižšie uvedené vysvetlenia v tomto článku sa zaoberajú len súčiniteľom prestupu tepla pri prúdení. 
Tepelný odpor.
Obrátená hodnota súčiniteľa prestupu tepla (čiže 1/α) sa nazýva plošný tepelný odpor prestupu , plošný tepelný odpor pri prestupe tepla , tepelný odpor tekutiny pri jednotkovej ploche , tepelný odpor pri prestupe tepla (tento názov môže alternatívne znamenať 1/(α.A) ), merný tepelný odpor (prestupu tepla) (názov merný tepelný odpor môže alternatívne znamenať 1/λ ) alebo odpor pri prestupe tepla . Vyjadruje tepelný odpor (t. j. odpor kladený prenosu tepla) jednotky plochy rozhrania dvoch látok rôzneho skupenstva . Jeho značka býva Rα, Rh, Rs alebo R. Jeho jednotka je (m2.K)/W.
Súčiniteľ prestupu tepla (plošný tepelný odpor prestupu) pri prúdení.
Vzorce.
Z Newtonovho ochladzovacieho zákona vyplýva:
 formula_2 (resp. formula_3)
kde q je hustota tepelného toku (t. j. podiel tepelného toku a plochy dotyku steny s tekutinou), tw je teplota na povrchu steny a tf je teplota tekutiny (presnejšie: teplota v jadre tekutiny, teda v hlavnom prúde tekutiny - vysvetlenie pojmu pozri v článku prestup tepla). 
Súčiniteľ prestupu tepla (α) možno alternatívne vyjadriť ako podiel súčiniteľa tepelnej vodivosti (λ) danej tekutiny a hrúbky teplotnej medznej vrstvy, t. j. tenkej vrstvy tekutiny tesne pri stene, do ktorej je hlavne sústredený odpor proti prenosu tepla. V praxi však táto hrúbka nie je známa a vzorec je teda prakticky nepoužiteľný. 
Určujúce parametre a praktický výpočet súčiniteľa prestupu tepla (plošného tepelného odporu prestupu) pri prúdení.
Na rozdiel napríklad od súčiniteľa tepelnej vodivosti, súčiniteľ prestupu tepla nie je látkový parameter (materiálová konštanta). Jeho hodnota závisí od fyzikálnych vlastností tekutiny, od hydrodynamických podmienok a geometrických charakteristík systému. Konkrétne je súčiniteľ prestupu tepla funkciou nasledujúcich veličín (premenných):
Niektoré z vyššie uvedených veličín majú vplyv na súčiniteľ prestupu tepla len v určitých špecifických prípadoch: Napr. povrchové napätie, tlak a hustota nasýtených pár a výparné teplo majú vplyv len pri prestupe tepla do vriacej kvapaliny a pri kondenzácii nasýtenej pary, koeficient tepelnej rozťažnosti len pri voľnom prúdení a laminárnom nútenom prúdení a podobne; pri ustálenom stave odpadá veličina čas. 
Konkrétnu všeobecnú podobu vyššie uvedenej funkčnej závislosti všeobecne vyjadruje sústava nasledujúcich rovníc: Fourierova-Kirchhoffova rovnica, Navierova-Stokesova rovnica a rovnica kontinuity. Táto sústava rovníc všeobecne nie je riešiteľná, ale pomocou rozmerovej analýzy (teórie podobnosti) možno počet premenných uvedených vo vyššie uvedenom zozname znížiť. Namiesto vyššie uvedených premenných sa potom pracuje s určitými bezrozmerovými premennými, ktoré sú konkrétne Nusseltovo číslo (Nu), Reynoldsovo číslo (Re), Prandtlovo číslo (Pr), simplex geometrickej podobnosti (s) a niekoľko ďalších (napríklad: Nusseltovo číslo je súčin súčiniteľa prestupu tepla α a charakteristického geometrického rozmeru systému l vydelený súčiniteľom teplotnej vodivosti λ , čiže Nu = (α.l)/λ; Prandtlovo číslo je súčin mernej tepelnej kapacity a dynamickej viskozity vydelený súčiniteľom tepelnej vodivosti). Funkčná závislosť týchto bezrozmerových premenných (teda konkrétna rovnica obsahujúca všetky tieto bezrozmerové premenné) nemá všeobecne platnú podobu, bola zistená len experimentálne vždy pre určité konkrétne podmienky (napr. určitá konkrétna funkcia je platná pre nútené obtekanie jednotlivej rúrky kolmo na os) a nájdeme ju v na to určených tabuľkách. Táto funkčná závislosť bezrozmerových premenných sa obyčajne uvádza v takej podobe, že Nusseltovo číslo je uvedené na ľavej strane rovnice pred znamienkom rovná sa (teda Nu = f(Re, Pr...) ). Je to preto, lebo vzorec pre Nusseltovo číslo (pozri vyššie) obsahuje premennú súčiniteľ prestupu tepla, čo nám umožňuje jednoduchou matematickou úpravou tohto vzorca získať vzorec pre súčiniteľ prestupu tepla, čiže α = (λ.Nu)/l, pričom za Nu dosadíme vyššie spomínané Nu = f(Re, Pr...). Plošný tepelný odpor prestupu je potom Rα = 1/α. 
Hodnota súčiniteľa prestupu tepla prúdením sa mení podľa toho, či tekutina prúdi voľne alebo nútene, a od toho, či prestup tepla je alebo nie je sprevádzaný fázovou premenou, t. j. varom kvapaliny alebo kondenzáciou pary (pričom závisí aj od toho, či je var bublinkový alebo blanový a či je kondenzácia blanová alebo kvapková). 

</doc>
<doc id="623689" url="https://sk.wikipedia.org/wiki?curid=623689" title="HO TJ Strojár Malacky">
HO TJ Strojár Malacky

 
HO TJ Strojár Malacky je slovenský hádzanársky klub z Malaciek. Vznikol v roku 1964, keď sa hádzanársky oddiel včlenil do štruktúr multišportového klubu "TJ Strojár Malacky". Družstvo mužov je účastníkom najvyššej domácej súťažeextraligyod roku 2016. 1. ligu v tej sezóne nevyhralo, ale ako jediné prejavilo záujem postúpiť do najvyššej ligy. Klub má okrem seniorských tímov aj dorastenecké, žiacke a prípravkárske tímy. Do roku 1969 fungoval aj ženský tím, v súčasnosti sú súčasťou len tímy žiačok.
Sezóny.
Počas česko-slovenskej éry pôsobil mužský tím väčšinou v krajských súťažiach, v rokoch 1974 a 1992 sa mu podarilo postúpiť do 2. SNL (tretia najvyššia česko-slovenská liga).

</doc>
<doc id="623690" url="https://sk.wikipedia.org/wiki?curid=623690" title="Linda Huntová">
Linda Huntová

Lydia Susanna Hunt (* 2. apríl 1945 Morristown, New Jersey, Spojené štáty) je americká herečka a držiteľka ceny Academy Awards za film "The Year of Living Dangerously" (1982) a tiež je prvou herečkou ktorá vyhrala túto cenu za stvárnenie postavy opačného pohlavia.
Životopis.
Linda sa narodila 2. apríla 1945 v meste Morristown, v New Jersey. Jej otec bol Raymond Davy Hunt, bol viceprezidentom spoločnosti Harper Fuel Oil. Jej matka, Elsie Doying Hunt, bola učiteľka klavíra, ktorá vyučovala na Hudobnej škole. Má staršiu sestru.
Kariéra.
Prvý krát sa vo filme objavila v roku 1980 a to v hudobnej komédii Roberta Altmana, "Popeye". O dva roky neskôr vystupovala ako Billy Kwan vo filme "The Year of Living Dangerously" a za svoju úlohu, čínsko-austrálskeho fotografa Billyho Kwana získala v roku 1983 Oscara za najlepšiu hereckú herečku, ktorá sa stala prvou osobou, ktorá získala Oscara za stvárnenie opačného pohlavia. Navyše, jej postava bola mala podmienku, že musí byť nízkeho vzrastu, ktorý Linda má. Vo filme nosila príčesok, falošné fúzy a ozdobné oči, aby pôsobila jej tvár ázijsky. 
Linda je veľmi obdivovaná aj v divadle, za ktoré získala niekoľko ocenení. Tiež sa aktívne venuje dabingu pre jej netypický hlas a na jej charakter bola vytvorená postava v animovanej rozprávke "The Incredibles" (2004). Filmu sa venuje sporadicky, no od roku 2009 je jednou z hlavných postáv televízneho seriálu "NCIS: Los Angeles" (2009 - 2018).
Osobný život.
Linda je od roku 1978 vo vzťahu so psychoterapeutkou Karen Kline, svoj vzťah spečatili v roku 2008 svadbou. Spoločne bývajú v historickej časti Hollywoodu v Kalifornií. V mladom veku bol Linde diagnostikovaný hypofýzový dwarfizmus, meria len 1,45 metra.

</doc>
<doc id="623691" url="https://sk.wikipedia.org/wiki?curid=623691" title="Jaroslav Vodrážka">
Jaroslav Vodrážka

Jaroslav Vodrážka (* 29. november 1894, Karlín, Rakúsko-Uhorsko – † 9. máj 1984, Praha, ČSSR) bol významný český maliar, grafik a ilustrátor. Patrí k priekopníkom detskej knižnej ilustrácie.
Životopis.
Vodrážka sa narodil v obci Karlín (dnes mestská časť Prahy) a po štúdiu na miestnej strednej škole navštevoval v rokoch 1913 - 1918 Umeleckopriemyselnú školu v Prahe. V rokoch 1919 - 1921 študoval grafiku na Akadémii výtvarných umení v Prahe, štúdium však neukončil. Následne pôsobil ako profesor kreslenia na gymnáziách v Benešove, Tábore, Martine a v Prahe. 
V roku 1923 sa Vodrážka presťahoval do Martina, kde pôsobil na miestnom gymnáziu šestnásť rokov. Toto mesto si veľmi obľúbil a aktívne sa zapájal do organizácie miestneho kultúrneho života, bol spoluzakladateľom miestneho bábkového divadla a úzko spolupracoval s Maticou slovenskou, ilustroval ňou vydávané knihy a detské časopisy (Slniečko, Včielka, Detský kútik). Podieľal sa na založení najstaršieho slovenského detského časopisu Slniečko, ktorý vychádza dodnes. Práca s literatúrou pre deti ho natoľko nadchla, že začal tvoriť aj krátke veselé básničky, príbehy, maľovanky či vystrihovačky. Celkovo vydal 21 vlastných diel. Spoločne s profesorom Rudolfom Klačkom založili v matičnom vydavateľstve edíciu Dobré slovo, v rámci ktorej publikovali hodnotné diela svojich súčasníkov (ako napríklad Márie Rázusovej-Martákovej, Jozefa Horáka, Jozefa Cígera - Hronského, či Ľuda Ondrejova). Okrem umeleckej činnosti pomáhal so zbieraním etnografického materiálu a hospodárskeho názvoslovia pre Maticu slovenskú. V Martine spoznal svoju manželku Gabrielu Vanovičovú a v roku 1930 sa tu narodil aj ich syn Jaroslav, známy český organista. 
Po vzniku Slovenského štátu v roku 1939 sa musel Vodrážka s rodinou vrátiť späť do Prahy, kde tiež pôsobil ako stredoškolský profesor na štátnej grafickej škole a strednej škole umeleckého priemyslu. Aj keď sa na Slovensko už nevrátil (okrem krátkych výletov a dovoleniek), nezanevrel na miestne kultúrne prostredie a po skončení druhej svetovej vojny intenzívne spolupracoval so slovenskými vydavateľstvami. Výsledkom tejto spolupráce bolo tridsať kníh, ktoré po roku 1945 ilustroval. Vodrážka je tiež uznávaným autorom úžitkovej grafiky, a to predovšetkým exlibrisov, ale navrhoval aj plagáty, či pohľadnice. Jeho láska k prírode sa zas odrážala v realistickej krajinomaľbe.
Umelec zomrel 9. mája 1984 v Prahe vo veku nedožitých deväťdesiatych narodenín. Ako hold jeho celoživotnému dielu vydalo vydavateľstvo Mladé letá v tom istom roku knihu "Jaroslav Vodrážka deťom."
Jaroslav Vodrážka sa zaslúžil o založenie a systematický rozvoj edičnej činnosti pre deti na Slovensku. Uvedomoval si dôležitú úlohu knihy ako formovateľa estetického cítenia detského čitateľa. Jeho ilustrácie vynikajú svojou farebnosťou, dynamikou a hravosťou, vďaka čomu sú dodnes veľmi blízke deťom. Vodrážka je považovaný za priekopníka vkusnej detskej knižnej ilustrácie. Knihy s jeho ilustráciami sa stali ikonickými pre viaceré generácie slovenských detí a dodnes vychádzajú v reedíciách. Zatiaľ najnovšími sú desiate vydanie knihy "Smelý Zajko" z roku 2015, desiate vydanie knihy "Smelý Zajko v Afrike" z roku 2017 a siedme vydanie knihy "Slovenské rozprávky, hádanky a rečňovanky" z roku 2013 (všetko vo vydavateľstve Slovenské pedagogické nakladateľstvo - Mladé letá).
Dielo.
Ilustrátorské dielo

</doc>
<doc id="623695" url="https://sk.wikipedia.org/wiki?curid=623695" title="Linda Hunt">
Linda Hunt



</doc>
<doc id="623699" url="https://sk.wikipedia.org/wiki?curid=623699" title="Brest horský">
Brest horský

Brest horský ("Ulmus glabra") je najrozšírenejší európsky strom z rodu brest.
Je to veľký horský strom, rastie do nadmorskej výšky , preferuje vlhkú a humóznu pôdu. Dobre znáša zatienenie. Drevo sa využíva v stavebníctve, vysádza sa ako okrasná drevina. Je odolnejší na „brestový mor“ ako ostatné druhy brestov, aj preto sa dožíva viac ako 400 rokov. Drevo je dekoratívne, tvrdé ale krehké.
Rozšírenie.
Rastie od Írska východne po pohorie Ural a od severného polárneho kruhu po Peloponéz, rastie aj v Iráne. V Škandinávii dokáže formovať brestový les. Bol úspešne introdukovaný aj v Grónsku.
Na Slovensku.
Na území Slovenska ide o pôvodnú drevinu. Rastie v pohoriach na celom území okrem najnižších polôh. Najviac sa zachoval na východe územia. V minulosti bol zastúpený v 0,45 % lesnej plochy, dnes (2008) do 0,03 % = 573 ha. Patrí medzi ohrozené hospodárske dreviny.
Poddruhy.
Niektorí botanici, hlavne Lindquist (1931), navrhujú poddruhy:
Medzi týmito populáciami je časté prekrývanie, ich charakteristické vlastnosti môžu byť spôsobený skôr prostredím ako genetikou. Poddruhy napríklad neakceptuje "Flora Europaea".
Opis.
Jedince niekedy dosahujú výšky 40 m, zvyčajne so širokou a otvorenou korunou, kmeň s priemerom do 2 metrov. Borka má černasté až tmavohnedé sfarbenie, u starých stromov husto rozpukaná do hĺbky. Prirodzene sa reprodukuje semenami. Tento strom je pozoruhodný svojimi veľmi tuhými, pružnými mladými výhonkami. Striedavé listy sú opadavé, 6 až 17 cm dlhé o široké 3 - 12 cm, zvyčajne opakujúce sa s asymetrickou základňou. Lalok často úplne pokrýva krátku (&lt;5 mm) stopku; horný povrch je drsno chlpatý. Listy na semenáčikoch alebo jedincoch rastúcich v tieni, majú niekedy tri alebo viac lalokov v blízkosti vrcholu. Kvety sú obojpohlavné a jednodomé sa objavujú pred listami skoro na jar. Majú červenkastú farbu bez okvetných lístkov. Vytvárajú sa v zhlukoch po 10 až 20; na 4 mm naprieč a 10 mm dlhých stonkách. Sú opeľované vetrom. Ovocie je zelená okrídlená nažka 20 mm dlhá a 15 mm široká. V strede má jedno okrúhle, 6 mm veľké semeno, ktoré dozrieva neskoro na jar.
Galéria.
U. glabra" subsp. "montana

</doc>
<doc id="623700" url="https://sk.wikipedia.org/wiki?curid=623700" title="Ulmus glabra">
Ulmus glabra



</doc>
<doc id="623701" url="https://sk.wikipedia.org/wiki?curid=623701" title="Elist">
Elist

Knižné vydavateľstvo Elist vzniklo v roku 2016 ako projekt na podporu začínajúcich autorov. Sídli v Liptovskom Mikuláši. Malo byť zamerané na elektronické knihy. Už v lete 2016 sa tento zámer zmenil a vyšla prvá tlačená kniha - detektívka Anjelik od Romana Horňáka. Popri knihách Elist od roku 2016 vydáva aj učiteľské zápisníky, ktorých vydávanie prebralo po zaniknutom vydavateľstve Druska Books.
Majiteľom Elistu je Peter Hoferek, ktorý sa dostal do povedomia verejnosti ako cestovateľ a autor knihy "Okolo sveta s palcom hore". Hoferek je jedným z najskúsenejších slovenských stopárov - stopom precestoval viac ako 120 000 kilometrov vo viac ako šesťdesiatich krajinách.
V súčasnosti Elist vydáva cca 30 knižných titulov ročne. Od roku 2017 je členom Združenia vydavateľov a kníhkupcov Slovenska a zúčastňuje sa každoročného knižného veľtrhu Bibliotéka v Bratislave. Distribúciu kníh do kníhkupectiev pre vydavateľstvo Elist zabezpečuje Ikar.
Ocenenia.
Vydavateľstvo Elist získalo ocenenie v čitateľskej ankete Literárna revue za 2. miesto v kategórii kniha roka 2017 (Adriana Gregorová - Druhá) a za 2. miesto v kategórii Debut roka 2017 (Michaela Mihoková - Poškvrnená).

</doc>
<doc id="623702" url="https://sk.wikipedia.org/wiki?curid=623702" title="Stredná odborná škola (Bratislava, Račianska 105)">
Stredná odborná škola (Bratislava, Račianska 105)



</doc>
<doc id="623718" url="https://sk.wikipedia.org/wiki?curid=623718" title="MHáK Martin">
MHáK Martin

 
MHáK Martin (dlhý názov "Mestský hádzanársky klub Martin") je slovenský hádzanársky klub z Martina. Vznikol v roku 1949 pod názvom "ZSJ Kriváň Martin". Družstvo mužov je účastníkom druhej najvyššej domácej súťaže1. ligy. 3-krát bolo účastníkom najvyššej slovenskej ligy, naposledy v sezóne 2014/15. Klub má okrem seniorského tímu aj dorastenecké, žiacke a prípravkárske tímy. 
Najväčším úspechom klubu je dvojnásobné víťazstvo v Slovenskom pohári. Vďaka víťazstvu Česko-slovenskom pohári v roku 1977 postúpilo do Pohára víťazov pohárov EHF, kde sa dostalo do štvrťfinále.
Úspechy.
Víťaz Slovenského pohára:
Víťaz Česko-slovenského pohára:
Sezóny.
Prvý úspech sa dostavil v roku 1954, keď družstvo mužov postúpilo do 2. ligy, v ktorej zotrvalo 14 sezón. V roku 1968 sa mu prvýkrát podarilo postúpiť do najvyššej súťažeČesko-slovenskej ligy. S prestávkami v nej odohralo 13 sezón, naposledy v sezóne 1987/88.
Vybrané sezóny, v ktorých Martin účinkoval:

</doc>
<doc id="623719" url="https://sk.wikipedia.org/wiki?curid=623719" title="Athena (raketa)">
Athena (raketa)

Athena je označenie pre nosné rakety vyrábané spoločnosťou Lockheed Martin v 90. rokoch 20. storočia. Raketa bola určená na vynášanie vojenských, komerčných a aj vedeckých satelitov a sond. Všetky jej stupne boli poháňané motormi na tuhé palivo. Počas svojej služby niekoľko krát zmenila svoj názov. Pôvodne sa nazývala LLV("Lockheed Launch Vehicle"), no po spojení spoločností Lockheed a Martin Marietta sa raketa premenovala na LMLV ("Lockheed Martin Launch Vehicle"). Od tretieho štartu bol názov zmenený na Athena a tento názov zostal nezmenený. Prvý štart sa konal 15. augusta 1995 a naposledy štartovala 30. septembra 2001. V roku 2017 Lockheed Martin oznámil, že štarty rakiet ďalej neposkytuje zákazníkom.
Bola vyrábaná v dvoch typoch Athena I a Athena II. Niesla malý až stredne ťažký náklad. Používala motor Castor 120.

</doc>
<doc id="623720" url="https://sk.wikipedia.org/wiki?curid=623720" title="Levocetirizín">
Levocetirizín

Levocetirizín (alebo levocetirizín dihydrochlorid) je tretia generácia&lt;ref name="AAAAI/ACAAI Guidelines"&gt;&lt;/ref&gt; nesedatívneho antihistaminika. Je vyvinutý z antihistamínového cetirizínu druhej generácie. Chemicky je levocetirizín izolovaný ľavotočivý enantiomér cetirizínu, ktorý je racemátom.

</doc>
<doc id="623724" url="https://sk.wikipedia.org/wiki?curid=623724" title="Akútne poškodenie obličiek">
Akútne poškodenie obličiek

Akútne poškodenie obličiek (staršie označenie akútne zlyhanie obličiek, lat. insufficiencia renalis acuta, angl. acute kidney injury – AKI, staršie acute kidney failure) je náhle, v priebehu hodín až dní vzniknuté zhoršenie ich funkcií. Následkom je porucha elektrolytovej a acidobázickej rovnováhy vnútorného prostredia organizmu a hromadenie odpadových produktov, napr. z metabolizmu dusíkatých látok. Pri správnej liečbe je čiastočne alebo úplne reverzibilné. Odborná definícia sa zakladá na hodnotení koncentrácie produktu dusíkového metabolizmu kreatinínu v krvnom sére – vzostup o viac ako 26,5 umol/l za 48 hodín alebo na 1,5 násobok, alebo na poklese výdaja moču (diurézy) pod 0,5 ml/kg/hod počas 6 hodín. U pacientov so stabilnou chronickou obličkovou chorobou sa ako prejav akútneho poškodenia obličiek hodnotí dvojnásobný vzostup koncentrácie kreatinínu.
Epidemiológia.
Akútne poškodenie obličiek postihuje ročne 500 – 600 pacientov na 1 000 000 obyvateľov a približne 7% hospitalizovaných pacientov, často  ako komplikácia. Úmrtnosť kolíše podľa príčiny a pridružených ochorení, v priemere je okolo 25%, v určitých skupinách pacientov môže byť až 90%.
Príčiny.
Príčiny akútneho poškodenia obličiek sa rozdeľujú na prerenálne, renálne a postrenálne.
Prerenálne príčiny.
Sú to stavy, pri ktorých sa zhoršuje kvalita krvného zásobenia obličiek:
Renálne príčiny.
Ochorenia obličiek, ktoré často bývajú spojené s ich zlyhávaním:
Postrenálne príčiny.
Stavy, ktoré zabraňujú odtoku moča z obličiek, čím vedú k ich poškodeniu:
Rizikové faktory pre vznik akútneho poškodenia obličiek sú dehydratácia, hypovolémia, závažné ochorenia pacienta, napr. sepsa, srdcové zlyhanie, rozsiahle popáleniny, závažné úrazy a rozsiahle operácie, tiež chronická obličková choroba, závažné srdcovocievne a pľúcne choroby, diabetes mellitus, vyšší vek pacienta a tiež podanie röntgenových kontrastných látok a liečba niektorými liekmi.
Akútne poškodenia obličiek, ktoré vznikne v komunite, zapríčiňujú zranenia s rozsiahlym poškodením svalovej hmoty (crush syndróm, vlastnou príčinou je myoglobín, uvoľnený z poškodených svalov), závažné infekčné ochorenia (urosepsa, pneumonia), otravy chemikáliami, ťažkými kovmi a drogami;  v rozvojových krajinách aj ochorenia s hnačkami, malária, HIV/AIDS, v rozvinutých krajinách poškodenie liekmi (napríklad kombinácia furosemidu s nesteroidnými protizápalovými liekmi a inhibítormi ACE alebo sartanmi).
Časté je akútne nozokomiálne poškodenie obličiek (t. j. u pacientov v nemocnici). Dochádza k nemu v súvislosti s veľkými chirurgickými výkonmi (s poklesom prekrvenia obličiek, vplyvom toxicity použitých liekov a anestézy), po podaní röntgenovej kontrastnej látky, následkom liečby potenciálne nefrotoxickými (obličky poškodzujúcimi) liekmi, napr. aminoglykozidmi, glykopeptidmi, ďalej chemoterapeutikami a kombináciami liekov. Dochádza k nemu hlavne  u pacientov s viacerými rizikovými faktormi, ktorí tvoria medzi hospitalizovanými početnú skupinu.
Rozdelenie.
Na základe koncentrácie kreatinínu v sére a výdaju moču je akútne poškodenie obličiek klasifikované podľa kritérií RIFLE do piatich skupín: 
Zjednodušené odporúčania AKIN (Acute Kidney Injury Network) rozlišujú 3 štádia na základe rýchleho poklesu funkcie obličiek v priebehu 48 hodín pri dostatočnom zavodnení pacienta a po vylúčení prekážky odtoku moča:
Priebeh.
Typický priebeh akútneho poškodenia obličiek sa skladá zo 4 fáz:
Príznaky a diagnostika.
Príznaky akútneho poškodenia obličiek bývajú skôr necharakteristické. Väčšinou sa znižuje, prípadne zastavuje močenie, pacienti mávajú bolesti hlavy, slabosť, zvracajú, vyskytujú sa poruchy vedomia. Niekedy sa u nich podľa štádia a priebehu ochorenia pozoruje odvodnenie, neskôr väčšinou prevodnenie, zvýšenie krvného tlaku, bledosť, krvné podliatiny. V pokročilom štádiu hyperventilácia, opuchy, trecí šelest na srdci. Ak je príčinou prekážka odtoku moča z močového mechúra, dá sa nahmatať preplnený močový mechúr.
Jednoznačným príznakom je stúpajúca koncentrácia  kreatinínu v sére. Táto hodnota sa však o niečo oneskoruje za poklesom funkcie obličiek a môže byť mierne ovplyvnená rôznymi faktormi (ale menej, ako v minulosti používaná koncentrácia urey – močoviny v sére). Perspektívu majú nové biomarkery, napríklad neutrofilný s gelatinázou asociovaný lipokalín (NGAL), ktorého koncentrácia stúpa v priebehu 1 – 2 hodín po vzniku poškodenia, hlavne ischemického (z nedokrvenia).
Potrebné sú aj ďalšie vyšetrenia, pomocou ktorých sa zisťuje príčina, závažnosť a komplikácie akútneho poškodenia obličiek:
Biopsia obličiek na upresnenie diagnózy a prípadné  invazívne monitorovanie hemodynamických parametrov sú viazané na dobré vybavené, špecializované pracovisko.
Liečba.
Liečebný postup závisí od vyvolávajúcej príčiny a celkového stavu pacienta. Vždy je potrebné upraviť hydratáciu, hyperkaliémiu (zvýšenú koncentráciu draslíka v krvi) a metabolickú acidózu a odstrániť prípadnú poruchu odtoku (retenciu) moču. Dostatočná hydratácia pacienta je zvlášť podstatná v prípade rhabdomyolýzy, akútna alergická tubulointersticiálna nefritída sa lieči vysokýmii dávkami glukokortikoidov, rýchlo progredujúce glomerulonefritídy (pri Wegenerovej granulomatóze, systémovom lupuse erythemathodes atď.) sa lieči glukokortikoidmi s cyklofosfamidom, prípadne plazmaferézou. Pri akútnej trombóze renálnej tepny je potrebná angioplastika alebo operácia. Súčasťou liečby sú obmedzenie príjmu draslíka, bielkovín, podľa stavu pacienta aj tekutín. Je potrebné okamžite a účinne liečiť prípadnú infekciu a poruchy zrážanlivosti krvi. V prípade toxického poškodenia obličiek liekmi je potrebné takúto liečbu okamžite ukončiť.
V prípade nedostatočnej odpovede na liečbu je nutná hemodialýza. Pristupuje sa k nej, ak napriek aplikovanej liečbe nie je tendencia k úprave akútneho poškodenia obličiek, pretrvávajú závažné príznaky pokročilého zlyhania obličiek (urémie) – perikarditída, prevodnenie, hyperkaliémia, acidóza a sérová koncentrácia kreatinínu presiahne hodnoty 200 – 700 μmol/l (urey v sére &gt; 20 mmol/l).
Komplikácie.
Akútne poškodenie obličiek môže byť sprevádzané viacerými komplikáciami:
Prognóza.
Prognóza akútneho poškodenia obličiek závisí vo veľkej miere od vyvolávajúcej príčiny a celkového stavu pacienta. Od týchto okolností závisí aj mortalita, ktorá býva nízka napríklad pri toxickom poškodení obličiek liekmi, ale v niektorých skupinách, hlavne starých a ťažko chorých, polymorbídnych pacientov  môže dosiahnuť až 90%. V priemere je  okolo 25%, u pacientov v štádiu AKIN III 50%. Pacienti po  vyliečení akútneho poškodenia obličiek by mali byť ďalej sledovaní špecialistom nefrológom kvôli možnému prechodu do chronickej obličkovej choroby. V dlhodobom výhľade, vyše 10% pacientov ostalo na dlhodobej dialyzačnej liečbe, a 20 – 30% pacientov prešlo do chronickej obličkovej choroby.

</doc>
<doc id="623725" url="https://sk.wikipedia.org/wiki?curid=623725" title="Akútne zlyhanie obličiek">
Akútne zlyhanie obličiek



</doc>
<doc id="623727" url="https://sk.wikipedia.org/wiki?curid=623727" title="Volbeat (rozlišovacia stránka)">
Volbeat (rozlišovacia stránka)

Volbeat môže byť:

</doc>
<doc id="623730" url="https://sk.wikipedia.org/wiki?curid=623730" title="Kresťanské zbory na Slovensku">
Kresťanské zbory na Slovensku

Kresťanské zbory na Slovensku, skrátene Kresťanské zbory (KZ), historicky Bratské zbory, je malá protestantská štátom uznávaná cirkev pôsobiaca na Slovensku. Cirkev sa vytvorila v prvej tretine 19.storočia na britských ostrovoch, na území Slovenska sa prvé zbory konštituovali okolo roku 1900. Cirkev bola perzekuovaná počas Slovenského štátu aj počas komunistického režimu, v roku 1951 bola v ČSR zakázaná, viacerí kňazi boli zatknutí a KZ boli opätovne uznané až v roku 1956. 
Pri Sčítaní obyvateľov, domov a bytov v roku 2021 sa ku Kresťanským zborom prihlásilo 18 553 ľudí (0,34%), čo z cirkvi činí ôsmu najpočetnejšiu cirkev Slovenska.
Charakteristika.
Základným dokumentom Kresťanských zborov je "Biblické poznanie a vnútorný poriadok".
Vo vierouke sa majú podľa štatutára Milana Neklapila spoločné prvky s ďalšími slovenskými s evanjelikálnymi cirkvami ako Bratská jednota baptistov, Cirkev bratská či Apoštolská cirkev na Slovensku. Cirkev sama sa definuje ako duchovné hnutie, ktoré vychádza z učenia a praxe prvých zborov Cirkvi, ako sú zaznamenané v Novom zákone. Hoci sú KZ registrovanou cirkvou, odmietajú financie od štátu. V praxi ide o skupinu samostatných, ale previazaných zborov, ktoré sa dobrovoľne združujú. Veriaci v nich čítajú Bibliu, a prijímajú pod oboma spôsobmi. Príslušnosť k zboru je neformálna, o členoch si jednotlivé organizácie KZ nevedú zoznamy. KZ zároveň nemá špecifický inštitút kňazov, v cirkvi je kňazom každý muž alebo žena. Nad biblickým poriadkom dohliadajú takzvaní starší zborov, ktorí však nie sú volení ani ordinovaní.
Organizačné členenie.
Prvý zbor vznikol vďaka pôsobeniu britského kazateľa Fredericka Butchera po roku 1900 v Bratislave. Medzi rokmi 1905-1915 vznikli ďalšie zbory v Rači, Modre a Pezinku. V súčasnosti na Slovensku pôsobí 22 zborov KZ združených do 10 oblastí, prevažne na západe krajiny.

</doc>
<doc id="623731" url="https://sk.wikipedia.org/wiki?curid=623731" title="Kresťanské zbory">
Kresťanské zbory



</doc>
<doc id="623734" url="https://sk.wikipedia.org/wiki?curid=623734" title="Polygnótos z Thasosu">
Polygnótos z Thasosu

Polygnótos (), grécky maliar z 5. storočia pred Kr., bol jedným z najvýznamnejších umelcov staroveku.
Polygnótos, syn maliara Aglaofóna, pochádzal z ostrova Thasos. Približne v roku 475 pred Kr. sa presťahoval do Atén, kde sa stal Kimónovým priateľom a údajne milencom jeho nevlastnej sestry Elpiky. Už z toho sa dá predpokladať, že v sociálnom postavení nebol len obyčajným remeselníkom (technites).
Nezachovala sa žiadna z jeho nástenných malieb. Z antických správ je ale známe, že mali prevažne mytologický námet. Medzi jeho najznámejšie diela patrili maľba "Iliú persis" (dobytie Tróje) a "Nekyia" (Odyseov vstup do podsvetia), vystavená v knidskej "lesché" (vo verejnej miestnosti) v Delfách. Tieto maľby mali viac ako 70 postáv a boli namaľované zrejme v rokoch 458 až 447 pred Kr., v Aténach vyzdobil tiež časť "stoy poikilé" (maľovaného stĺporadia, ktoré sa nazývalo aj portikom peisianaktijským ), "Théseion" a "Anakeion". Už za svojho života sa stal slávnym maliarom. Aj keď ešte nepoužíval tieňovanie ("skiágrafia" - umenie tieňovať), tvoril už omnoho voľnejším štýlom (postavy boli napríklad zoradené naprieč maľbou, nie len v jednej línii).
Antický cestovateľ Pausanias, ktorý niekoľko jeho diel podrobne opísal, uvádza, že s využitím štyroch základných farieb, čiernej, bielej, červenej a okrovej na rozdiel od iných maliarov upustil od profilových zobrazení figúr, zaobišiel sa bez základnej linky a vniesol do svojich obrazov priestorový prvok. 
Jednotná perspektíva v modernom zmysle síce ešte neexistovala, ale rozptýlené Polygnótove postavy tak voľne vystupovali z priestoru, že jeho obrazy nevzbudzovali dojem dekorácie, ale okna do sveta. Neskorší kritici tiež oceňovali Polygnótovu kombináciu "ethosu" (charakterový a mravný základ) a "pathosu" (spontánne, emotívne reakcie na vonkajší popud). Technika, ktorú používal pre zachytenie ideálnych charakterových rysov, bola značne rozmanitá. Musel mať dokonalý kresbový štýl, keď vedel vystihnúť aj tie najjemnejšie odtienky v gestách, pózach a výrazoch tvárí postáv a tiež docieliť znázornenie ich citov a celkovú atmosféru obrazu. Tvorba bez základných liniek mu umožňovala vytvárať dovtedy nezvyčajné zoskupenia postáv a oveľa výraznejšie vyjadrovať i psychologické vzťahy medzi nimi. Strata či zničenie týchto majstrovských diel, vďaka ktorým sa starogrécka maľba stala jednou z najpozoruhodnejších výtvarných prejavov svojej doby, je zrejme najťažšou ranou, akú nám starovek utŕžil. 

</doc>
<doc id="623750" url="https://sk.wikipedia.org/wiki?curid=623750" title="Naďa Daabousová">
Naďa Daabousová



</doc>
<doc id="623754" url="https://sk.wikipedia.org/wiki?curid=623754" title="Košice - Európske hlavné mesto kultúry 2013">
Košice - Európske hlavné mesto kultúry 2013



</doc>
<doc id="623756" url="https://sk.wikipedia.org/wiki?curid=623756" title="Luniak sivý">
Luniak sivý

Luniak sivý alebo haja sivá () je druh dravca z čeľade jastrabovité ("Accipitridae"). V 20. storočí sa rozšíril z Afriky na Pyrenejský polostrov, v Európe hniezdi dnes v počte 1000 až 2000 párov v Portugalsku, Španielsku a vo Francúzsku. Podľa Medzinárodnej únie na ochranu prírody a prírodných zdrojov luniak sivý patrí medzi najmenej ohrozené druhy, celková populácia je stabilná, malá európska populácia narastá.
Výskyt a stav na Slovensku.
Prvý výskyt na Slovensku bol doložený v auguste 2012 v chránenom vtáčom území Žitavský luh pri obci Maňa. 
Externé odkazy.
 

</doc>
<doc id="623757" url="https://sk.wikipedia.org/wiki?curid=623757" title="Elanus caeruleus">
Elanus caeruleus



</doc>
<doc id="623758" url="https://sk.wikipedia.org/wiki?curid=623758" title="Haja sivá">
Haja sivá



</doc>
<doc id="623759" url="https://sk.wikipedia.org/wiki?curid=623759" title="Železničná stanica Holíč nad Moravou">
Železničná stanica Holíč nad Moravou

Železničná stanica Holíč nad Moravou je železničná stanica v meste Holíč. Leží na trati ŽSR č. 114 Kúty – Skalica – Sudoměřice nad Moravou a odbočuje z nej trať do Hodonína. Obsahuje 7 dopravných, 3 manipulačné a 2 iné koľaje.
Stanica nedisponuje možnosťou kúpy cestovných lístkov a v minulosti slúžila ako prihraničná stanica s možnosťou prestupu na Hodonín. V súčasnosti stanicu obsluhujú motorové vlaky po Skalicu. Po rozpade Česko-Slovenska bola trať prerušená.
Dostupnosť.
Železničná stanica sa nachádza na severozápadnom okraji mesta. Cesta do centra mesta trvá približne 15 minút. Blízko železničnej stanice tiež vychádza modrá cykloznačka popri hranici do Vysokej pri Morave, cez Skalicu do Senice, a cez Šaštín, Závod, Malacky a Zohor do Devínskej Novej Vsi.

</doc>
<doc id="623760" url="https://sk.wikipedia.org/wiki?curid=623760" title="Jastrab krátkoprstý (Accipiter brevipes)">
Jastrab krátkoprstý (Accipiter brevipes)

Jastrab krátkoprstý () je dravý vták z čeľade jastrabovité ("Accipitridae"). Obýva juhovýchodnú Európu. Podľa Medzinárodnej únie na ochranu prírody a prírodných zdrojov jastrab krátkoprstý patrí medzi najmenej ohrozené druhy, celková populácia je stabilná.
Opis.
Jastrab krátkoprstý meria asi 33, s rozpätím krídel 64. Je podobný jastrabovi krahulcovi. Siluetu majú väčšiu, telo pôsobí užšie a medzi pohlaviami je menší rozdiel. Výrazný je kontrast spodnej časti krídla za letu, ktorá je hlavne u samcov skoro biela s tmavými koncami ručných letiek. Oči majú tmavočervené, kým jastrab krahulec žlté. Stredné chvostové perá nemajú také výrazné priečne pruhovanie. Mláďatá majú celú spodnú časť tela výrazne škvrnitú, kým mladé krahulce len krk a hruď.
Výskyt a stav na Slovensku.
Na Slovensku bol výskyt jastraba krátkoprstého zdokumentovaný v máji 2012 pri Trebišove. 
Ochrana.
Je zákonom chránený, spoločenská hodnota je 2000 € (Vyhláška MŽP č. 170/2021).

</doc>
<doc id="623761" url="https://sk.wikipedia.org/wiki?curid=623761" title="Accipiter brevipes">
Accipiter brevipes



</doc>
<doc id="623762" url="https://sk.wikipedia.org/wiki?curid=623762" title="MHC Bardejov">
MHC Bardejov

 
MHC Bardejov (dlhý názov "Mestský Handball Club Bardejov") je slovenský hádzanársky klub z Bardejova. Domovským stánkom klubu je Športová hala Mier s kapacitou 1 150 miest. Družstvo mužov bolo niekoľkonásobným účastníkom najvyššej domácej súťažeExtraligy, naposledy v sezóne 2011/12, keď zo súťaže odstúpilo. Do roku 2016 pôsobilo v 1. lige, po ktorom mužské družstvo činnosť pozastavilo. Klub sa však naďalej zúčastňuje dorasteneckých a žiackych súťaží. 
V roku 2013 sa od klubu odtrhla ženská zložka, ktorá vytvorila nový klub s názvom HC Bardejov.

</doc>
<doc id="623763" url="https://sk.wikipedia.org/wiki?curid=623763" title="Metrický karát">
Metrický karát



</doc>
<doc id="623767" url="https://sk.wikipedia.org/wiki?curid=623767" title="Karát">
Karát

Karát môže byť:

</doc>
<doc id="623768" url="https://sk.wikipedia.org/wiki?curid=623768" title="Behavec plavý">
Behavec plavý

Behavec plavý () je druh vtáka z čeľade prieložníkovité ("Glareolidae"). Obýva severnú Afriku, Blízky východ a juhozápadnú Áziu. Zo Slovenska pochádza len údaj, pravdepodobne z okolia Gabčíkova. Jeden jedinec bol zastrelený v koncom septembra v roku 1882, žiaľ dokladový materiál bol zničený a údaj preto nebol akceptovaný. Novší záznam nie je ani v zozname vzácnych ornitologických pozorovaní podliehajúcich hláseniu Faunistickej komisii ani v zozname pozorovaní vzácnych a zriedkavých druhov vtákov. Podľa Medzinárodnej únie na ochranu prírody a prírodných zdrojov behavec plavý patrí medzi najmenej ohrozené druhy, trend celkovej populácie je klesajúci, u európskej populácii trend nie je známy.

</doc>
<doc id="623769" url="https://sk.wikipedia.org/wiki?curid=623769" title="Cursorius cursor">
Cursorius cursor



</doc>
<doc id="623770" url="https://sk.wikipedia.org/wiki?curid=623770" title="Calidris canutus">
Calidris canutus



</doc>
<doc id="623771" url="https://sk.wikipedia.org/wiki?curid=623771" title="Saxicola rubicola">
Saxicola rubicola



</doc>
<doc id="623773" url="https://sk.wikipedia.org/wiki?curid=623773" title="Trsteniarik roľný">
Trsteniarik roľný

Trsteniarik roľný (lat. "Acrocephalus agricola") je spevavec a patrí do čeľadi trsteniarikovité. Hniezdi vo východnej Európe a v Ázii. Na hniezdiskách v Európe narastá populácia, preto sa zvyšujú prípady záletov do strednej a západnej Európy. Podľa Medzinárodnej únie na ochranu prírody a prírodných zdrojov trsteniarik roľný patrí medzi najmenej ohrozené druhy, celková populácia je vyhodnotená ako klesúca z dôvodu ničenia biotopov, neveliká európska populácia má stúpajúci trend.
Opis.
Trsteniarik roľný meria asi 12. Podobá sa trsteniarikovi bahennému a obyčajnému. V porovnaní s trsteniarikom bahenným je menší, má kratšie krídla, tmavší chrbát, výrazný nadočnicový svetlý pás a pomerne dlhší chvost. 
Výskyt a stav na Slovensku.
Prvý výskyt na Slovensku bol zdokumentovaný 18. augusta 2014 na močiari pri osade Béter v Lučenci. 
Ochrana.
Je zákonom chránený, spoločenská hodnota je 500 € (Vyhláška MŽP č. 170/2021).

</doc>
<doc id="623774" url="https://sk.wikipedia.org/wiki?curid=623774" title="Acrocephalus agricola">
Acrocephalus agricola



</doc>
<doc id="623776" url="https://sk.wikipedia.org/wiki?curid=623776" title="Žubrienka (galaxia)">
Žubrienka (galaxia)

Galaxia Arp 188, nazývaná tiež Žubrienka, je narušená špirálová galaxia s priečkou v súhvezdí Drak. Halton Arp ju zaradil do svojho katalógu podivných galaxií medzi galaxie s tenkými vláknami. Nachádza sa 420 miliónov svetelných rokov od Zeme. Zaujímavá je vďaka svojmu dlhému závoju merajúcemu až 280 000 svetelných rokov, v ktorom sa nachádza mnoho mladých modrých hviezd. Závoj vznikol pravdepodobne ako dôsledok zrážky s inou galaxiou, ktorá sa momentálne nachádza vo vzdialenosti viac ako 300 000 svetelných rokov od galaxie. Ako bude galaxia starnúť, postupne príde aj o svoj závoj vytvorený z plynov a prachu. Takéto časti vytvoria malé satelity galaxie. Veľa podobných galaxií bolo identifikovaných v Hubblovom ultra hlbokom poli a boli interpretované ako veľmi rané štádium zrážky galaxií.

</doc>
<doc id="623777" url="https://sk.wikipedia.org/wiki?curid=623777" title="Microsoft Edge">
Microsoft Edge

Microsoft Edge (kódové meno: Anaheim) je internetový prehliadač, vyvíjaný spoločnosťou Microsoft.
Ako nástupca internetového prehliadača Internet Explorer je zahrnutý v operačnom systéme Windows 10, Windows 10 Mobile a v zariadeniach Xbox One. Disponuje integráciou s hlasovou asistentkou Cortanou, anotačnými nástrojmi a čitateľským módom.
Na rozdiel od Internet Exploreru, Edge nepodporuje technológiu ActiveX ani Browser Helper Object. Doplnky (pluginy) pre Microsoft Edge boli pridané v aktualizácii Windows 10 Anniversary Update 2. augusta 2016. Doplnky je možné inštalovať z Microsoft Store.
Od 30. novembra 2017 je k dispozícii verzia pre iOS a Android.

</doc>
<doc id="623778" url="https://sk.wikipedia.org/wiki?curid=623778" title="Portland Trail Blazers">
Portland Trail Blazers

Portland Trail Blazers, skrátene aj Blazers je americký profesionálny basketbalový tím sídliaci v meste Portland, štáte Oregon v USA. Portland Trail Blazers hráva v NBA, ako súčasť Západnej konferencie, Severozápadnej divízie. Na domáce zápasy nastupujú Blazers v Moda Center.
História a najväčšie úspechy.
Klub vznikol v roku 1970. Za najväčší úspech Trail Blazers sa považuje zisk majstrovského titulu v roku 1977. Blazers trikrát postúpili do finále (v rokoch 1977, 1990, 1992), šesťkrát ovládli Severozápadnú divíziu (v rokoch 1978, 1991, 1992, 1999, 2015, 2018). Tím postúpil do play off tridsaťštyrikrát z celkových štyridsiatich ôsmich účastí v NBA, čo ho radí na tretiu priečku v počte postupov do play off za Los Angeles Lakers a San Antonio Spurs. Šesť hráčov zaradených do siene slávy hrávalo za Portland (Lenny Wilkens, Bill Walton, Clyde Drexler, Dražen Petrović a Scottie Pippen). Za najúspešnejšieho sa považuje Bill Walton, ktorý ako jediný získal ocenenie pre najužitočnejšieho hráča finále (NBA Finals Most Valuable Player) v roku 1977 a takisto získal ako jediný cenu pre najužitočnejšieho hráča (NBA Most Valuable Player) v roku 1978. Ocenenie pre najužitočnejšieho nováčika (NBA Rookie of the year) získali celkovo 4 hráči (Geoff Petrie, Sidney Wicks, Brandon Roy a Damian Lillard). Traja hráči dostali ocenenie pre hráča, ktorý sa najviac zlepšil v porovnaní s predchádzajúcou sezónou (NBA Most Improved Player): Kevin Duckworth (1988), Zach Randolph (2004), a CJ McCollum (2016). V klube takisto trénovali dvaja tréneri, ktorí sú členmi siene slávy NBA (Lenny Wilkens a Jack Ramsay) a dvaja tréneri, ktorí získali ocenenie tréner roka (NBA Coach of the Year Award).
Súčasnosť.
V súčasnosti vládne v klube éra rozohrávača Damiana Lillarda, ktorý patrí k najlepším strelcom celej súťaže. Toho výborne dopĺňa na rozohrávke strelec CJ McCollum, veľké výkony sa v klube očakávajú aj od výchádzajúcej podkošovej hviezdy Jusufa Nurkića. Generálnym manažérom tímu je Neil Oshley, hlavným trénerom je uznávaný Terry Stotts.

</doc>
<doc id="623779" url="https://sk.wikipedia.org/wiki?curid=623779" title="Fringilla montifringilla">
Fringilla montifringilla



</doc>
<doc id="623782" url="https://sk.wikipedia.org/wiki?curid=623782" title="Neželaná nevesta">
Neželaná nevesta

Neželaná nevesta ( "İstanbullu Gelin") je turecký romanticko-dramatický seriál. V hlavných úlohách účinkujú herec Özcan Deniz a herečka Aslı Enver. Na Slovensku premiérovo vysielala TV Doma 1. a 2. sériu od 13. augusta 2018 do 7. februára 2019 a 3. sériu od 1. júla 2019 do 19. decembra 2019.

</doc>
<doc id="623787" url="https://sk.wikipedia.org/wiki?curid=623787" title="Hlavné správy">
Hlavné správy

Hlavné správy je slovenský dezinformačný internetový denník. Šéfredaktorom je Róbert Sopko, majiteľ košickej reklamnej agentúry Heuréka evolution a konateľ rovnomenného občianskeho združenia.
V roku 2018 sa v prieskume dôveryhodnosti slovenských médií výskumného centra "Reuters Institute for the Study of Journalism" umiestnili hlavnespravy.sk na piatom mieste. V rebríčku za rok 2019 Hlavné správy nezískali žiadnu pozíciu. Denník N prieskum opakovane spochybňoval.
Spolupracovníkom Hlavných správ bol ruský špión Bohuš Garbár odsúdený za vyzvedačstvo a korupciu. Pre Hlavné správy tiež pod pseudonymom Eugen Rusnák písal Rus Jevgenij Paľcev. Hlavné správy spolupracovali s občianskym združením Slovensko-ruská spoločnosť Jána Čarnogurského. Médium kombinuje zavádzajúce informácie s reálnymi, čo prispieva k mäteniu čitateľov.
Kritika.
Komisia Konšpirátori.sk (zložená zo žurnalistov, vedeckých pracovníkov, členov mimovládnych organizácii, zástupcov médií a vydavateľov) Hlavné správy v rokoch 20162020 a znova od roku 2022 radí medzi konšpiračné médiá. Hlavné správy v zastúpení advokátskou kanceláriou ULC Čarnogurský svoje zaradenie v zozname súdne napadli a dosiahli vydanie neodkladného opatrenia, doručeného vo februári 2020, prikazujúceho dočasné stiahnutie webu zo zoznamu až do vydania súdneho rozhodnutia. V decembri 2022 Krajský súd v Bratislave všetky neodkladné opatrenia voči projektu Konšpirátori.sk zrušil a web opäť v zozname figuruje.
Hlavné správy sú kritizované za poskytovanie priestoru na šírenie konšpiračných teórií, zaujatého spravodajstva, dezinformácií, vojnovej a prokremeľskej propagandy.
Denník šíri aj dezinformácie ohľadom slovanskej kultúry, napr. že je staršia ako v skutočnosti alebo lepšia ako ostatné kultúry. Táto forma ovplyvňovania prostredníctvom kultúrnej identity je súčasťou ruskej informačnej vojny.
V roku 2016 recyklovali hoax, že „"Putin vytláča dolár zlatým rubľom"“, pričom tvrdili, že Rusko ako odvetu za západné sankcie prestane robiť obchody v dolároch, čím zasadí tvrdý úder Američanom. Tento hoax šíril už dva roky predtým dezinformačný web Aeronet.cz a bol medzitým vyvrátený. Hlavné správy článok po pár dňoch stiahli. V júni 2024 však po tom, čo USA zaviedli nový balík sankcií proti Moskve za jej vojenskú ofenzívu na Ukrajine, Rusko pozastavilo obchodovanie v dolároch a eurách na svojom poprednom finančnom trhu, moskovskej burze.
Hlavné správy šírili lživú správu, že pozorovatelia OBSE potvrdili na Ukrajine nelegálne transplantačné stanice; článok po kritike vymazali (podozrenia vyvrátila aj ruská agentúra RIA), avšak opravu nikdy neuverejnili.
Z českých médií prebrali správu, že cudzinci v Plzni zabili správcu ubytovne, avšak zamlčali v tom čase známu informáciu, že útočník podľa polície pochádzal z Lotyšska. Namiesto toho článok podfarbili fotkou, na ktorej policajti odvádzajú arabsky vyzerajúceho muža.
V apríli 2017 šírili dezinformácie ohľadom chemických útokov v Sýrii. Tvrdili, že útok bol nafingovaný organizáciou "Biele Prilby", aby vytvorili zámienku pre medzinárodnú intervenciu západnej koalície pod vedením USA. Opierali sa o tvrdenia predstavenej katolíckych rehoľníčok napriek tomu, že BBC s nimi nesúhlasí.
V novembri 2018 sa ukázalo, že od roku 2015 pre Hlavné správy pod pseudonymom Eugen Rusnák píše Rus Jevgenij Paľcev, ktorý udržiava kontakty s pracovníkmi ruskej mediálnej skupiny Rossija Segodňa (Rusko dnes, kam patrí aj agentúra Sputnik), financovanej Kremľom. Návštevy Sputnika potvrdzujú fotografie Miloša Zverinu z januára 2018, podľa ktorého Paľcev "„preberá články z týchto médií“". Európsky parlament pritom agentúru Sputnik označil za jeden z nástrojov, cez ktoré sa Kremeľ snaží "„spochybniť demokratické hodnoty, rozdeľovať Európu, získavať domácu podporu a vytvárať dojem zlyhávajúcich štátov vo východnom susedstve EÚ“".
Fungovanie Hlavných správ, takmer žiadnu editorskú spätnú väzbu a slabé overovanie faktov zmapoval publicista Jakub Goda, ktorý istý čas pod falošným menom pre tento denník písal.
Zmienky v komunikácii Mariana Kočnera.
Ako „akcionár“ Hlavných správ sa v komunikácii s Norbertom Bödörom, synom šéfa bezpečnostnej služby Bonul Miroslava Bödöra cez aplikáciu Threema v marci 2018 označil podnikateľ Marian Kočner, v roku 2019 obvinený z objednávky vraždy investigatívneho novinára Jána Kuciaka s partnerkou. Kočnerovo vyhrážanie sa Kuciakovi Hlavné správy v roku 2017 prezentovali v článku s titulkom "„Kočner pohrozil presstitutovi z Aktualít: Začnem sa zaujímať o tvojich rodičov a rodinu“". Kočnerova komunikácia vyvoláva podľa Martina Hanusa z denníka Postoj podozrenie, že „Hlavné správy minimálne od istého času nenadržiavali Kočnerovi iba z plezíru“. Redakcia Hlavných správ reagovala stanoviskom, že Kočner mal o kúpu Hlavných správ záujem, no jeho ponuky neboli akceptované. Podľa dát z tzv. „Kočnerovej knižnice“ však Kočner Hlavné správy finančne podporoval a šéfredaktor Robert Sopko o tom vedel - cez WhatsApp Kočnerovi napísal: „Dík aj za podporu, čo došla na účet.“
Blokovanie.
Dňa 2. marca 2022 Národný bezpečnostný úrad potvrdil, že rozhodol o blokovaní webu Hlavné správy. „"NBÚ rozhodol v zmysle zákona o kybernetickej bezpečnosti na základe dodaných a vyhodnotených podkladov od bezpečnostných zložiek štátu,"“ povedal hovorca úradu Peter Habara. Dodal, že na stránke identifikovali škodlivú aktivitu podľa časti zákona, kde sa spomínajú dezinformácie a hybridné hrozby.
Bohuš Garbár.
Pre Hlavné správy písal Bohuš Garbár odsúdený za zločin vyzvedačstva a prijímania úplatku. K činom sa priznal a Špecializovaný trestný súd schválil dohodu o vine a treste a odsúdil ho na tri roky podmienečne. Garbára naverboval dôstojník ruskej vojenskej rozviedky GRU Sergej Solomasov. Hlavné správy sa "od činnosti občasného nehonorovaného dopisovateľa" dištancovali s tým, že o jeho špionážnej činnosti netušili.
Garbár poskytol finančný dar 10 000 eur pre politickú stranu ĽSNS. Podľa poslanca ĽSNS Petra Beluského bol tento dar od Hlavných správ, s ktorými v tom čase "spolupracovali", šéfredaktor Sopko to poprel.

</doc>
<doc id="623788" url="https://sk.wikipedia.org/wiki?curid=623788" title="Ríbezľa">
Ríbezľa

Ríbezľa (iné názvy pozri nižšie; ) je rod ovocných krov z čeľade egrešovité a názov ich plodov. 
V užšom zmysle, t.j. v niektorých systémoch, rod ríbezľa nezahŕňa taxón (podrod) egreš ("Grassularia"), pretože ten tvorí samostatný rod.
Názvy.
Staršie názvy sú: "meruzalka", "rybezla" (často v množnom č.:"-le"), "rýbezla" ("-le"), "rybézla" ("-le"), "rybizla" ("-le"), "ribizla" ("-le"), "ribezla" ("-le"), "ribíz", "ribis", "rýbiz", "rybiz", "rybez".
Ľudové názvy sú: "ribezľa" ("-le"), "ribezla" ("-le"), "ribízla" ("-le"), "ribizla" ("-le"), "ribajzle", "níbrzla" ("-le"), "líbrz" ("-ze"), "víbrzla" ("-le"), "hríbezľa" ("-le"), "ribíz", "recko", "viňičky", "veňičky", "kvasnice", "porka" ("-ky"), "ploštičke", "ptačovinky", "pánské hrozínko".
Pestovanie.
Najvhodnejšie pestovanie je v tvare kra, ale pestuje sa aj v stromčekovom tvare (v tvare stromu rýchlejšie starne). Štepia sa buď na ríbezľu zlatú, alebo sa rozmnožujú odrezkami. Kry majú sladkokyslé plody v strapcovitých zväzkoch.
Má plytké korene. Ťažko znáša jarné mrazy.
Druhy.
Existuje približne 150 druhov.
Medzi najznámejšie patrí:
Rozdelenie.
Z pomologického hľadiska sa rozdeľujú podľa farby plodov na červenoplodé, bieloplodé a čiernoplodé. 

</doc>
<doc id="623795" url="https://sk.wikipedia.org/wiki?curid=623795" title="Deokhye Kórejská">
Deokhye Kórejská

Princezná Deokhye Kórejská (25. mája 1912 - 21. apríla 1989) bola posledná princezná Kórejského cisárstva.
Narodila sa v Soule v paláci Changdeok. Bola najmladšou dcérou cisára Gojonga a jeho konkubíny, vtedy známej pod menom Yang Gui-in. Po princezninom narodení udelil otec jej matke titul Boknyeong. Deokhye nebola v Japonsku až do roku 1917 uznávaná ako princezná, pretože nebola dcérou kráľovnej. V roku 1917 bolo jej meno zapísané do rodokmeňa cisárskej rodiny.
Jej otec, cisár Gojong, ju veľmi miloval a nechal pre ňu vystavať palác Deoksu, ktorý slúžil ako škôlka. Dievčatá jej veku zo šľachtických rodín chodili do tejto škôlky spoločne s ňou. V Kórei je Deokhye nazývaná Deokhye Ongju, nie po jej otcovi Gongju. Oslovenie Gongju sa používa iba pre dcéry kráľovien a Ongju pre dcéry konkubíny.
Mladosť.
Narodila sa 25. mája 1912 ako dcéra "Yang Gui-in" (neskôr pani Boknyeong) a cisára Gojonga, ktorý vtej dobe mal 60 rokov. Nedostala žiadne meno, bola ignorovaná a všetko bolo akoby vôbec neexistovala. Dostala len prezývku „BoknyeongDang“. V roku 1917 cisár Gojong presvedčil Terauchi Masatakeho, vtedajšieho guvernéra Kórey, aby jej meno mohlo byť uvedené v rodokmeni rodiny a aby dostala náležitý titul princeznej. V roku 1919 jej otec tajne naplánoval zásnuby princeznej Deokhye s Kim Jang-Haney, synovcom Kima Hwagjina, ktorý bol dvorným komorníkom. Cisár tým chcel svoju dcéru ochrániť pred Japonskom, ale zásnuby boli kvôli japonskému zásahu zrušené. Po zlyhaní pri zásnubách Kim Hwangjin nesmel vstúpiť do paláca Deoksu a cisár Gojong krátko potom zomrel (21. januára 1919). V roku 1921 odišla na základnú školu v Soule.
Život v Japonsku a dohodnutý sobáš.
V roku 1925 bola poslaná do Japonska, aby tu dokončila svoje štúdiá. Rovnako ako jej bratia navštevovala školu "Gakushuin". Bola popisovaná ako tichá, izolovaná a krehká dievčina. Po správach o smrti jej matky v roku 1929 dostala konečne povolenie na navštívenie rodnej Kórey, aby sa tam mohla zúčastniť jej pohrebu. Avšak nebolo jej povolené zúčastniť sa pohrebu v slušnom odeve. Na jar 1930 po zistení jej zlého psychického stavu (bola námesačná), sa presunula do paláca kráľa Leeho v Tokiu, kde pobýval jej brat, korunný princ Eun. Počas tohto obdobia občasne zabúdala jesť a piť. Psychiater jej chorobu diagnostikoval ako predčasnú stareckú demenciu; jej vek tomuto ochoreniu však neodpovedal. Pravdepodobne to bol výsledok zlej a zanedbanej výchovy.
V máji roku 1931, po „dohadzování“ cisárovnej Teimei, sa oženila s japonským grófom Šo Takeyukim. O manželstvo bolo rozhodnuté už o rok skôr; jej brat proti nemu protestoval a kvôli jej psychickému stavu bol sobáš neustále odkladaný. Akonáhle sa uzdravila, sobáš bol ihneď uzatvorený. Spoločne s manželom mala dcéru Masae (v Kórey nazývanú Jeonghye), ktorú porodila v roku 1932. V roku 1933 sa opäť prejavilo jej zlé psychické zdravie a strávila mnoho rokov v rôznych lekárskych zariadeniach.
Po porážke Japonska v druhej svetovej vojne sa Kórea opäť stala nezávislou krajinou a jej manžel stratil tituly a hodnosť šľachtica. Ich dohodnutý sobáš potom nemal dlhé trvanie a nakoniec sa po dlhých súdnych rokovaniach v roku 1953 rozviedli. Takeyuki So sa potom v roku 1955 znovu oženil s Japonkou Yoshie Katsumura. Kvôli predošlému nešťastnému manželstvo prišla Deokhye o svoju jedinú dcéru, o ktorej od roku 1956 nie sú žiadne záznamy. Pravdepodobne spáchala samovraždu kvôli stresu z rozvodu jej rodičov. Mohlo to byť aj výsledkom dedičnosti mentálne poruchy po matke.
Návrat do Kórey.
Deokhye sa do Kórey vrátila vďaka pozvanie juhokórejského parlamentu v januári roku 1962, po dlhých 37 rokoch. Najskôr kórejský parlament jej návrat odmietal kvôli tomu, že bola posledným pokrvný potomkom bývalej monarchie a prezident Lee Seung nechcel vyvolať politický chaos. Nakoniec bol jej pobyt povolený, pretože na následníctvo už nemala právo. Keď sa vracala do svojej rodnej krajiny, veľmi plakala, a aj napriek jej zhoršujúceho sa zdravotnému stavu si na svoju krajinu dokázala spomenúť. Spolu so svojím bratom a jeho potomkov sa usadili v paláci Changdeok. Zomrela v apríli 1989 a bola pochovaná v Namyangju, neďaleko Soulu.

</doc>
<doc id="623799" url="https://sk.wikipedia.org/wiki?curid=623799" title="Nurbanu Sultán">
Nurbanu Sultán



</doc>
<doc id="623800" url="https://sk.wikipedia.org/wiki?curid=623800" title="Hürrem Sultan">
Hürrem Sultan



</doc>
<doc id="623801" url="https://sk.wikipedia.org/wiki?curid=623801" title="Rhodococcum vitis idaea">
Rhodococcum vitis idaea



</doc>
<doc id="623802" url="https://sk.wikipedia.org/wiki?curid=623802" title="Şehsuvar Sultán">
Şehsuvar Sultán

Şehsuvar Sultan (1682 - 16. apríla 1756), známa tiež ako "Şehsuvar Kadinefendi" alebo "Valide Sultan Mari", bola konkubína osmanského sultána Mustafu II. a matkou sultána Osmana III.
Biografie.
Şehsuvar pochádzala z bohatej srbskej rodiny a volala sa "Maria" (turecky Mari). Stala sa druhou hlavnou konkubínou sultána Mustafu II. hneď po Saliha Sultán, ktorá bola matkou sultána Mahmúda I. Žila v hlavnom háreme v Konštantínopole. Ako bolo v týchto dobách tradíciou, získala arabské meno Şehsuvar. Spoločne so sultánom Mustafom mala iba jedného syna, nasledujúceho sultána Osmana III.
Po udalostiach v Edirne bol Mustafa II. sezazený z trónu svojím bratom Ahmedom III, ktorý sa stal novým sultánom. Po jeho smrti nastúpil na trón Osman III a tak sa z Şehsuvar stala Valide Sultan.
Zomrela 16. apríla 1756 a bola pochovaná v Istanbule o 11 dní neskôr. Stavba jej hrobky bola dokončená počas vlády jej syna Osmana III. a ten bol po svojej smrti pochovaný vedľa nej.

</doc>
<doc id="623803" url="https://sk.wikipedia.org/wiki?curid=623803" title="Lobos">
Lobos

Lobos je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires, východnej časti krajiny a južne od federálneho hlavného mesta Buenos Aires. Pri sčítaní ľudu v roku 2010 malo mesto 29 868 obyvateľov. Mesto bolo formálne založené 2. júna 1802, no história organizovanejšieho miestneho osídlenia siaha do prvej polovice 18. storočia. Mesto je v súčasnosti poľnohospodárske centrum regiónu, jedná sa však skôr o vidiecku oblasť. Miestna lagúna je vyhľadávaná turistická atrakcia.
Lobos je rodiskom bývalého prezidenta Argentíny Juana Peróna.

</doc>
<doc id="623804" url="https://sk.wikipedia.org/wiki?curid=623804" title="Aşub Sultán">
Aşub Sultán

Aşub Sultan (cca 1627 - 4. decembra 1689) bola konkubína osmanského sultána Ibrahima I. a matka sultána Sulejmana II.
Život.
Jej pôvod je neznámy. V apríli 1642 porodila svojho jediného syna, Sulejmana II., ktorý bol mladším bratom Mehmeda IV. (vládol v letech 1648-87), syna jej sokyne Turhan Hatice Sultán. Počas Ibrahimova panovania jej plat činil 1300 asper denne. Syn jej tiež daroval panstvo v Bolu Sandžaku. Byla opísaná ako žena bez citov s neúctivým charakterom.
Po zosadení a smrti sultána Ibrahima, Aşub spolu s ostatnými konkubínami a ďalšími členmi Ibrahimova dvora, boli poslaní do starého paláca. Dúfala, že konflikty medzi ňou a prvou manželkou Ibrahima, ukrajinskej konkubíny Turhan sa urovnajú a nahradí matku sultána Mahpeyker Kösem Sultán. Kösem Sultán chcela svoju nevestu zabiť a zosadiť z trónu svojho vnuka sultána Mehmeda IV (1648-1687), za pomoci niektorých vysokých dôstojníkov v janičiarského zboru. Na miesto sultána by nastúpil Sehzade Suleiman, syn Aşub. Avšak, Melek Hatun varovala Turhan, ktoré sa podarilo uškrtiť košom s pomocou eunuchov v háreme.To prinieslo Aşub tridsať deväť rokov väzenia v starom paláci. V roku 1687 bol Mehmed IV. zosadený a na trón bol dosadený Sulejman II., syn Aşub a ona sa stala ďalšia Valide Sultan. Vo funkcii vytvorila nadáciu pre Istanbul.
Zomrela v decembri 1689 a bola pochovaná v mauzeleu Sulejmana Nádherného v Istanbule. 

</doc>
<doc id="623805" url="https://sk.wikipedia.org/wiki?curid=623805" title="Olivos">
Olivos

Olivos je mesto nachádzajúce sa v provincii Buenos Aires v Argentíne. Leží na pobreží Río de la Plata v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2001 malo mesto 75 527 obyvateľov. História mesta sa datuje už do roku 1770, kedy sa názov Olivos pre toto miesto objavuje v správe mestskej rady v meste Buenos Aires. O necelých sto rokov neskôr tu bola už postavená železničná stanica. To spustilo väčšie osídľovanie mesta Olivos a stavbu ďalších domov, budov a otvorenie prístavu.

</doc>
<doc id="623806" url="https://sk.wikipedia.org/wiki?curid=623806" title="AGM-88 HARM">
AGM-88 HARM

AGM-88 HARM je riadená strela vzduch-zem, určená na ničenie rádiolokátorov, ktoré sú súčasťou systémov protivzdušnej obrany. Túto strelu stredného dosahu vyvinula a vyrába americká spoločnosť Texas Instruments. 
Strela môže byť nesená americkými lietadlami EA-6B, F/A-18 Hornet, F/A-18E/F Super Hornet, F-16C/J a F-15E. AGM-88 je tiež súčasťou výzbroje nemeckých a talianskych lietadiel Tornado IDS/ECR, pričom v budúcnosti by mala byť integrovaná aj do stealth stíhačiek F-35.
Vznik a vývoj.
Úvodné štúdie ohľadom vývoja novej protiradarovej strely sa začali v roku 1972, keď bolo zjavné, že na pôsobenie proti sovietskym systémom protivzdušnej obrany budú potrebné výkonnejšie rakety ako tie, ktoré boli v tej dobe vo výzbroji amerických lietadiel. V roku 1974 uzavrelo americké námorníctvu zmluvu o vývoji nových striel so spoločnosťou Texas Instruments. Prvé verzie AGM-88 HARM (A/B) boli odvodené z vtedajších protiradarových striel - AGM-45 Shrike a AGM-78 Standard ARM. Kombinovali najžiadanejšie funkcie každej z nich, pričom poskytovali ďalšie vlastnosti, ktoré zvýšili ich operačnú efektivitu. Celkové náklady na vývoj strely dosiahli 644,5 milióna dolárov.
Hromadná výroba rakiet AGM-88 bola schválená v marci 1983, pričom dodnes ich bolo vyrobených viac ako 23000 kusov. Jednotková cena najnovšej verzie AGM-88E je 994000 dolárov. Americké letectvo vybavilo ako prvé týmito strelami lietadlá F-4G. Raketa vznikla ako spoločný projekt amerického letectva a amerického námorníctva, ale sú ňou vyzbrojené aj stíhačky námornej pechoty.
K prvému bojovému nasadeniu došlo v roku 1986 v Líbyi pri nálete na Tripolis a Bengázi. Rakety dokázali úspešne potlačiť sovietske systémy S-75 Dvina, S-125 Neva a S-200. Počas vojny v Perzskom zálive v roku 1991 bolo vystrelených viac ako 2000 týchto rakiet proti irackým radarovým systémom.
Konštrukcia a vlastnosti.
Aj keď AGM-88 HARM a AGM-45 Shrike zdieľajú základnú podobnosť z hľadiska vzhľadu a určenia, AGM-88 je o viac ako meter dlhšia než AGM-45 a má mierne väčší priemer. Strela je dlhá a má priemer . Letí rýchlosťou 2 Machy a jej dolet je . Celková hmotnosť rakety je 361 kg, pričom jej bojová časť váži 68 kg. 
Môže byť nesená viacerými typmi lietadiel na závesníku LAU-118(V)1/A. Ešte pred vypustením dostane raketa súradnice cieľa od materského lietadla. Tieto parametre využíva v počiatočnej fáze letu a neskôr vyhľadáva požadovaný cieľ prostredníctvom pasívneho alebo aktívneho radarového systému.
Používatelia.
 Austrália 
Royal Australian Air Force
 Egypt
Egyptské vzdušné sily
 Nemecko
Luftwaffe
 Grécko
Grécke vzdušné sily
 Izrael
Izraelské vzdušné sily
 Kórejská republika
Vzdušné sily Kórejskej republiky
 Kuvajt
Kuvajtské vzdušné sily
 Maroko
Kráľovské marocké vzdušné sily
 Saudská Arábia
Kráľovské saudské vzdušné sily
 Španielsko
Španielske vzdušné sily
 Taiwan
Taiwanske vzdušné sily
 Taliansko
Talianske vzdušné sily
 Turecko
Turecké vzdušné sily
 USA
United States Air Force
United States Navy
United States Marine Corps

</doc>
<doc id="623812" url="https://sk.wikipedia.org/wiki?curid=623812" title="LEDA 3234374">
LEDA 3234374

LEDA 3234374, (označovaná aj ako "Kométová galaxia" z ) je špirálová galaxia nachádzajúca sa v súhvezdí Sochár, vzdialená 3,2 miliardy svetelných rokov od Zeme v kope galaxií Abell 2667. Objavená bola v roku 2007 Hubblovým vesmírnym ďalekohľadom. V súčasnosti je roztrhaná na kusy kopou galaxií. Jej šírka je 600 000 svetelných rokov. Má rozšírený prúd, ktorý sa skladá z rozptýlených zväzkov mladých modrých hviezd a vďaka tomu jej vzhľad pripomína kométu. 

</doc>
<doc id="623815" url="https://sk.wikipedia.org/wiki?curid=623815" title="Borôvka">
Borôvka



</doc>
<doc id="623816" url="https://sk.wikipedia.org/wiki?curid=623816" title="Borúfka">
Borúfka



</doc>
<doc id="623817" url="https://sk.wikipedia.org/wiki?curid=623817" title="Roman Ruhig">
Roman Ruhig

Mgr. Roman Ruhig (* 1971, Bratislava) je slovenský právnik a politik.
Vzdelanie a kariéra.
Roman Ruhig vyštudoval energetiku na Strednej odbornej škole v bratislavskej Záhorskej Bystrici. Následne získal titul banského inžinierstva v oblasti ťažby štrkopieskov. Je absolvent práva na Fakulte práva Janka Jesenského Vysokej školy Danubius v Sládkovičove.
Ruhig pracuje ako odborník na správne právo a ako koncipient v advokátskej kancelárii. Je konateľom viacerých spoločností.
V Piešťanoch Ruhig od roku 2006 vlastní národnú kultúrnu pamiatku, secesnú stavbu hotela Lipa, ktorý sa počas plánovanej rekonštrukcie zmenil na ruinu a v súčasnosti je väčšina z neho zbúraná. Krajský pamiatkový úrad v Trnave v roku 2012 zastavil búracie práce, nakoľko boli realizované v rozpore s projektovou dokumentáciou. V roku 2013 Ruhig tvrdil, že rekonštrukcia hotela bude hotová do roku 2015. V roku 2018 stavba stále ležala v zruinovanom stave.
Politická kariéra.
Vo voľbách do VÚC v roku 2013, Ruhig kandidoval na post predsedu Bratislavského samosprávneho kraja za stranu Nový Parlament. Do druhého kola však nepostúpil, keď v prvom kole skončil až na 10. mieste so ziskom 704 hlasov (0,59%). Tiež neúspešne kandidoval za poslanca BSK za obvod Rača a Vajnory.
V parlamentných voľbách v roku 2016 bol jedným z lídrov kandidátky Koalície Spoločne za Slovensko (zloženej zo strán Slovenská ľudová strana, PRÁVO A SPRAVODLIVOSŤ (za ktorú Ruhig kandidoval) a Nový Parlament), keď kandidoval z 2. miesta. Avšak, koalícia získala vo voľbách iba 1 776 hlasov - 0,06% celkového počtu hlasov, čo bolo najmenej zo všetkých politických strán, a do Národnej rady sa nedostala.
V komunálnych voľbách v roku 2018 kandidoval na primátora Bratislavy za stranu SLOVENSKÁ NÁRODNÁ JEDNOTA - strana vlastencov. Bol neúspešný, získal 2 010 hlasov, skončil na 6. mieste s 1,3% hlasov.
V roku 2019 kandiduje taktiež na post europoslanca vo voľbách do Európskeho parlamentu za Slovenskú ľudovú stranu Andreja Hlinku z 2. miesta na kandidátnej listine. V novembri 2019 vstúpil do strany Slovenská liga bývalého premiéra Vladimíra Mečiara a na sneme 9. novembra sa stal podpredsedom Slovenskej ligy.

</doc>
<doc id="623821" url="https://sk.wikipedia.org/wiki?curid=623821" title="Celková anestézia">
Celková anestézia

Celková anestézia (iné názvy: narkóza, staršie: celková anestéza) je cielene navodená strata vnímania zmyslových podnetov a riadené, vratné vyradenie niektorých životne dôležitých funkcií organizmu. Okrem bezbolestného priebehu operácie vytvára vhodné podmienky pre jej vykonanie - nehybné operačné pole, uvoľnenie svalového napätia. Spravidla je dosiahnutá farmakologicky. Celkovou anestéziou sa dosahuje strata vedomia, odstránenie vnímania bolesti, stabilizácia funkcii vegetatívneho nervového systému a relaxácia svalstva. Niektoré operácie je možné vykonať s použitím regionálnej anestézie, pri ktorej je pacient pri vedomí.
História.
Anestetické účinky oxidu dusného, dodnes rutinne používaného inhalačného anestetika, objavil Humphry Davy okolo roku 1799, prvá anestézia počas operácie bola oficiálne vykonaná a opísaná Williamom T. G. Mortonom v roku 1846. Použitou látkou bol éter, pre ktorého presnejšie dávkovanie Curt T. Schimmelbusch skonštruoval špeciálnu masku, na ktorú sa éter podľa potreby kvapkal. S veľkým odstupom času boli zavádzané ďalšie anestetiká - r. 1934 intravenózne aplikovaný thiopental, v roku 1956 inhalačný halotán, od 70. rokov 20. stor. potom ďalšie moderné anestetiká. Od konca 19. storočia sa používalo zaistenie dýchacích ciest kanylou - intubácia, od 20. rokov 20. storočia sa bežne používa na intubáciu laryngoskop v dnešnej podobe. Od roku 1942 sa datujú pokusy so svalovými relaxanciami, ktoré sa stali bezpečnými až po zvládnutí umelej pľúcnej ventilácie a objave suxametónia v roku 1951.
Princíp.
Mechanizmus celkovej anestézie dosiaľ nie je úplne objasnený. Spája sa s vratnými zmenami na bunkovej membráne a ovplyvnení dejov na nervových synapsiách - ovplyvnenie GABA komplexu (benzodiazepíny, propofol, etomidát), zníženie excitačného prenosu cez NMDA receptor (ketamín), reakcia s hydrofóbnymi súčasťami lipidov v bunkovej membráne (inhalačné anestetiká).
Rozdelenie.
Inhalačná anestézia.
Dosahuje sa vdychovaním anestetických plynov alebo výparov. Jej účinok je pomalší a dlhší a väčšinou sa používa na udržiavanie pacienta v anestézii. Zriedkavejšie a len pre niektoré druhy výkonov sa používa technika VIMA, pri ktorej je podávané len inhalačné anestetikum.
Inhalačné anestetiká sa v súčasnosti aplikujú pomocou anesteziologického prístroja, do ktorého sú pod tlakom privádzané medicinálne plyny - vzduch, kyslík, oxid dusný. Jeho súčasťami sú pľúcny ventilátor s monitorom parametrov ventilácie a analyzátormi vdychovanej a vydychovanej zmesi plynov, merače a regulátory prietoku plynov, dávkovacie zariadenie kvapalných prchavých anestetík (odparovač), pohlcovač oxidu uhličitého, zásobný dýchací vak, odsávačka obsahu dýchacích ciest a monitor vitálnych funkcii pacienta. Anesteziologický prístroj je napojený na dýchacie cesty pacienta maskou alebo kanylou cez anesteziologický dýchací systém - sústavu hadíc a ventilov, ktoré usmerňujú prúdenie vdychovanej a vydychovanej zmesi plynov. Rozoznávajú sa otvorený a polootvorený systém, v ktorých vydychovaná zmes odchádza do okolitej atmosféry a polouzatvorené systémy, v ktorých dochádza k čiastočnému opätovnému vdychovaniu vydychovanej zmesi. Ak je zaradený pohlcovač oxidu uhličitého, vzniká takzvaný okruh s inspiračnou (vdychovou) a expiračnou (výdychovou) vetvou.
Intravenózna anestézia.
Intravenózna (vnútrožilová) anestézia sa dosahuje vnútrožilovým podaním anestetika. Účinkuje rýchlo a väčšinou sa používa na dosiahnutie rýchleho úvodu do anestézie, ktorý je pacientom lepšie vnímaný. Je však rozpracovaná aj metodika totálnej intravenóznej anestézie (TIVA), ktorá je náročnejšia a spočíva v trvalej aplikácii intravenózneho anestetika. Používa sa v určitých špecifických situáciách.
Používané lieky.
Inhalačné anestetiká sú plynný oxid dusný (tzv. rajský plyn, čo je slabé anestetikum so silným analgetickým účinkom) a pary prchavých kvapalín, éterov (enflurán, izoflurán, desflurán, sevoflurán) alebo halogenovaných uhľovodíkov (halotán), ktoré sú dávkované pomocou odparovačov. 
Nevyhnutnou súčasťou dýchacej zmesi je kyslík. Obvyklá vdychovaná zmes obsahuje až 70% oxidu dusného a najmenej 30% kyslíka a býva doplnená o ďalšie kvapalné anestetikum.
Najstaršie intravenózne anestetikum thiopental má viacero nevýhod a je v súčasnosti nahradzovaný modernými preparátmi: propofolom, etomidátom. Benzodiazepíny sa používajú na premedikáciu (upokojeniu pacienta pred operáciou), prípadne pri krátkych diagnostických a liečebných výkonoch. Osobitné postavenie má ketamín, disociatívne anestetikum, ktorý netlmí celý mozog, ale bráni mozgovej kôre spracovať bolestivé podnety. Používa sa najmä v medicíne katastrof.
Na potlačenie bolesti počas anestézie a po operácii sa používajú analgetiká (protibolestivé lieky). Najsilnejší účinok majú opioidné analgetiká, ktoré pôsobia cez špecifické receptory v mozgu a nervoch. Medzi slabé opioidy patria kodeín a tramadol, medzi silné (a návykové) morfín, petidín, piritramid, fentanyl, sufentanil, alfentanil, remifentanil.
Na uvoľnenie svalového napätia počas operácie sa používajú periférne svalové relaxancia, odvodené od šípového jedu kurare - atrakurium, cistrakurium, rokuronium, vekuronium, pipekuronium a depolarizujúce relaxancium - suxametonium. Ich použitie nie je bez rizika, napríklad zastavenia dýchania, preto patria len do rúk anesteziológa, schopného v prípade potreby okamžite zaistiť umelú pľúcnu ventiláciu.
Predoperačná príprava.
Niektoré operácie musia byť vykonané bez ohľadu na stav pacienta čo najskôr. Vtedy nie je čas na predoperačnú prípravu, vykoná sa len základné vyšetrenie pacienta a počas prípravy sa vykoná len naliehavá úprava základných parametrov - krvného tlaku, dehydratácie, anémie, koncentrácie základných minerálov v krvi. Pri operáciách z vitálnej indikácie sa dokonca musí aplikovať celková anestézia bez možnosti akejkoľvek prípravy.
Plánované operácie sa realizujú po predoperačnom a predanestetickom vyšetrení a príprave pacienta. Nakoľko sa v súčasnosti operuje stále viac starých a polymorbídnych pacientov a pribúdajú aj veľmi zložité a zdĺhavé operácie, v rámci predoperačného vyšetrenia pacientov sa hodnotí ich operačné riziko (škála ASA) a na základe tohto rizika sa rozhoduje o rozsahu predoperačnej prípravy. Vždy je snaha v jej rámci dosiahnuť stabilizáciu chronických ochorení pacienta a vyliečiť všetky akútne ochorenia. Niekedy je treba upraviť liečbu pacienta (napríklad antikoagulanciami) a vykonať preventívne opatrenia. Večer a ráno pred plánovanou operáciou v celkovej anestézii pacient dostáva anesteziologickú premedikáciu, lieky, ktoré ho upokoja, potlačia bolesti, prípade znížia riziko alergickej reakcie a aspirácie (vdýchnutia) obsahu žalúdka.
Postupy pri celkovej anestézii.
Na začiatku celkovej anestézie treba zaistiť prístup do žily na podávanie anestetík a iných liekov zavedením jednorazovej vnútrožilovej kanyly. Zaistí sa priechodnosť dýchacích ciest pacienta, čo sa pri každej náročnejšej alebo rizikovej operácii vykoná tracheálnou intubáciou, teda zavedením plastovej rúrky (kanyly) do priedušnice (trachey). Počas anestézie je nevyhnutné monitorovanie vitálnych funkcii pacienta (parametrov dýchania, nasýtenia krvi kyslíkom, krvného tlaku, pulzovej frekvencie a srdcového rytmu). Počas operácie musí byť pacient uložený tak, aby nedošlo k poškodeniu jeho tkanív, jeho oči sú chránené pred vysušením a počas dlhých operácii je potrebná aj starostlivosť o telesnú teplotu. Na konci operácie sa ukončí podávanie anestetík, relaxancii a analgetík, prípadne aj zastaví ich pôsobenie podaním antidot.
Po ukončení celkovej anestézie pacient vyžaduje dohľad anesteziológa až do návratu obranných reflexov (napríklad kašľacieho) a nadobudnutia plného vedomia. Pacient musí dostatočne dýchať a jeho krvný obeh musí byť stabilizovaný. Podľa potreby pokračuje analgetická liečba. Ak hrozí zlyhanie dôležitých orgánov, je odovzdaný do intenzívnej zdravotnej starostlivosti s možnosťou náhrady alebo podpory vitálnych funkcii.
Komplikácie.
Komplikácie celkovej anestézie môžu byť spôsobené technickými a ľudskými chybami, stavom pacienta a jeho pridruženými ochoreniami, prípadne aj nežiadúcimi účinkami použitých liekov. Výskyt komplikácii s následkom smrti alebo trvalého poškodenia zdravia pacienta je veľmi nízky, počet úmrtí jej následkom sa udáva okolo 4 na 1 000 000 operácii. Do tohto počtu nie sú zahrnuté úmrtia operovaných pacientov zavinené ich ochorením. Počet prípadov, kedy pacient bol počas anestézie čiastočne pri vedomí, sa odhaduje na 1 – 2 na 10 000 operácii.
Technické vybavenie je v súčasnosti konštruované tak, aby sa maximálne obmedzila možnosť omylu pri jeho obsluhe. Pochybenia zdravotníkov sú zriedkavé, najčastejšie ide o nedostatočné monitorovanie pacienta a jeho nedostatočné sledovanie počas odoznievania anestézie. 
Komplikácie zo strany dýchacieho systému môžu byť uzávery dýchacích ciest zapadnutým jazykom, zvratkami, hlienmi alebo spasmami (kŕčmi svalstva). Z obehových komplikácii sa vyskytuje pokles alebo naopak vzostup krvného tlaku, poruchy srdcového rytmu a srdcové zlyhanie. Následkom strát tepla pri dlhších operáciách môže dôjsť k podchladeniu pacienta, účinkom niektorých anestetík u geneticky predisponovaných jedincov dochádza k závažnému vzostupu teploty (malígna hypertermia). Môže sa vyskytnúť rôzne závažná alergická reakcia na lieky. Pooperačná kognitívna dysfunkcia (POCD, porucha pamäte a kognitívnych funkcii) sa vyskytuje u 10 – 30% pacientov, prevažne starších, s aterosklerózou a pripisuje sa zmene prostredia, účinku použitých anestetík a analgetík a následkom zápalovej reakcie. Je to závažnejší a trvalejší stav (trvanie v mesiacoch) ako pooperačné delírium, ktoré spravidla odoznieva do troch dní.
Zdroj.
Vymazal, T., Filaun, M., et al.: "Základy anesteziologie". KARIM 2.  LF UK a FN Motol, Praha, 2018. Dostupné online:  http://stary.lf2.cuni.cz/Projekty/mua/skripta.pdf

</doc>
<doc id="623824" url="https://sk.wikipedia.org/wiki?curid=623824" title="José Domingo Molina Gómez">
José Domingo Molina Gómez

José Domingo Molina Gómez (* 26. september 1896, Catamarca – † 5. apríl 1969, Buenos Aires) bol argentínsky vojak. V roku 1955 sa po vojenskom prevrate stal (de facto) prezidentom Argentínskej republiky, keď vojsko zvrhlo prezidenta Juana Peróna. Vládol iba dva dni, nezložil preto prezidentskú prísahu a neradí sa tak do oficiálneho zoznamu prezidentov krajiny. Pôsobil v argentínskej armáde, dosiahol hodnosť generálporučíka.
Životopis.
Narodil sa v meste San Fernando del Valle de Catamarca (zvané tiež Catamarca) v provincii Catamarca na severozápade Argentíny. V roku 1917 ukončil štúdium na Národnej vojenskej akadémii, následne pokračoval v štúdiu na Vysokej vojenskej škole. Následne začal pôsobiť v argentínskej federálnej polícii, kde sa stal dokonca zástupcom veliteľa. Potom prešiel k vojenskej polícii (žandárom), kde sa stal dvakrát veliteľom. V roku 1945 bol povýšený do hodnosti brigádneho generála. O dva roky neskôr bol povýšený do hodnosti divízneho generála. V tomto období bol vymenovaný za veliteľa argentínskej armády. V roku 1949 sa stal znova veliteľom žandárov, tu zotrval tri roky, následne sa stal veliteľom vojenskej posádky v meste Buenos Aires. V ďalšom období bol povýšený do hodnosti generálporučíka a stal sa veliteľom argentínskej armády.
V polovici septembra 1955 začala armáda vojenský prevrat voči prezidentovi Juanovi Perónovi, tento viedli generáli Eduardo Lonardi a Pedro Eugenio Aramburu. V neprehľadnej situácii napísal 19. septembra Perón list adresovaný veleniu armády, ktorý sa zdal byť jeho rezignáciou. Na základe toho armáda vytvorila vojenskú chuntu, ktorá mala prevziať vládu, na jej čele bol práve generál José Domingo Molina Gómez ako veliteľ armády. Ešte v ten istý deň však Perón oznámil, že sa nejednalo o skutočnú rezignáciu, no súčasne ušiel na paraguajské veľvyslanectvo, kde požiadal o azyl, následne 21. septembra odišiel do Paraguaja. Vládu tak oficiálne prevzala armáda s tým, že za budúceho prezidenta bol od dňa 23. septembera vybraný generál Eduardo Lonardi, ktorý fakticky prevrat viedol. Od odchodu Peróna do nástupu Lonardiho krajine ako úradujúci prezident vládol práve Molina Gómez. 3. októbra bol Molina Gómez zatknutý na príkaz prezidenta Eduarda Lonardiho, neskôr však bol prepustený. Zomrel v apríli 1969 v Buenos Aires.

</doc>
<doc id="623826" url="https://sk.wikipedia.org/wiki?curid=623826" title="Celková anestéza">
Celková anestéza



</doc>
<doc id="623827" url="https://sk.wikipedia.org/wiki?curid=623827" title="Anestéza">
Anestéza



</doc>
<doc id="623828" url="https://sk.wikipedia.org/wiki?curid=623828" title="Gyeonghye Kórejská">
Gyeonghye Kórejská

Princezná Gyeonghye (1435-1473), pred sobášom známa ako princezná Pyeongchang, bola princezná z dynastie Čoson. Bola najstaršou dcérou Munjonga Čosona. Slúžila ako dozorca svojmu bratovi Danjongovi Čoson, ktorý nastúpil na trón veľmi mladý.
Biografia.
Princezná Gyonghye sa narodila v roku 1435 korunnému princovi Munjongovi a korunnej princezne Hyeondeok, ktorá zomrela šesť rokov po jej narodení. Bola vymenovaná princeznou Pyeongchang. V detstve bola poslaná na výchovu k vládnemu ministrovi Cho Yury. Munjong potom uvádzala Choa ako svojho nevlastného otca.
V roku 1450 bola princezná vydatá za Jeong Jonga a titul princeznej jej zostal naďalej. Jeong bol vychovávaný tak, aby mohol vykonávať funkciu ministra spravodlivosti. Nasledujúci rok jej otec Munjong venoval pozemky Yeongdeok pang na vybudovanie nového sídla. Úradníci tento nápad kritizovali, keďže viac ako 30 rodín sa muselo z tohto pozemku vysťahovať a jej manžel Jeong už sídlo dávno mal. Avšak rozhodnutie cisára sa nezmenilo. V roku 1452 na trón nastúpil jej brat a ona ho musela často zastupovať. Čoskoro ho však nahradil ich strýko Sejo.
Vláda kráľa Seja.
V roku 1455 bol Jeong vyhostený do provincie Gyeonggi a princezná ochorela. Keď sa kráľ Sejo dozvedel o jej chorobe, rozhodol sa poslať k nej svojho lekára, aby ju vyšetril. Princezná bola v tom čase tehotná a tak kráľ vydal vyhlásenie, že v prípade, že porodí chlapca, bude okamžite zabitý. Kráľovná Jeonghui s tým ale nesúhlasila a akonáhle princezná porodila syna, dala ho obliecť do dievčenských šiat a poslala ho na kráľovský dvor, kde mu bola poskytnutá výchova.
V roku 1461 bol Jeong uznaný vinným za povstanie proti Sejovi a bol popravený. Princezná Gyeonghye bola uznaná ako spolupáchateľ, jej postavenie sa zmenilo na nevoľníctvo a bola poslaná do kráľovského kláštora. Kráľovná Jeonghui sa neskôr prihovorila, aby jej bol titul a služobníctvo za dobré správanie vrátený.
Dedičstvo.
27. decembra 1473 spísala princezná Gyeonghye závet, kde všetko odkázala svojmu synovi. Dnes je závet uložený v Jangseogaku v Akadémii Kórejského umenia a histórie.

</doc>
<doc id="623830" url="https://sk.wikipedia.org/wiki?curid=623830" title="Eduardo Lonardi">
Eduardo Lonardi

Eduardo Lonardi (* 15. september 1896, Buenos Aires – † 22. marec 1956, Buenos Aires) bol argentínsky vojak a politik. V roku 1955 viedol vojenský prevrat armádou nazvaný Oslobodenecká revolúcia, ktorý zvrhol prezidenta Juana Peróna. 23. septembra 1955 sa stal (de facto) 24. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 29. prezidenta krajiny. Pôsobil v argentínskej armáde, dosiahol hodnosť generálporučíka.
Životopis.
Narodil sa v Buenos Aires do rodiny talianskych prisťahovalcov. Už čoskoro po vstupne do armády začal pôsobiť v meste Córdoba, kde postupne získal pomerne vplyvné regionálne konexie. Jeho ambíciám pomohol aj sobáš, keď si za manželku vzal dcéru riaditeľa miestnej delostreleckej školy. V roku 1942 sa stal vojenským atašé v Čile, kde bol zapojený do špionážnej aféry, kvôli ktorej tam bol zatknutý. O rok neskôr sa zúčastnil vojenskému prevratu, ktorý zvrhol vládu prezidenta Ramóna Castilla. Následne sa stal vojenským atašé v USA, kde zostal niekoľko rokov, potom sa vrátil do Argentíny. Postupne sa z neho stal odporca stále vplyvnejšieho politika a vojaka Juana Peróna, ktorý sa v roku 1946 stal prezidentom krajiny. Lonardi bol hlboko veriaci katolík a preto nesúhlasil s proticirkevnými opatreniami Perónovej vlády ako zrušenie povinného vyučovania náboženstva na školách, či uzákonenie rozvodu. Konflikt s katolíckou cirkvou vyvrcholil vyhostením dvoch vysokých cirkevných predstaviteľov z Argentíny a odvetnou exkomunikáciou Juana Peróna a celej jeho vlády pápežom Piom XII.
Zlom nastal 16. júna 1955, kedy sa celá opozícia dohodla s námorníctvom, následne začali námorné lietadlá bombardovať prezidentský palác s cieľom zavraždiť samotného Juana Peróna. Toho však krátko pred tým varoval americký veľvyslanec, takže prezident sa stihol ukryť. Prezidentský palác bol veľmi poškodený a v jeho okolí bolo minimálne 364 mŕtvych a ďalšie stovky zranených. Na stranu prezidenta sa postavila armáda. Po skončení bombardovania sa k prezidentskému palácu začali presúvať vojaci, no ani tí nenašli prezidenta, navyše armáda lojálna prezidentovi ich vytlačila. Pokus o prevrat tak bol neúspešný a útočníci požiadali o azyl v Uruguaji. Perón následne vystúpil v rozhlase, vyzval na pokoj, no napriek tomu jeho priaznivci podpálili niekoľko kostolov, polícia nekonala a hasičom dav zabránil prísť na miesto. 16. septembra 1955 začala armáda nové povstanie voči prezidentovi, najprv iba v provincii Córdoba, pričom toto viedol práve generál Eduardo Lonardi, keďže druhý generál Pedro Eugenio Aramburu, ktorý prevrat podporoval, nechcel na seba prevziať zodpovednosť za prípadný neúspech povstania. V neprehľadnej situácii napísal 19. septembra Perón list adresovaný veleniu armády, ktorý sa zdal byť jeho rezignáciou. Na základe toho armáda vytvorila vojenskú chuntu, ktorá mala prevziať vládu, na jej čele bol generál José Domingo Molina Gómez ako veliteľ armády. Ešte v ten istý deň však Perón oznámil, že sa nejednalo o skutočnú rezignáciu, no súčasne ušiel na paraguajské veľvyslanectvo, kde požiadal o azyl, následne 21. septembra odišiel do Paraguaja. Vládu tak oficiálne prevzala armáda s tým, že za budúceho prezidenta bol od dňa 23. septembera vybraný generál Lonardi, ktorý prevrat viedol. Od odchodu Peróna do nástupu Lonardiho krajine ako úradujúci prezident vládol veľmi krátko generál Molina Gómez. Tým de facto skončilo prvé obdobie Perónovej vlády v Argentíne.
Generáli nazvali prevrat Oslobodeneckou revolúciou (Revolución Libertadora), čím chceli dať najavo, že krajinu oslobodili od zlej politiky Juana Peróna. Generál Eduardo Lonardi sa stal de facto prezidentom, čím nadviazal na de facto prezidentov z predchádzajúcich vojenských vlád. Spočiatku armáda nechala Perónovú ústavu bez zmien v snahe o národné zmierenie. Aj pri tomto prevrate sa však armáda delila na dve krídla, na nacionalistické a umiernené, Lonardi viedol nacionalistické krídlo, ktoré však bolo menej početné a tak vydržal vo funkcii iba do novembra 1955. Lonardi a jeho podporovatelia však nechceli Peronizmus úplne odstrániť, iba ho modifikovať. Lonardiho vláda bola charakterizovaná ako ultrakatolícka, no boli v nej aj sympatizanti nacizmu a fašizmu. Nová vojenská vláda povolila devalváciu meny (čo pomohlo exportérom, hlavne veľkostatkárom), no uškodilo robotníkom. Aby nevyhrotil vzťah s robotníkmi úplne, na čelo ministerstva práce vymenoval člena odborov. Došlo tiež k rozpusteniu parlamentu, kde mali v oboch komorách absolútnu väčšinu prívrženci Peróna. Následne boli zatknutí niektorí predstavitelia starého režimu a obsadené vysoké školy. Armáda dokonca nechala preniesť pozostatky Evy Perónovej na neznáme miesto. Napriek tomu, že Lonardi patril k nacionalistickému krídlu, bol pre väčšinu armády málo radikálny ohľadne vysporiadania sa s Perónistami. 13. novembra 1955 ho tak nahradil generál Pedro Eugenio Aramburu, druhý z vodcov posledného prevratu. Po odchode z funkcie pôsobil Lonardi opäť na krátko ako vojenský atašé v USA, no kvôli chorobe sa musel čoskoro vrátiť domov. V marci 1956 zomrel v Buenos Aires na rakovinu, v hlavnom meste je aj pochovaný.

</doc>
<doc id="623832" url="https://sk.wikipedia.org/wiki?curid=623832" title="Lee Archer (pilot)">
Lee Archer (pilot)

Lee Andrew „Buddy“ Archer, Jr. (* 6. september 1919, Yonkers, New York, USA – † 27. január 2010, Manhattan, New York) bol americký stíhací pilot, príslušník 332. stíhacej skupiny, všeobecne známej ako Letci z Tuskegee, počas druhej svetovej vojny. Bol jedným z prvých afroamerických vojenských letcov v Armádnom leteckom zbore Spojených štátov, Armádnych vzdušných silách USA a neskôr Vojenskom letectve USA, pričom nakoniec dosiahol hodnosť podplukovníka. Počas druhej svetovej vojny Archer odlietal 169 bojových letov a oficiálne mu boli priznané zostrely štyroch nepriateľských lietadiel.
Životopis.
Mladosť.
Lee Archer sa narodil 6. septembra 1919 v Yonkers v štáte New York Lee Andrewovi Archerovi, Sr. a Mae Piper Archerovej. Už ako teenager bol fanúšikom lietania a keď s rodinou žil v Saratoga Springs v štáte New York, trávil veľa času na miestnom letisku. Vo voľnom čase sa zaoberal aj čítaním leteckých časopisov a stavaním modelov lietadiel. Potom vyrastal v newyorskej štvrti Harlem a navštevoval strednú školu DeWitt Clinton High School v Bronxe. Po strednej škole sa prihlásil na New York University a po jej úspešnom absolvovaní vstúpil v novembri 1941 do armády v nádeji, že sa stane pilotom. Americká armáda v tom čase neakceptovala černošských pilotov, a preto bola Archerovi pridelená práca telegrafistu a terénneho špecialistu na sieťovú komunikáciu v Georgii. Po zmene armádnej politiky bol prijatý do výcvikového programu pre čiernych letcov na armádnom letisku Tuskegee v Alabame, ktorý ukončil ako prvý vo svojej triede a ako jeden z iba 994 čiernych vojnových pilotov, ktorí absolvovali výcvik v Tuskegee. Dňa 28. júla 1943 mu bola pridelená hodnosť podporučíka.
Druhá svetová vojna.
Archer bol pridelený k 302. letke v rámci 332. stíhacej skupiny, s ktorou bol bojovo nasadený v Taliansku. Do Tarentu prišli v poslednom januárovom týždni roku 1944. Jednotka bola v tom čase vyzbrojená stíhačkami P-39 Airacobra, následne prezbrojená na výkonnejšie P-47 Thunderbolt a nakoniec na P-51 Mustang. Prirodzene talentovaný pilot Lee Archer si aj počas bojových letov veľmi dobre rozumel s kolegom od letky kapitánom Wendellom O. Pruittom. Stíhači sa stali známi ako „Gruesome Twosome“ ("Strašná dvojica").
Dňa 18. júla 1944 malo 58 stíhačiek P-51 Mustang 332. skupiny sprevádzať bombardéry B-17 Flying Fortress 5. bombardovacieho krídla počas náletu na letisko Memmingen v Nemecku. Letová trasa bombardérov k cieľu viedla z letísk v južnom Taliansku smerom na severozápad nad Jadranským morom, cez krátky úsek severného Talianska a nad Alpami. Nepriaznivé počasie prinútilo posádky Fortressov 99. bombardovacej skupiny otočiť sa späť, zatiaľ čo 27 B-17 97. skupiny muselo namiesto letiska Memmingen zaútočiť na železničný most neďaleko Casarsy v severnom Taliansku. Letcom 332. skupiny sa nepodarilo priletieť včas do plánovaného miesta stretnutia s bombardérmi, ktoré sa tak po prelete Álp ocitli bez stíhacej ochrany. V následnej leteckej bitke, ktorá sa odohrávala najmä v okolí bavorského mesta Kempten, sa nemeckým stíhačom podarilo zostreliť 16 B-17G. O niekoľko minút neskôr, keď už bolo takmer po všetkom, sa do bojov nad Kemptenom zapojili aj americkí stíhači. Vo všetkých letových hladinách sa uskutočnilo viacero stíhacích súbojov medzi pilotmi Messerschmittov Bf 109G z I. skupiny eskadry JG 300 a II./JG 27 a Mustangov 332. a časťou 31. skupiny, ktorá bola pôvodne určená na ochranu formácií bombardérov B-24 Liberator na ciele v oblasti Friedrichshafenu. Lee Archerovi sa podarilo zostreliť jeden Bf 109G, čo bolo pre neho prvé vzdušné víťazstvo. Na letisko Memmingen nakoniec zaútočilo 79 B-17 2., 301., 463. a 483. skupiny. Piloti 332. skupiny si nárokovali celkovo dvanásť zostrelov nepriateľských stíhačiek (desať Bf 109G a dva Focke-Wulfy Fw 190A-8), ktoré im boli potom aj oficiálne priznané. V tejto akcii však 332. a 31. skupina stratili po tri Mustangy. 
V auguste 1944 bol Archer povýšený do hodnosti nadporučíka. Najúspešnejším sa pre neho stal 12. október 1944. V tento deň vyslala 332. skupina z letiska Ramitelli 61 Mustangov, ktorých úlohou bolo napádať hĺbkovými útokmi železničnú dopravu na úseku od Budapešti po Bratislavu. Príslušníci 99., 100. a 301. letky zaútočili na letiská Tapolca a Kaposvár v Maďarsku, kde zničili 26 a poškodili 16 lietadiel Luftwaffe a pravdepodobne aj Maďarského kráľovského letectva. Poškodili tiež niekoľko člnov a lokomotív. Neďaleko mesta Tapolca natrafili piloti 302. letky na osamelý nepriateľský bombardér Heinkel He 111, ktorý následne zostrelil kapitán Wendell O. Pruitt. O chvíľu sa na scéne objavili ďalšie dva He 111 a sedem stíhačiek Bf 109G, ktoré ich pravdepodobne sprevádzali. Počas nasledujúcich 15 minút sa nad jazerom Balaton vo výškach od 2 130 až po niekoľko desiatok metrov odohrala letecká bitka, v ktorej sa nadporučíkovi Lee Archerovi podarilo v rýchlom slede zostreliť tri maďarské Bf 109G. V tento deň operovali piloti 332. skupiny aj v oblasti dnešného južného Slovenska. Celkovo si nárokovali deväť zostrelov nepriateľských lietadiel (šesť Bf 109G a tri He 111). Stratili však jeden Mustang, ktorý zasiahlo protilietadlové delostrelectvo.
Archer bol omylom považovaný za prvého afroamerického pilota, ktorý získal stal leteckým esom, čiže zostrelil minimálne päť nepriateľských lietadiel. Počas vojny Archer tvrdil, že zostrelil štyri lietadlá, ktoré mu boli aj oficiálne potvrdené. Po vojne sa hovorilo, že on a ďalší pilot tvrdia, že dosiahli aj piate vzdušné víťazstvo, čo je však v rozpore s vojnovými záznamami. Celkovo odlietal 169 bojových letov (sprievody bombardérov, prieskumné lety a hĺbkové útoky na pozemné ciele) a zostrelil jeden Bf 109G Luftwaffe a tri Bf 109G Maďarského kráľovského letectva. Počas hĺbkových útokov na pozemné ciele zničil aj šesť lietadiel na zemi a niekoľko lokomotív, automobilov a riečnych člnov. V januári 1945 sa vrátil do USA, pričom zistil, že v americkej spoločnosti sa nič nezmenilo. "„Odlietal som 169 bojových letov, pričom väčšina pilotov lietala 50,“" povedal Archer pre "Chicago Tribune" v roku 2004. "„Keď som sa vrátil do Štátov a vystupoval z člnu na mólo, bol tam ukazovateľ, na ktorom bolo vyznačené: ‚Farební vojaci vpravo, Bieli vojaci vľavo‘.“"
Povojnová kariéra.
Archer zostal v ozbrojených silách aj po vojne, keď boli v roku 1947 Armádne vzdušné sily USA reorganizované na súčasné Vojenské letectvo USA. Niekoľko bojových letov odlietal aj počas kórejskej vojny. Potom sa stal diplomatickým dôstojníkom na Vrchnom veliteľstve spojeneckých síl v Európe a následne náčelníkom hlavného štábu Južného veliteľstva Vojenského letectva Spojených štátov v Paname. Do výslužby odišiel v hodnosti podplukovníka v roku 1970.
Neskorší život.
Po odchode z armády Archer nastúpil do spoločnosti General Foods vo White Plains v štáte New York, kde sa stal jedným z prvých čiernych viceprezidentov hlavnej americkej spoločnosti. Počas pôsobenia u tejto spoločnosti tu viedol aj svoju dcérsku spoločnosť pre investície do malých podnikov, North Street Capital Corporation, ktorá obsluhovala klientov ako "Essence Communications" a "Black Enterprise Magazine". V roku 1987 pomohol vybudovať konglomerát TLC Beatrice a v tom istom roku založil podnik rizikového kapitálu Archer Asset Management. Dlhý čas býval v New Rochelle v štáte New York. V októbri 2005 navštívil spolu s ďalšími dvomi Tuskegee veteránmi, Georgeom Watsonom a Jamesom A. Shepherdom, leteckú základňu Balad v Iraku, aby sa stretli so 700 vojakmi z 332. leteckého expedičného krídla, nástupníckej jednotky bývalej 332. stíhacej skupiny.
V apríli 2009 bol vybraný ako poradca pre film Georgea Lucasa "Red Tails". Zomrel 27. januára 2010 vo veku 90 rokov na srdcové komplikácie v nemocnici na Manhattane v New Yorku. Dňa 12. februára 2010 bol pochovaný na Arlingtonskom národnom cintoríne v štáte Virgínia. Jeho manželka Ina Burdellová zomrela v roku 1996. Zanechali po sebe troch synov, jednu dcéru a štyri vnučky.

</doc>
<doc id="623833" url="https://sk.wikipedia.org/wiki?curid=623833" title="Let's Boogie! Live from Telia Parken">
Let's Boogie! Live from Telia Parken

Let's Boogie! Live from Telia Parken je piate DVD, koncertný album a koncertný film dánskej heavy metalovej skupiny Volbeat. Bolo vydané 14. decembra 2018 prostredníctvom Vertigo a Republic Records.
Dňa 26. augusta 2017 skupina Volbeat vypredala štadión Telia Parken v Kodani. So 48 250-timi predanými vstupenkami držia odvtedy rekord za najväčšiu šou miestneho umelca. Na oslavu tohto vrcholného bodu svojej kariéry vydali koncertný album a sprievodný koncertný film.
26 skladieb obsahuje koncertné verzie piesní „Still Counting“, „For Evigt“, „The Devil's Bleeding Crown“ a „A Warrior's Call“, ako aj živé prevedenie novej skladby „The Everlasting“. Špeciálnymi hosťami boli Mille Petrozza, Johan Olsen, Mark "Barney" Greenway, Lars Ulrich, boxer Mikkel Kessler, Harlem Gospel Choir a Danko Jones. 
Tento koncertný album bol vydaný na DVD s balením obsahujúcim dvoj-CD, ako set Blu-ray a dvoj-CD, dvoj-CD, troj-LP a na digitálnych platformách.
Spevák Michael Poulsen povedal: „Sen headlinovať štadión Telia Parken sa naplnil, sme pokorní a je nám cťou, že mnohí členovia rodiny skupiny Volbeat prišli zďaleka a zoširoka, aby s nami oslavovali.“ a povedal tiež „Sme nadšení, že môžeme zdieľať všetko, čo bolo naším milníkom.“
Koncertný film bol premietaný večer pred jeho vydaním v štyridsiatich nemeckých a v dvoch dánskych kinách.
Hodnotenie.
Podľa Sebastiana Kesslera z nemeckého časopisu "Metal Hammer" DVD zachytáva „jedinečný večer s pôvodným zvukom a ostrým obrazom“. „Skupinu a fanúšikov“ by malo „navzájom prepojiť“. "Let's Boogie! Live from Telia Parken" je „silný živý dokument, ktorého energia sa snáď preleje do ďalších štúdiových albumov“. Kessler mu udelil šesť zo siedmich bodov. Markus Bellmann z online časopisu "Plattentests.de" napísal, že DVD ukazuje „vrchol schopností“ skupiny Volbeat a že skupina „napriek úspechu s neuveriteľnou radosťou z hry, môže hru ešte zlepšiť“. Bellmann kritizoval len to, že prvé dva albumy sú zastúpené len jednou alebo dvomi skladbami a udelil mu osem z desiatich bodov.

</doc>
<doc id="623834" url="https://sk.wikipedia.org/wiki?curid=623834" title="HK 47 Trnava">
HK 47 Trnava

 
HK 47 Trnava bol slovenský hádzanársky klub z Trnavy. Vznikol v roku 1947 pod názvom "TŠS Trnava". Domovským stánkom klubu bola Mestská športová hala Trnava s kapacitou 2 500 divákov. Družstvo mužov bolo niekoľkonásobným účastníkom najvyššej domácej súťažeExtraligy, naposledy v roku 2010, kedy zo súťaže v jej priebehu kvôli ekonomickým problémom odstúpilo. Klub mal okrem seniorského tímu aj dorastenecké, žiacke a prípravkárske tímy. Medzi odchovancov klubu patrili známi hráči ako František Šulc, Marián Hirner, Milan Brestovanský, Juraj Šimek alebo Peter Mesiarik. Svoju činnosť ukončil v roku 2011, keď prešiel bankrotom.
Najväčšími úspechmi klubu boli zisk titulu majstra republiky v roku 1994 a víťazstvo v Slovenskom pohári v roku 1993, vtedy pod názvom "HK Lokomotíva Trnava". Taktiež zvíťazilo aj na česko-slovenských majstrovstvách v 11-tkovej hádzanej hranej vonku, tzv. "handbale". Bolo viacnásobným účastníkom najvyššej česko-slovenskej súťaže, v ktorej získalo 6 medailových umiestnení v sedmičkovej hádzanej. Na základe toho odohralo niekoľkokrát aj európske poháre, v ktorých najlepší výsledok dosiahlo v sezóne 1983/84, keď v Pohári IHF (dnešný Pohár EHF) postúpilo do semifinále.
Sezóny.
Trnava postúpila do 1. česko-slovenskej ligy prvýkrát v roku 1953 a s prestávkami v nej účinkovala 28 sezón, vrátane poslednej sezóny 1992/93. Trnavskí hráči František Šulc (4), Milan Brestovanský (2) a Radomír Martinát (2) sa spolu osemkrát stali najlepšími strelcami ČSSR ligy. 
Vybrané sezóny, v ktorých Trnava účinkoval:

</doc>
<doc id="623836" url="https://sk.wikipedia.org/wiki?curid=623836" title="Regionálna anestézia">
Regionálna anestézia

Regionálna anestézia (staršie: regionálna anestéza) je anestézia, ktorá je vyvolaná pôsobením lokálnych anestetík na rôznych úrovniach vedenia nervových vzruchov od nervových zakončení až po miechové nervové korene. Na rozdiel od celkovej anestézie je pacient počas operácie pri vedomí. 
Výraz lokálna anestézia (iné názvy: miestna anestézia, staršie: lokálna/miestna anestéza) sa používa buď v širšom zmysle ako synonymum regionálnej anestézie resp. zvodnej anestézie, alebo v užšom zmysle na označenie pôsobenia lokálneho anestetika na voľné nervové zakončenia priamo na koži, sliznici či v rane.
Druhy regionálnej anestézie.
Je možné kombinovať epidurálnu a celkovú anestéziu, čo sa využíva pri veľmi rozsiahlych a bolestivých výkonoch v oblasti brucha a hrudníka. 
Lokálne anestetiká.
Účinok lokálnych anestetík je vyvolaný blokády receptoru sodíkového kanála bunkovej membrány. Delia sa na dve skupiny - amidy a estery.
Estery majú kratší účinok, nižšiu toxicitu, ale viac alergických reakcii. Používa sa z nich tetrakain, prípadne kokaín. 
Amidy sú síce toxickejšie, ale účinkujú dlhšie a menej alergizujú. Patrí sem mezokain a lidokain s kratším účinkom. Artikain má stredne dlhý účinok, bupivakain a ropivakain majú dlhý účinok. 
Nežiadúce účinky lokálnych anestetík a komplikácie.
Medzi nežiadúcimi účinkami lokálnych anestetík je  toxické pôsobenie na centrálny nervový systém, tlmivé pôsobenie na srdcovú svalovinu, vo vysokých dávkach môžu spôsobiť zastavenie obehu a dýchania. Aj liečebne sa dá využiť ich účinok na hladkú svalovinu dýchacích ciest a tráviaceho traktu. Pri podávaní lokálneho anestetika môže dôjsť k poškodeniu nervu a krvácaniu z ciev v okolí, pri chybnej epidurálnej anestéze  rýchle preniknutie anestetika do mozgomiešneho moku  môže byť príčinou straty vedomia, poklesu krvného tlaku a zastavenia dýchania. Neskoršími komplikáciami centrálnych blokád je retencia moča, bolesti hlavy a infekčné komplikácie.
Zdroje.
 

</doc>
<doc id="623838" url="https://sk.wikipedia.org/wiki?curid=623838" title="Malá Zmrzlá dolina">
Malá Zmrzlá dolina

Malá Zmrzlá dolina (, , ) je prostredný z troch najvyšších úvalov Doliny Zeleného plesa vo Vysokých Tatrách. Leží medzi vedľajším východným ramenom Čierneho štítu, úsekom hlavného hrebeňa Vysokých Tatier od Čierneho štítu po Belasú vežu a jej východným vedľajším hrebeňom (Karbunkulovým hrebeňom). Vzdialenosť od prahu doliny po úpätie severozápadného hrebeňa Čierneho štítu meria približne a tiahne sa od východu na západ.
Názov.
Dávnejšie sa volala "Malá Zamrzlá dolina". Jej názov je odvodený od Veľkej Zmrzlej doliny. Poliaci odvodili jej meno od jej polohy pod Jastrabou vežou.

</doc>
<doc id="623839" url="https://sk.wikipedia.org/wiki?curid=623839" title="Pedro Eugenio Aramburu">
Pedro Eugenio Aramburu

Pedro Eugenio Aramburu Silveti (* 21. máj 1903, Río Cuartos – † 1. jún 1970, Timote) bol argentínsky vojak, pedagóg a politik. V roku 1955 bol jedným z vodcov vojenského prevratu armádou nazvaného Oslobodenecká revolúcia, ktorý zvrhol prezidenta Juana Peróna. 13. novembra 1955 sa stal (de facto) 25. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 30. prezidenta krajiny. Pôsobil v argentínskej armáde, dosiahol hodnosť generálporučíka. V roku 1970 bol unesený a o krátky čas zavraždený ľavicovou gerilovou (teroristickou) skupinou Montoneros, existujú však aj teórie, ktoré jeho vraždu pripisujú vojenskej diktatúre, ktorá vládla v čase jeho smrti.
Životopis.
Mladosť, profesionálne začiatky a vojenský prevrat proti Perónovi.
Narodil sa v Río Cuarto v provincii Córdoba do rodiny baskického pôvodu. Pôsobenie v armáde začal štúdiom na Národnej vojenskej akadémii, ktorú ukončil v hodnosti druhého poručíka. V armáde postupoval a v roku 1939 bol povýšený do hodnosti majora. Následne od roku 1943 pôsobil ako profesor vojenskej histórie na Vysokej vojenskej škole. O tri roky neskôr sa stal veliteľom 11. pešieho pluku v meste Rosario. V roku 1947 bol vymenovaný za zástupcu veliteľa vojenskej polície. V rokoch 1950 až 1951 pôsobil v Brazílii ako vojenský atašé. Následne bol povýšený do hodnosti brigádneho generála a stal sa vojenským atašé v USA. Od roku 1953 bol veliteľom vojenskej zdravotnej služby, v nasledujúcom roku bol povýšený do hodnosti generálmajora. V roku 1955 sa stal riaditeľom Národnej vojenskej akadémie.
V septembri 1955 bol jedným z vodcov vojenského prevratu, ktorý zvrhol prezidenta Juana Peróna. Nespokojnosť vo veľkej miere začala už 16. júna 1955, kedy sa celá opozícia dohodla s námorníctvom, následne začali námorné lietadlá bombardovať prezidentský palác s cieľom zavraždiť samotného Juana Peróna. Toho však krátko pred tým varoval americký veľvyslanec, takže prezident sa stihol ukryť. Prezidentský palác bol veľmi poškodený a v jeho okolí bolo minimálne 364 mŕtvych a ďalšie stovky zranených. Na stranu prezidenta sa postavila armáda. Po skončení bombardovania sa k prezidentskému palácu začali presúvať vojaci, no ani tí nenašli prezidenta, navyše armáda lojálna prezidentovi ich vytlačila. Pokus o prevrat tak bol neúspešný a útočníci požiadali o azyl v Uruguaji. Perón následne vystúpil v rozhlase, vyzval na pokoj, no napriek tomu jeho priaznivci podpálili niekoľko kostolov, polícia nekonala a hasičom dav zabránil prísť na miesto. 16. septembra 1955 začala armáda nové povstanie voči prezidentovi, najprv iba v provincii Córdoba, pričom toto viedol generál Eduardo Lonardi, keďže Pedro Eugenio Aramburu, ktorý tiež prevrat podporoval, nechcel na seba prevziať zodpovednosť za prípadný neúspech povstania. V neprehľadnej situácii napísal 19. septembra Perón list adresovaný veleniu armády, ktorý sa zdal byť jeho rezignáciou. Na základe toho armáda vytvorila vojenskú chuntu, ktorá mala prevziať vládu, na jej čele bol generál José Domingo Molina Gómez ako veliteľ armády. Ešte v ten istý deň však Perón oznámil, že sa nejednalo o skutočnú rezignáciu, no súčasne ušiel na paraguajské veľvyslanectvo, kde požiadal o azyl, následne 21. septembra odišiel do Paraguaja. Vládu tak oficiálne prevzala armáda s tým, že za budúceho prezidenta bol od dňa 23. septembera vybraný generál Lonardi, ktorý prevrat viedol. Od odchodu Peróna do nástupu Lonardiho krajine ako úradujúci prezident vládol veľmi krátko generál Molina Gómez. Tým de facto skončilo prvé obdobie Perónovej vlády v Argentíne.
Prezident a posledné obdobie života.
Rozhodujúca časť armády však nebola spokojná s politikou generála Lonardiho na čele krajiny, keďže jeho kroky proti Peronizmu považovali za slabé a nedostatočné. 13. novembra 1955 tak armáda rozhodla, že Lonardi bude vo funkcii prezidenta nahradený práve generálom Pedrom Eugeniom Aramburuom, čo sa aj stalo. Vojenská vláda formálne udržiavala poradný orgán, ktorý tvorili odporcovia Juana Peróna, čím chcela vytvoriť zdanie podpory aj nevojenskej časti spoločnosti. Aramburu nariadil bez meškania rozpustenie Peronistickej strany a masové zatýkanie prívržencov bývalého prezidenta. V roku 1956 došlo k zrušeniu platnosti ústavy prijatej Perónom a do platnosti sa tak vrátila ústava z roku 1853. Zároveň bola obnovená sloboda tlače, okrem perónistickej. Vláda pristúpila k úplnému zákazu Peronizmu a všetkého spojeného s Juanom Perónom. Bolo zakázané dokonca aj spomenúť v médiách meno Juana Peróna, ten mohol byť nazývaný iba ako ″bývalý prezident″, ″utečenec″, ″tyran″ alebo ″zvrhnutý diktátor″. Všetko, čo nieslo názov podľa Peróna alebo jeho mŕtvej manželky, muselo byť premenované. Každé vládne opatrenie v každom sektore malo za cieľ v prvom rade vymazať predchádzajúcu činnosť Perónistov. Zákaz Peronizmu trval až do začiatku 70. rokov 20. storočia. Stúpenci Peronizmu na to reagovali odporom, začali vykonávať sabotáže v továrňach, či iniciovali štrajky, ich činnosť sa stala známa ako Perónistický odpor. Represie vlády sa dotkli dokonca aj športovcov, ktorí svoje úspechy dosiahli počas vlády Juana Peróna, týmto bolo zakázané ďalšie pôsobenie. Sloboda tlače bola však už za krátky čas znova narušená, do novín boli dosadení priaznivci vojenskej diktatúry, ktorí mali chváliť vojenskú vládu a vyvolať zdanie, že sa na vláde podieľajú aj civilisti. Vláda túto snahu presadzovala v prípade potreby aj násilím, čo dokazuje aj vražda profesora Marcosa Satanowského v júni 1957, ktorý bol zavraždený komandom pod velením blízkeho spolupracovníka generála Aramburua v snahe získať kontrolu nad denníkom La Razón.
Represie vlády boli také silné, že skupina perónistických podporovateľov v armáde pripravila pokus o kontrarevolúciu. 7. júla 1956 Perónisti na krátky čas ovládli niekoľko budov v provinčných mestách, no ich pokus bol veľmi rýchlo potlačený. Nasledovali popravy bez súdu, kedy boli armádou v odvete zavraždené desiatky ľudí. To vyvolalo v krajine veľké zdesenie, lebo za politické zločiny sa v Argentíne už desiatky rokov bez súdu nepopravovalo. Po politických represiách však musela vojenská vláda začať riešiť aj zlú ekonomickú situáciu krajiny. Podarilo sa jej získať nový zahraničný úver na financovanie obchodovania s Európou, inflácia však začala znova stúpať. To vyvolalo tlak na prehodnotenie opodstatnenosti predchádzajúceho zahraničného úveru, ktorý však už nebolo možné zrušiť. Kvôli tomu začal rapídne rásť zahraničný dlh, ktorý dosiahol na konci vojenskej vlády v roku 1958 rekordných výšok. Práve vláda generála Aramburua rozhodla o pripojení Argentíny k Medzinárodnému menovému fondu. V roku 1957 povolila vojenská vláda voľby do ústavodarného zhromaždenia pri dodržaní zákazu účasti Perónistov. Ešte pred nimi došlo k rozdeleniu Radikálnej občianskej únie, kedy sa z tejto odštiepila nespokojná časť straníkov a vytvorila Nekompromisnú radikálnu občiansku úniu na čele s Arturom Frondizim. Aramburu následne pristúpil na konanie nezáväzných prezidentských volieb. Perón zo svojho exilu prikázal svojim stúpencom vhadzovať prázdne biele lístky. Voľby skončili patom, keď Perónisti (prázdne lístky) a obe radikálne strany získali približne po 2 milióny hlasov, najviac však mali stále Perónisti. Kandidáti Peróna však mali zákaz kandidovať v akýchkoľvek voľbách, no napriek tomu sa ukázalo, že mal stále veľký počet podporovateľov. Frondizi sa preto rozhodol hľadať podporu medzi Perónistami a začal tým pádom hlásať politiku uzmierenia, nie represii. Frondiziho nakoniec z exilu podporil aj samotný Juan Perón výmenou za prísľub umožnenia slobodnej činnosti odborov. Vojenská vláda napriek stále silnej podpore Peróna medzi obyvateľstvom nakoniec povolila konanie slobodných volieb vo februári 1958. Tu sa proti sebe postavili kandidáti dvoch odštiepených častí Radikálnej občianskej únie, pričom víťazom sa jednoznačne stal Arturo Frondizi, keď porazil Ricarda Balbína. Keďže však mal podporu aj Perónistov, stratil tak dôveru armády, Frondizi tak neskôr radšej poprel akúkoľvek dohodu s Perónom. Aramburu napriek všetkému rešpektoval výsledok volieb a 1. mája 1958 odovzdal funkciu prezidenta Arturovi Frondizimu napriek silnému odporu časti armády. Následne Aramburu požiadal o odchod do dôchodku, o mesiac neskôr ho prezident Frondizi povýšil do hodnosti generálporučíka. V roku 1963 sa Aramburu pokúsil ešte do politiky vrátiť, keď ako kandidát Únie argentínskeho ľudu kandidoval neúspešne na prezidenta, pričom skončil na treťom mieste. Aramburu pokračoval v politickej činnosti naďalej, postupne sa stal kritikom politiky ďalšieho vojenského diktátora Juana Carlosa Onganíu, ktorý zvrhol neskoršiu civilnú vládu.
Únos a smrť.
29. mája 1970 bol Aramburu unesený členmi ľavicovej gerilovej skupiny Montoneros, ktorí okrem iného požadovali navrátenie tela bývalej prvej dámy Evy Perónovej, ktoré ukryla ešte vojenská chunta generálov Lonardiho a Aramburua. Potom, čo vláda požiadavky nesplnila, zastrelili únoscovia Aramburua v pivnici ranča La Celma v osade Timote v provincii Buenos Aires. Montoneros odôvodnili neskôr jeho smrť ako popravu za zabitie 27. ľudí po neúspešnom povstaní v roku 1956. Existuje však aj iná verzia smrti Araburua, podľa ktorej mal patriť k favoritom, ktorých časť armády presadzovala, aby nahradili na čele krajiny generála Onganíu v prípade prevratu. Kvôli tomu mala tajná služba Aramburua uniesť a vydať ho skupine ľudí, ktorí ho mali vypočuť, no počas toho malo dôjsť k jeho smrti. Následne mal byť prevezený do vojenskej nemocnice, no už sa ho nepodarilo oživiť. Túto verziu naznačovalo aj viacero predstaviteľov vojenského režimu, ktorí za zodpovednú osobu za smrť Aramburua označili vtedajšieho ministra vnútra Francisca Imaza. Časť historikov v súčasnosti tvrdí, že únos zrealizovali na priamy príkaz prezidenta Onganíu polovojenské jednotky, ktorým osobne velil minister vnútra Imaz, ktorý súčasne velil aj federálnej polícii, ktorá mala na operáciu dohliadať. Podľa týchto zistení mal byť Aramburu zavraždený priamo v budove vojenskej nemocnice v Buenos Aires a následne malo byť jeho telo odovzdané príslušníkom tajnej služby. Vražda Aramburua však viedla k zosadeniu generála Onganíu z postu prezidenta a jeho nahradeniu iným predstaviteľom armády. V roku 1974 skupina Montoneros ukradla telesné pozostatky Pedra Eugenia Aramburua z jeho hrobky v snahe znova vyvinúť tlak na vládu, aby vydala telo Evy Perónovej. Po prenesení tela Evity do Argentíny boli jeho pozostatky ponechané opustené na ulici v Buenos Aires, následne boli vrátené na svoje pôvodné miesto v Buenos Aires.

</doc>
<doc id="623842" url="https://sk.wikipedia.org/wiki?curid=623842" title="Odzbrojenie">
Odzbrojenie

Odzbrojenie (odzbrojovanie) môže byť:

</doc>
<doc id="623843" url="https://sk.wikipedia.org/wiki?curid=623843" title="Wendell Oliver Pruitt">
Wendell Oliver Pruitt

Wendell Oliver Pruitt (* 20. jún 1920, St. Louis, Missouri, USA – † 15. apríl 1945, Tuskegee, Alabama) bol americký stíhací pilot, príslušník 332. stíhacej skupiny, všeobecne známej ako Letci z Tuskegee, počas druhej svetovej vojny. Bol jedným z prvých afroamerických vojenských letcov. Počas druhej svetovej vojny odlietal 70 bojových letov a oficiálne mu boli priznané zostrely troch nepriateľských lietadiel. Tragicky zahynul počas cvičného letu v roku 1945.
Životopis.
Mladosť.
Wendell Pruitt sa narodil 20. júna 1920 v St. Louis v štáte Missouri ako najmladší z desiatich detí Elijaha a Melanie Pruittových. V St. Louis navštevoval aj základné školy Simmons a Marshall Elementary School a potom aj strednú školu Sumner High School. Pre Wendella predstavovalo vzdelanie prostriedok na dosiahnutie svojich cieľov a jeho záujmy ho priviedli k rôznym aktivitám v rôznych oblastiach. Na strednej škole bol členom klubu Glee, speváckeho zboru A Cappella, dramatického klubu Robeson a španielskeho klubu. Inklinoval aj k technike, pričom staval rádiá, opravoval bicykle a automobily. Veľmi túžil stať sa vzdelaným v mnohých oblastiach a mal vôľu pracovať na každom projekte až do dokončenia práce. Po absolvovaní strednej školy rok navštevoval Stowe Teachers College. Potom pokračoval v štúdiu na Lincoln University v Jefferson City. Tu sa u neho plne prejavil záujem o letectvo. Lincoln University ako jedna z troch černošských škôl vykonávala civilné pilotné výcviky a zabezpečila začiatok leteckej kariéry Wendella Pruitta. Naučil sa lietať a získal tak súkromnú pilotnú licenciu. Po absolvovaní školy vstúpil do výcvikového programu pre čiernych letcov na armádnom letisku Tuskegee v Alabame. Výcvik úspešne absolvoval 11. decembra 1942, pričom mu bola pridelená hodnosť podporučíka.
Druhá svetová vojna.
Následne bol Pruitt pridelený k 302. letke v rámci 332. stíhacej skupiny, ktorá bola dislokovaná na Selfridgeovom letisku v Michigane, kde sa pripravovala na bojové nasadenie v Stredomorí. Koncom roka 1943 sa 332. skupina presunula na stredomorské bojisko. Pruitt u jednotky spočiatku lietal na stíhačkách P-39 Airacobra a následne na výkonnejších P-47 Thunderbolt.
Dňa 4. júna 1944 bol oslobodený Rím a 332. skupina sa presunula na sever, aby mohla začať sprevádzať bombardéry 15. leteckej armády. Piloti 332. skupiny lietali v tom čase na P-47 zvyčajne ako sprievod bombardérov, ale podnikali aj hĺbkové útoky na pozemné ciele v severnom Taliansku a na Balkáne. Dňa 9. júna 1944 vyslala 15. letecká armáda približne 500 bombardérov B-17 Flying Fortress a B-24 Liberator k náletom na ciele v oblasti Mníchova. B-17 zaútočili na priemyselnú zónu a letecký sklad v Mníchove. B-24 zasiahli priemyselnú zónu a zbrojný sklad v Mníchove a tiež sklady olejov v Porto Marghera v severnom Taliansku. Bombardéry sprevádzalo 137 stíhačiek P-38 Lightning 1., 14. a 82. skupiny, 94 lietadiel P-51 Mustang 31. a 52. skupiny, a 35 P-47 Thunderbolt 332. skupiny. Počas letu k cieľu sa piloti 332. skupiny stretli s 22 nepriateľskými stíhačkami Bf 109 a Fw 190, pričom sa im podarilo zostreliť päť Bf 109G. Jedno z týchto lietadiel zostrelil aj nadporučík Wendell Pruitt, pre ktorého to bolo prvé vzdušné víťazstvo. Celkovo si posádky bombardérov a stíhačiek nárokovali zničenie vyše 30 nepriateľských lietadiel. Američania však v tejto akcii stratili 13 lietadiel, medzi ktorými bol aj jeden Thunderbolt 332. skupiny. Dňa 25. júna 1944 letelo 12 stíhačiek P-47 Thunderbolt 332. skupiny s úlohou ostreľovať pozemné ciele v oblasti medzi Senj v Juhoslávii a Fiume v Taliansku, pričom zasiahli radarovú stanicu, malú vojnovú loď a niekoľko malých člnov. Spomínanou vojnovou loďou bola loď TA-22, bývalý taliansky torpédoborec, ktorý bol prestavaný na mínonosku a používaný Nemcami. Nadporučíci Gwynne Peirson a Wendell Pruitt spolu so štyrmi ďalšími pilotmi, letiacimi na P-47, napadli TA-22 v Jadranskom mori neďaleko Terstu. Stíhačom 332. skupiny sa paľbou z guľometov na svojich P-47 podarilo loď natoľko poškodiť, že už nebola nasadená do ďalších akcií a nepredstavovala hrozbu pre operácie Spojencov v tejto oblasti. Koncom júna 1944 sa 332. skupina prezbrojila na stíhačky P-51 Mustang.
Wendell Pruitt si aj počas bojových letov veľmi dobre rozumel s kolegom od letky nadporučíkom Lee Archerom. Stíhači sa stali známi ako „Gruesome Twosome“ ("Strašná dvojica"). Dňa 27. augusta 1944 sprevádzalo 34 stíhačiek P-38 Lightning 1. skupiny a 90 Mustangov 52. a 332. skupiny formáciu 196 bombardérov B-24 Liberator 55. a 304. krídla pri nálete na rafinériu Blechhammer-Juh na území dnešného južného Poľska. Šestnásť stíhačov 332. skupiny sa počas letu späť na základňu oddelilo od formácie, aby hĺbkovými útokmi napadli letisko v Prostějove a susednom Kostelci na Hané. Veliteľ 302. letky, kapitán Melvin T. Jackson, uvidel nepriateľské lietadlo, ktoré práve vzlietlo pravdepodobne z Prostějova. Americkí stíhači následne zaútočili na zaparkované lietadlá, pričom si nárokovali zničenie 22 lietadiel na oboch letiskách. Jedným z úspešných bol v tento deň aj nadporučík Wendell Pruitt, ktorý na zemi zničil tri strmhlavé bombardéry Junkers Ju 87 a dva bombardéry Heinkel He 111. Za misiu z 27. augusta bol vyznamenaný Záslužným leteckým krížom.
Úspešným bol pre Pruitta aj 12. október 1944. V tento deň vyslala 332. skupina z letiska Ramitelli 61 Mustangov, ktorých úlohou bolo napádať hĺbkovými útokmi železničnú dopravu na úseku od Budapešti po Bratislavu. Príslušníci 99., 100. a 301. letky zaútočili na letiská Tapolca a Kaposvár v Maďarsku, kde zničili 26 a poškodili 16 lietadiel Luftwaffe a pravdepodobne aj Maďarského kráľovského letectva. Poškodili tiež niekoľko člnov a lokomotív. Neďaleko mesta Tapolca natrafili piloti 302. letky na osamelý nepriateľský bombardér Heinkel He 111, ktorý následne zostrelil kapitán Wendell O. Pruitt. O chvíľu sa na scéne objavili ďalšie dva He 111 a sedem stíhačiek Bf 109G, ktoré ich pravdepodobne sprevádzali. Počas nasledujúcich 15 minút sa nad jazerom Balaton vo výškach od 2 130 až po niekoľko desiatok metrov odohrala letecká bitka, v ktorej sa Pruittovi podarilo zostreliť jeden maďarský Bf 109G. Bolo to jeho tretie a zároveň posledné vzdušné víťazstvo. V tento deň operovali piloti 332. skupiny aj v oblasti dnešného južného Slovenska. Celkovo si nárokovali deväť zostrelov nepriateľských lietadiel (šesť Bf 109G a tri He 111). Stratili však jeden Mustang, ktorý zasiahlo protilietadlové delostrelectvo. Pruitt odlietal celkovo 70 bojových letov (sprievody bombardérov, prieskumné lety a hĺbkové útoky na pozemné ciele) a zostrelil jeden Bf 109G Luftwaffe, jeden Bf 109G Maďarského kráľovského letectva a jeden He 111. Nakoniec dosiahol hodnosť kapitána. Vrátil sa do USA a vykonával prácu leteckého inštruktora. Tragicky zahynul 15. apríla 1945 pri cvičnom lete so svojím žiakom v Tuskegee v Alabame.

</doc>
<doc id="623844" url="https://sk.wikipedia.org/wiki?curid=623844" title="Zeuxis z Hérakleie">
Zeuxis z Hérakleie

Zeuxis (), grécky maliar z prelomu 5. a 4. storočia pred Kr., bol jedným z najslávnejších umelcov staroveku.
Maliar Zeuxis pochádzal z juhoitalskej Hérakleie. Približne v 30. či 20. rokoch 5. storočia pred Kr. prišiel do Atén, kde sa venoval rôznym objednávkam. Platón vo svojom "Protagorovi" opisuje Zeuxida ako mladíka, ktorý nedávno prišiel do Atén, a nie len, že si podľa neho lepšie viedol ako Apollodoros, ale ho aj veľkoryso označuje za umelca, ktorý "„olúpil svojich učiteľov o ich umenie, ktoré si potom privlastnil.“" Podľa Plutarcha na otázku, že prečo maľuje tak pomaly odpovedal: "„Súhlasím s vami, že maľujem dlhú dobu, veď tiež maľujem na dlhú dobu“", Plutarchos ďalej píše, že práve tak zotrvávajú priateľské vzťahy, ak ich príjmeš až po dlhej skúške.
Nezachovala sa žiadna zo Zeuxidových malieb. Zo starovekých spisov je ale známy rozsiahly zoznam jeho diel, zahrňujúci i celkovo neobvyklé témy. Jeho obrazy bývali vraj i veľmi jednoduché kompozície, zobrazujúce nezriedka iba jednu postavu (i monochromatické). Prevzal Apollodorovu metódu tieňovania, ktorú vylepšil zvýraznením osvetlených miest, čím podtrhol trojrozmerný dojem, ktorý jeho obrazy vyvolávali. Okrem toho sa sústreďoval na silne emotívne témy, akými boli napr. "plačúci Menelaos" a "divý Boreas". Jeho najslávnejším dielom však bola "nahá Helena", ktorú namaľoval pre Krotón. Bola to zidealizovaná postava, ktorá bola zmesou rozličných ženských modelov.
Zeuxis mal počas svojej tvorby v Aténach rivala Parrhasia, slávneho maliara, ktorý prišiel z Efezu. Obaja patrili k metoikom tvoriacim hlavne v dobe peloponézskej vojny. Ich rivalita, ktorá sa stala vďačným námetom mnohých historiek, sa sústreďovala na súťaž o väčšiu mieru realizmu. Zeuxidove maľby boli vraj natoľko realistické, že sa k nim zlietali vtáci, aby si pochutnali na hrozne.
Zeuxis bol nezriedka aj kritizovaný, napríklad za to, že vraj maľoval svojim postavám príliš veľké prsty a hlavy. Na druhej strane sa nepochybne zaslúžil o väčšiu prestíž maliarskeho stavu. Tú dosiahol výzdobou paláca macedónskeho kráľa Archelaa (v rokoch cca 413 - 399 pred Kr.) v Pelle. Po tejto zákazke veľmi zbohatol. "„Svoje bohatstvo,“" ako hovorí Plínius Starší, "„vystavoval v Olympii na obdiv zlatom vyšitým vlastným menom, ktorým zdobil svoje kockované rúcha. Nakoniec sa celkom vzdal ďalšieho predaja svojich diel, o ktorých vyhlasoval, že sú príliš vzácne na to, než aby mohli byť primerane odmenené,“" tému, ktorú neskôr rozvinul vo vlastnom epigrame (na náhrobku).
Snahy o rekonštrukciu jeho nástených malieb na základe vzorov z vázového maliarstva tej doby neuspeli. V tom období totiž nástenná a dosková maľba dosiahla taký rozkvet, že odčerpávala talenty vázového maliarstva, ktoré sa tak vrátilo k rýdzo dekortívnemu remeslu. 

</doc>
<doc id="623845" url="https://sk.wikipedia.org/wiki?curid=623845" title="Dula podlhovastá">
Dula podlhovastá

Dula podlhovastá ("Cydonia oblonga" Mill.) – druh viacročných drevín z čeľade ružovité "(Rosaceae)". Je jediný zástupca rodu dula. Pochádza zo Zakaukazska, Iránu, Turkestanu, Saudskej Arábie, potom sa rozšírila z Malej Ázie do iných krajín. Tak sa pravdepodobne dostala do južnej Európy. Na Slovensku sa pestuje ako kuriozita vo vinohradníckych oblastiach. V strednej Európe sa pestuje na okrasu, pretože plody majú problém dozrieť. Plody sa využívajú na výrobu lahodných kompótov a vďaka vysokému obsahu pektínov aj na výrobu marmelády a dulovej pasty. V niektorých oblastiach (napríklad Bulharsko) sa využíva na výrobu ovocného destilátu.
Morfológia.
Veľký ker alebo malý strom dosahujúci 5 m. Kvitne na prelome mája a júna. Žltá malvica, pri ktorej má väčšina odrôd priemer plodu 6 cm, s piatimi jadrovníkmi, ktoré obsahujú semená. Plod má tvar hrušky alebo jablka. Semená sú červeno-hnedé. Dužina je tvrdá a hustá, aromatická, za surova nepožívateľná.
Použitie.
Spracovanie plodov.
Stromy zvyčajne začínajú plodiť druhým alebo tretím rokom po výsadbe, v plnej plodnosti by mali byť asi po 10 rokoch. Životnosť stromu od nástupu do plnej plodnosti sa pohybuje okolo 30 – 40 rokov. Plody sa v Stredozemí av Ázii spracovávajú na džemy, vyrábajú sa z nich kompóty. Keď sa dula uvarí, podáva sa horúca so smotanou alebo s trochou masla ako vynikajúci dezert. Na Balkáne sa z dúl páli rakija – dunjevača (vyslovované [duňevača]). Medzi ďalšie možnosti spracovania je ich upečenie so sladkými jablkami. V Portugalsku sa dula nazýva marmelo, z čoho vzniklo slovo marmeláda.
Sadovníctvo.
Rastlina je používaná aj na okrasu. Má veľké ružové alebo biele kvety.
Rozmnožovanie.
Dula môže byť rozmnožená nasledujúcimi spôsobmi:
Očkovanie je v ovocných škôlkach používané najčastejšie. 

</doc>
<doc id="623848" url="https://sk.wikipedia.org/wiki?curid=623848" title="La Liga 2018/2019">
La Liga 2018/2019

La Liga 2018/2019 taktiež známa aj ako La Liga Santander 2018/2019 bol 88. ročník najvyššej španielskej futbalovej súťaže. Titul obhajovala Barcelona, nováčikmi súťaže boli Huesca, Rayo Vallecano a Valladolid. Sezóna začala 17. augusta 2018 zápasom Girona - Valladolid 0-0 a skončila 19. mája 2019.
Víťazom sa stala Barcelona, bol to jej 26. titul v histórii a trofej získala s predstihom troch kôl už 27. apríla 2019. Do skupinovej fázy Ligy majstrov UEFA 2019/2020 sa spolu s ňou kvalifikovali aj Atlético Madrid, Real Madrid a Valencia. Do skupinovej fázy Európskej ligy UEFA 2019/2020 sa kvalifikovali Getafe a Sevilla, do 2. predkola danej súťaže postúpil Espanyol. Zostúpili tímy Girona, Huesca a Rayo Vallecano.
Sezónne štatistiky.
Góly.
 Roger Martí za Levante proti Realu Betis (17. august 2018)
 Pablo de Blasis za Eibar proti Barcelone (19. máj 2019)

</doc>
<doc id="623856" url="https://sk.wikipedia.org/wiki?curid=623856" title="Hérakleia">
Hérakleia

Hérakleia ("Hérakleia", ) môže byť:

</doc>
<doc id="623857" url="https://sk.wikipedia.org/wiki?curid=623857" title="Ázijská infraštruktúrna investičná banka">
Ázijská infraštruktúrna investičná banka

Ázijská infraštruktúrna investičná banka (po čínsky: ; pchin-jin: "Yàzhōu jīchǔ shèshī tóuzī yínháng"; slovenský prepis: Ja-čou ťi-čchu še-š’ tchou-c’ jin-chang) je medzinárodná finančná inštitúcia sídliaca v Pekingu v Čínskej ľudovej republike, z ktorej popudu z roku 2013 bola v roku 2014 založená. Prakticky funguje od roku 2016. Je zamýšľaná ako rozvojová banka pre ázijsko-pacifický región a je v tomto smere konkurenciou Svetovej banky, Medzinárodného menového fondu a Ázijskej rozvojovej banky. 
Vznik banky sprevádzali obavy, že Čína svoj vplyv v nej využije na podrývanie globálnych štandardov dobrého vládnutia a ochrany životného prostredia. AIIB plánovala po vzniku požičať ročne 10-15 miliárd USD, avšak za prvé dva roky fungovania požičala iba 4,4 miliardy USD.
V októbri 2018 mala Ázijská infraštruktúrna investičná banka 44 regionálnych (ázijsko-pacifických) členov, 24 mimo-regionálnych členov, 6 prospektívnych regionálnych členov a 13 prospektívnych mimo-regionálnych členov.

</doc>
<doc id="623858" url="https://sk.wikipedia.org/wiki?curid=623858" title="Sindelfingen">
Sindelfingen

Sindelfingen je mesto v nemeckej spolkovej krajine Bádensko-Württembersko. Leží uprostred spolkovej krajiny, približne 15 km juhozápadne od Stuttgartu, hlavného mesta Bádenska-Württemberska. Je tiež najväčším mestom zemského okresu Böblingen s ktorého správnym centrom, mestom Böblingen, susedí. V roku 2015 tu žilo vyše 60 tisíc obyvateľov.
Prvá písomná zmienka o meste je z roku 1155. Neďaleko Sindelfingene pramení rieka "Schwippen", ktorá sa vlieva o 16 km ďalej do rieky Wurm. Od 1. februára 1962 má Sindelfingen status veľkého okresného mesta.
V športovom svete je Sindelfingen známy predovšetkým svojou halou s 200 metrovým atletickým oválom. V roku 1980 sa v nej konali halové majstrovstvá Európy a atletike.

</doc>
<doc id="623862" url="https://sk.wikipedia.org/wiki?curid=623862" title="Parrhasios">
Parrhasios

Parrhasios ("Parrhasios") môže byť:

</doc>
<doc id="623863" url="https://sk.wikipedia.org/wiki?curid=623863" title="Zariadenie 2 v 1">
Zariadenie 2 v 1

Zariadenie 2 v 1 alebo počítač 2 v 1 je prenosný počítač, ktorý má funkcie tabletu, ako aj notebooku.
Pred rozšírením tohto typu zariadení sa tieto počítače označovali ako konvertibilné alebo hybridné. Konvertibilné obyčajne znamenalo, že klávesnica sa dala otočiť o 360 stupňov a hybridné boli tie, pri ktorých sa dala klávesnica fyzicky oddeliť a opätovne pripojiť. 
Obsahujú obyčajne komponenty v tenkom a ľahkom tele a sú vhodné na sledovanie médií v težime tabletu, ako aj na bežnú prácu v režime notebooku.

</doc>
<doc id="623864" url="https://sk.wikipedia.org/wiki?curid=623864" title="2 v 1">
2 v 1



</doc>
<doc id="623865" url="https://sk.wikipedia.org/wiki?curid=623865" title="Počítač 2 v 1">
Počítač 2 v 1



</doc>
<doc id="623866" url="https://sk.wikipedia.org/wiki?curid=623866" title="Cesta II. triedy 487 (Česko)">
Cesta II. triedy 487 (Česko)

Cesta II. triedy 487 je cesta II. triedy v Česku, ktorá vedie z Ústí ku hraničnému priechodu Velké Karlovice / Makov. V celej dĺžke sa nachádza v okrese Vsetín v Zlínskom kraji. Jej dĺžka je 33,9 km.
Trasovanie.
Začína na križovatke s cestou I/57 v obci Ústí, južne od Vsetína a vedie východným smerom údolím Vsetínskej Bečvy. Prechádza cez Hovězí, Halenkov, Karolinku a Velké Karlovice do Makovského priesmyku, v blízkosti ktorého po veľmi krátkom samostatnom úseku na slovenskom území ústí do cesty I/10.

</doc>
<doc id="623868" url="https://sk.wikipedia.org/wiki?curid=623868" title="Newtonov ochladzovací zákon">
Newtonov ochladzovací zákon

Newtonov ochladzovací zákon (iné názvy: Newtonov zákon ochladzovania , Newtonova rovnica chladenia , Newtonov zákon tepelných strát , Newtonova rovnica , Newtonov vzorec , Newtonov vzťah ) je empirický zákon udávajúci množstvo tepla prenesené pri prestupe tepla, čiže medzi prúdiacou tekutinou a tuhou stenou, ktorú táto tekutina obteká. Konkrétne zákon hovorí, že tepelný tok rastie priamo úmerne rozdielu teplôt medzi jadrom obtekajúcej tekutiny a povrchom obtekanej steny.
Znenie.
Newtonov ochladzovcí zákon hovorí, že tepelný tok rastie priamo úmerne rozdielu teplôt medzi jadrom obtekajúcej tekutiny a povrchom obtekanej steny. Matematicky teda:
formula_1 (ak tw &gt; tf)
resp.
formula_2 (ak tf &gt; tw)
kde formula_3 je tepelný tok (t.j. teplo prevedené danou plochou za jednotku času), α je súčiniteľ prestupu tepla, A je plocha povrchu steny, ktorej sa dotýka sledovaná tekutina, tw je teplota na povrchu steny (teda na fázovom rozhraní), tf je teplota v jadre tekutiny (teda v hlavnom prúde tekutiny - vysvetlenie pojmu pozri v článku prestup tepla).
Hodnota súčiniteľa prestupu tepla závisí od fyzikálnych vlastností tekutiny, od hydrodynamických podmienok a geometrických charakteristík systému. V praxi sa počíta podľa vzorca α = (λ.Nu)/l, pričom λ je súčiniteľ tepelnej vodivosti, Nu je tzv. Nusseltovo kritérium (Nusseltovo číslo) a l je charakteristický geometrický rozmer systému. Vzorec Nusseltovho kritéria je uvedený v tabuľkách v rôznych podobách v závislosti od konkrétnych podmienok (napr. jeden vzorec Nusseltovho kritéria platí pre nútené obtekanie jednotlivej rúrky kolmo na os). Podrobnosti pozri v článku súčiniteľ prestupu tepla. 
Vyjadrenie pomocou hustoty tepelného toku.
Namiesto pomocou tepelného toku (formula_4) možno Newtonov zákon ochladzovania vyjadriť pomocou hustoty tepelného toku (formula_5), čiže:
formula_6, resp. formula_7.
Vyjadrenie pomocou tepelného odporu tekutiny.
Namiesto pomocou súčiniteľa prestupu tepla (α) možno Newtonov zákon ochladzovania vyjadriť pomocou (celkového) tepelného odporu tekutiny (R = 1/(α.A)), čiže: 
formula_8, resp. formula_9.

</doc>
<doc id="623870" url="https://sk.wikipedia.org/wiki?curid=623870" title="Vlajka Uhorska">
Vlajka Uhorska

Vlajka Uhorska bývala vlajkou štátneho útvaru, ktorý sa nachádzal v strednej Európe od roku 895/896 do roku 1918. Táto vlajka sa v priebehu existencie uhorského štátu mnohokrát menila v závislosti od jej panovníka, panovníckej dynastie, či územia, ktoré reprezentovala. Poslednou vlajkou, ktorú používalo Uhorsko, už ako súčasť Rakúsko-Uhorska bola červeno-bielo-zelená trikolóra, v strede ktorej sa nachádzal znak, ktorým bol štít, na pravej strane sedemkrát červeno-strieborne delený a na ľavej strane na červenom štíte bol strieborný dvojkríž, vztýčený na strednom vyvýšenom vŕšku zeleného trojvršia, na ktorom bola zlatá korunka a na štíte položená svätoštefanská koruna, na vrchole so šikmým krížom. Celý znak mohli držať po bokoch dvaja bosí strážni anjeli v bielom odeve.
Dejiny.
Arpádovci.
Prvá vlajka Uhorského kráľovstva vznikla za čias panovania Arpádovskej dynastie, zrejme v priebehu 11. storočia, pričom jej prvé použitie je doložené na začiatku 12. storočia za vlády kráľa Štefana II. (1116 – 1131). Vychádzala zo znaku južného vojvodstva zaberajúceho oblasť Panónie. Táto vlajka, rovnako ako aj znak, je 8-krát červeno-bielo delená tzv. „Arpádovskými brvnami“, ktoré mali podľa legendy symbolizovať štyri rieky pretekajúce Panóniou, teda Dunaj, Tisu, Drávu a Sávu. Vlajka v tejto podobe pretrvala až do roku 1301, kedy zomrel posledný panovník z rodu Arpádovcov, Ondrej III., a rod vymrel po meči.
Anjouovci.
Po smrti kráľa Ondreja III. nakoniec dosadla na uhorský trón začiatkom 14. storočia dynastia Anjouovcov. V období ich panovania sa používala vlajka pozostávajúca z pôvodnej vlajky Uhorska s Arpádovskými brvnami v kombinácii s Anjouovskými ľaliami.
Neskorý stredovek.
Po vymretí Anjouovcov a nástupe Žigmunda Luxemburského na uhorský trón sa používali vlajky krajiny obsahujúce symboly jednotlivých panovníkov v kombinácii s už skôr používanými symbolmi Uhorska označujúcimi územie ako napríklad Arpádovské brvná či dvojkríž. V 15. storočí sa po prvýkrát začali objavovať kombinácie bielej, červenej a zelenej farby. Na vlajke bývali znázornené aj na červenom pozadí strieborný dvojkríž a zelené trojvršie, ktoré však bolo neheraldické, keďže v heraldike sa pokladá iba kov na farbu a farba na kov (v tomto prípade to bola zelená farba daná na červenej farbe).
Habsburgovci a vznik trikolóry.
Po bitke pri Moháči v roku 1526 získala uhorskú korunu dynastia rakúskych Habsburgovcov. Uhorské kráľovstvo sa na takmer 400 rokov stalo súčasťou habsburskej monarchie a jeho vlajkou sa fakticky stala čierno-žltá bikolóra, ale už od 15. storočia sa ako farby Uhorska na ozdobné účely (ako prívesok znaku a podobne) používala červeno-bielo-zelená trikolóra. 
V 17. storočí sa prvýkrát neoficiálne objavila vlajka s kombináciou farieb červeno-bielo-zelená. Vlajka Uhorska s červeným, bielym a zeleným vodorovným pruhom sa prvý raz použila začiatkom 19. storočia (1801), pričom oficiálne sa definuje spolu s farbami vlajky Rakúska až v roku 1806. 
Počas uhorskej revolúcie v roku 1848 sa červeno-bielo-zelená trikolóra stala národnou vlajkou a tiež sa na ňu prvýkrát dostal uhorský znak, ktorý používali maďarskí revolucionári. Po porážke revolúcie rakúsky cisár túto vlajku zakázal, avšak po rakúsko-uhorskom vyrovnaní z roku 1867 sa trikolóra stala nielen legálnou, ale aj oficiálnou vlajkou Uhorska. Vlajka mala v strede tzv. malý uhorský znak, ktorý mohli držať po bokoch dvaja bosí strážni anjeli v bielom odeve. Táto konfigurácia sa používala až do zániku Rakúsko-Uhorska v roku 1918.

</doc>
<doc id="623871" url="https://sk.wikipedia.org/wiki?curid=623871" title="Epopeja">
Epopeja

Epopeja môže byť:

</doc>
<doc id="623872" url="https://sk.wikipedia.org/wiki?curid=623872" title="Jair Bolsonaro">
Jair Bolsonaro

Jair Messias Bolsonaro (* 21. marec 1955, Glicério, Brazília) je brazílsky politik, armádny dôstojník vo výslužbe, ktorý slúžil ako 38. prezident Brazílie. Predtým bol od roku 1991 členom brazílskeho parlamentu ako zástupca štátu Rio de Janeiro. Je členom Sociálno-liberálnej strany (PSL). Svojho štvorročného prezidentského mandátu sa ujal 1. januára 2019, kedy nahradil Michela Temera.
Narodil sa v meste Glicério v štáte São Paulo. Promoval na "Academia Militar das Agulhas Negras" v roku 1977 a slúžil v zložkách poľného delostrelectva a parašutizmu brazílskych ozbrojených síl. Známym verejnosti sa stal v roku 1986, kedy napísal článok pre časopis "Veja", v ktorom kritizoval nízke mzdy armádnych dôstojníkov, za čo bol následne zatknutý na 15 dní, hoci mu prišlo množstvo podporných listov od kolegov z armády; o dva roky bol zbavený obvinení.
V roku 1988 vstúpil s hodnosťou kapitána do vojenských záloh a v tom istom roku sa uchádzal o členstvo v miestnom zastupiteľstve v Rio de Janeire, bol úspešne zvolený ako člen Kresťanskodemokratickej strany. V roku 1990 bol zvolený do dolnej komory Národného kongresu a bol následne šesťkrát zvolený opätovne. Počas svojho 27-ročného mandátu ako kongresman sa Bolsonaro stal známym pre jeho silnú podporu národného konzervatizmu. Je hlasný kritik ľavicovej politiky, vrátane manželstiev pre homosexuálov, potratov, pozitívnej diskriminácie, liberalizácie drog, a sekularizmu. V zahraničnej politike obhajuje bližšie vzťahy s USA a Izraelom. Počas prezidentskej kampane v roku 2018 začal zastávať pro-trhové a ekonomicky liberálne postoje. Je považovaný za polarizujúceho a kontroverzného politika vzhľadom na jeho názory a komentáre, ktoré boli označené za krajne pravicové a konzervatívne, vyvolávajúce v Brazílii podporu aj kritiku. Stal sa tiež známy bagatelizovaním pandémie koronavírusu, predtým čo sa podrobil testom, ktoré uňho potvrdili ochorenia COVID-19.
Pôvod.
Bolsonaro má po oboch rodičoch taliansky pôvod. Bol tretí krát ženatý, po dvoch rozvodoch, a má celkom päť detí.
Politická kariéra.
Poslanec parlamentu.
Od roku 1991 je poslancom brazílskej poslaneckej snemovne, odvtedy bol šesťkrát opätovne zvolený. Predtým bol tiež poslancom v Riu de Janeiru. Počas politickej kariéry vystriedal niekoľko politických strán, od januára 2018 je členom národno-konzervatívnej a pravicovej Sociálno-liberálnej strany, pričom sám je skôr krajne pravicový.
Prezidentské voľby 2018.
Bolsonaro ohlásil úmysel kandidovať na prezidenta v marci 2016 ako člen Sociálno-kresťanskej strany.
V roku 2018 však opustil stranu a vstúpil do PSL, ktorá spustila jeho prezidentskú kampaň v auguste 2018 spolu s generálom vo výslužbe Hamiltonom Mourãom ako spolukandidátom na viceprezidenta. Prezentoval sa ako outsider a ochranca rodinných hodnôt. V priebehu volebnej kampane ho 6. septembra 2018 napadol útočník nožom. Bolsonaro útok prežil so značnou stratou krvi a poranením pečene, čriev a pľúc. Jeho stav bol krátko po útoku označený za stabilizovaný, ale najprv sa nepočítalo s jeho účasťou v zvyšku predvolebnej kampane.
Ešte pred prvým kolom volieb bol však Bolsonaro prepustený z nemocnice a vstúpil v súkromnej televíznej stanici v rovnakom čase, kedy ostatní kandidáti diskutovali na stanici TV Globo. Podľa prieskumov mal v posledných dňoch pred prvým kolom volieb podporu asi 35% voličov a bol považovaný za favorita pre druhé kolo. Proti nemu sa zároveň konali masové demonštrácie pod heslo "#ele não" (On nie).
V prvom kole volieb 7. októbra 2018 skončil pozoruhodne na prvom mieste so 46,7% hlasov, kým kandidát Strany pracujúcich Fernando Haddad skončil druhý. Oprávnených voličov bolo 146,7 miliónov, pritom je v Brazílii zavedená volebná povinnosť. Do druhého kola volieb, ľavicový protikandidát Haddad postúpil s 28,4% hlasov.
Dvaja kandidáti sa stretli v druhom kole 28.októbra 2018 a Bolsonaro zvíťazil s 55% hlasov.

</doc>
<doc id="623875" url="https://sk.wikipedia.org/wiki?curid=623875" title="Metrobus (Havana)">
Metrobus (Havana)

Metrobus alebo vagónový autobus, ľudovo nazývaný „camello“, „camello cubano“ (šp. ťava, kubánska ťava), skrátene MB,bol dopravný systém v Havane, ktorý vznikol na Kube počas takzvaného „zvláštneho obdobia“ po rozpade Sovietskeho zväzu, strate hlavných obchodných partnerov a zániku RVHP, z dôvodu nedostupnosti pohonných hmôt. 
Metrobus či „camello“ tvorili dva spojené autobusy zo sovietskeho obdobia, uložené na náprave kamióna s 18 kolesami, ktorých  prepravná kapacita bola 300 cestujúcich. 
Dejiny.
Kríza dopravnej siete na celom ostrove vypukla, keď bolo v Havane odstavených 2 500 autobusov, ktoré pochádzali zo Sovietskeho zväzu alebo východnej Európy. „Zvláštne obdobie“ však na Kube začalo vážnymi obmedzeniami  dodávok ropy, ktoré doposiaľ zabezpečovali ekonomické vzťahy so Sovietskym zväzom. Tieto obmedzenia mali za následok zníženie používania motorových vozidiel. V danom období sa v Havane objavili rôzne druhy dopravných prostriedkov, ako napríklad „bicitaxi“ (trojkolesový bicykel slúžiaci ako taxík). 
Nemožnosť vybudovania podzemnej dráhy mohla byť kompenzovaná autobusmi pre nemenej ako 100-150 cestujúcich. Varianty boli nasledujúce: prvá – spojenie 3 autobusov Girón VI, ďalej spojenie maďarského Ikarusu 260 a Girón VI a napokon ťahač so zadným prívesom v podobe autobusu. Riešením dopravnej krízy v Havane bol napokon príves navrhnutý spôsobom, aby bol schopný čeliť ťažkým podmienkam z hľadiska kvality ciest, premávky a nadmerného množstva cestujúcich.   
Do roku 1994 už „camello“  premával v  havanských uliciach. Jazdil na plyn, čo bolo ekonomicky výhodnejšie. Návrh bol prispôsobený potrebe upraviť príves tak, aby bol vybavený viacerými vstupnými dverami na svojich jednotlivých  úrovniach a napojený na točnicu ťahača, ktorý bol neskôr pomenovaný ako „balcón“ alebo „barbacoa“ Metrobusu (šp. „balkón“ alebo „povala“). Prezývku „camello“ dostal pre zvýšené stropy a z tohto názvu vzniklo neskôr aj logo.   
182 „camellos“ pokrývalo spočiatku 7 trás: od M1 po M7 s farebným rozlíšením (rúžový, modrý, žltý, zelený, oranžový, hnedý a červený), k dispozícii bolo aj niekoľko  šedých s farebnými pásmi, ktoré slúžili ako posila pre linky s nedostatočným množstvom autobusov alebo so zvýšeným náporom cestujúcich. Kvôli embargu, ktoré USA uvalili na Kubu využívanie tohto dopravného prostriedku postupne slablo. Opotrebovanie zariadení, ich intenzívne používanie a nedostatok náhradných dielov spôsobilo zníženie kvality služieb, ktoré „camellos“ poskytovali.
V roku 2000 sa príchodom 12 autobusov Yutong čínskej výroby z roku 2005 obnovil systém verejnej dopravy v Havane. „Camellos“  boli nahradené v roku 2008. 
Vybavenie vozidiel "camellos".
“Camellos“ disponovali len 58 plastovými sedadlami. Zvyšok cestujúcich musel stáť. Chaotickú verejnú dopravu ešte zhoršovali dlhé rady čakajúcich na autobusových zastávkach.
Kvôli chýbajúcim tlmičom bola cesta v „camellos“ pre cestujúcich chaotická a neznesiteľná.  Nedostatok náhradných dielov a drahá údržba boli dôvodom kolapsu kvality týchto vozidiel po roku 1994. 
Súčasnosť.
Vládny projekt reorganizácie verejnej dopravy zahŕňal nákup 600 kĺbových autobusov značky Yutong (dve telesá vozidla spojené flexibilným systémom) a bol zahájený náhradou vozidiel „camellos“. Tie boli prevezené do provincií, ktoré čelili najvážnejším problémom v oblasti dopravy. 
Odkaz.
Metrobus alebo „camello“ sa stal symbolom „zvláštneho obdobia“ v Havane a ťažkých podmienok, ktorým Kuba čelila kvôli americkému embargu. Posledný „camello“ prešiel ulicami  Havany v nedeľu 19. apríla 2008. Na vstupnej tabuli do obce Cotorro sa nachádza nastenná maľba „camello“.

</doc>
<doc id="623876" url="https://sk.wikipedia.org/wiki?curid=623876" title="Čas východu slnka">
Čas východu slnka



</doc>
<doc id="623877" url="https://sk.wikipedia.org/wiki?curid=623877" title="Čas západu slnka">
Čas západu slnka



</doc>
<doc id="623878" url="https://sk.wikipedia.org/wiki?curid=623878" title="Koeficient prestupu tepla prúdením">
Koeficient prestupu tepla prúdením



</doc>
<doc id="623880" url="https://sk.wikipedia.org/wiki?curid=623880" title="Newtonov zákon ochladzovania">
Newtonov zákon ochladzovania



</doc>
<doc id="623881" url="https://sk.wikipedia.org/wiki?curid=623881" title="Newtonova rovnica chladenia">
Newtonova rovnica chladenia



</doc>
<doc id="623882" url="https://sk.wikipedia.org/wiki?curid=623882" title="Newtonov zákon tepelných strát">
Newtonov zákon tepelných strát



</doc>
<doc id="623883" url="https://sk.wikipedia.org/wiki?curid=623883" title="Arturo Frondizi">
Arturo Frondizi

Arturo Frondizi Ércoli (* 28. október 1908, Paso de los Libres – † 18. apríl 1995, Buenos Aires) bol argentínsky politik, právnik a spisovateľ. V roku 1958 sa stal 26. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 31. prezidenta krajiny.
Životopis.
Mladosť a profesionálne začiatky.
Narodil sa v meste Paso de los Libres v provincii Corrientes do rodiny talianskych prisťahovalcov z mesta Gubbio, ktoré sa nachádza v regióne Umbria. Mal sedem bratov a šesť sestier, Arturo sa narodil ako trináste dieťa v poradí. Jeho rodičia sa do Argentíny presťahovali na konci 19. storočia, následne sa jeho otec začal živiť ako dodávateľ stavebného materiálu. Rodina však žila v chudobe, Arturo sa spočiatku viac zaujímal o šport, než o štúdiá, no matka presadzovala, aby sa deti venovali naplno štúdiám, pretože nechcela, aby v dospelosti museli manuálne pracovať. V roku 1923 sa presťahoval aj s bratom Silviom do Buenos Aires, kde začal študovať. Začal tu však hrávať aj nižšie futbalové súťaže za klub Almagro, v roku 1926 však utrpel vážne zranenie ruky, čo ukončilo jeho športovú kariéru. Začal študovať na vojenskej akadémii, no v poslednom ročníku bakalárskeho štúdia školu zanechal. V štúdiu ale pokračoval na inej škole a začal súčasne písať do študentských novín Estimulen. Počas stredoškolských štúdii sa dostal do kontaktu s myšlienkami významného politika a prezidenta Hipólita Yrigoyena, ktorého začal podporovať. V roku 1927 začal študovať na Právnickej fakulte Univerzity v Buenos Aires, ktorú o tri roky neskôr úspešne ukončil. Počas vysokoškolských štúdii však názor na Yrigoyena zmenil a rozhodol sa ho už nikdy nepodporovať. V septembri 1930 prezidenta Yrigoyena zvrhol vojenský prevrat vedený generálom Josém Félixom Uriburuom, s čím však Frondizi nesúhlasil a začal sa podieľať na opozičnej činnosti proti vojenskej chunte. 8. mája 1931 sa zúčastnil na protivládnej demonštrácii, pri ktorej bol prvýkrát zatknutý. Na jeho obranu vystúpil brat Silvio, ktorý bol však následne taktiež zatknutý. Obaja bratia tak boli 20 dní vo väzení. Práve skúsenosť s väzením zmenila jeho rozhodnutie stať sa univerzitným profesorom a začal sa venovať politike. Na konci roka 1932 bol zatknutý druhýkrát, hneď po prepustení sa stal členom Radikálnej občianskej únie, hlavnej opozičnej strany voči vtedajšiemu režimu. Na začiatku ďalšieho roka sa oženil s Elenou Faggionatovou, ktorá sa stala jeho najbližšou spolupracovníčkou a spoluautorkou jeho prejavov. V tomto roku vystúpil tiež s prejavom na pohrebe bývalého prezidenta a dlhoročného predsedu Radikálnej občianskej únie Hipólita Yrigoyena, čo bolo pre mnohých veľkým prekvapením, keďže Frondizi patril k jeho vnútrostraníckym odporcom. Frondizi neskôr tieto udalosti pripisoval náhode, keď ho dojal veľký žiaľ obrovského počtu ľudí nad smrťou Yrigoyena, čo zmenilo jeho pohľad na tohto bývalého prezidenta. V decembri 1933 bol zatknutý tretíkrát potom, čo bol obvinený z účasti na pripravovanom prevrate proti vláde. V nasledujúcom období sa dostal do širšieho vedenia Radikálnej občianskej únie.
Od roku 1936 začal presadzovať striktné protinacistické a protifašistické názory, čo bolo v rozpore s názormi o zachovaní neutrality, ktoré v Argentíne prevládali už od prvej svetovej vojny a boli presadzované aj počas väčšej časti druhej svetovej vojny. O rok neskôr bol postrelený do ramena v súvislosti s nepokojmi vyvolanými celoštátnym korupčným škandálom CHADE.
Vstup do veľkej politiky.
Frondizi sa stal vodcom väčšiny mladých členov radikálnej strany, ktorí nesúhlasili s konzervatívnym vedením predsedu strany a bývalého prezidenta Marcela Torcuata de Alveara, ktorý presadzoval ekonomický nacionalizmus zosnulého Hipólita Yrigoyena. Frondizi a jeho podporovatelia naopak navrhovali, aby strana zaujala miesto na ľavej strane politického spektra. Frondizi okolo seba zjednotil najvýznamnejších mladých radikálov ako Moisés Lebensohn, Ricardo Balbín, Arturo Umberto Illia, či Alejandro Gómez s ktorými chcel uskutočniť revolúciu vnútri Radikálnej občianskej únie. Výsledkom ich snáh bola tzv. Avellanedská deklarácia z roku 1945, ktorá sa stala jedným z ideologických základov radikálnej strany. Na základe tohto dokumentu sa mladí radikáli v novembri 1945 združili do straníckej frakcie nazvanej Hnutie integrácie a rozvoja. V tomto období sa Frondizi postavil na stranu Juana Peróna pri presadzovaní pracovnoprávnych opatrení, no súčasne kritizoval jeho pravicovú politiku v školstve. Potom, čo bol Perón v roku 1945 uväznený, bol Frondizi obvinený zo spolupráce s Perónom a vylúčený z vedenia strany. Frondizi sa tak postavil proti snahám Radikálnej občianskej únie o zjednotenie všetkých oponentov Peróna do zjednotenej koalície Demokratickej únie (Unión Democrática), čo bolo v súlade s filozofiou Hnutia integrácie a rozvoja. Porážka Demokratickej únie vo voľbách v roku 1946 však znamenala zánik tejto koalície a súčasne posilnila postavenie Frondiziho, ktorý bol zvolený za poslanca federálneho parlamentu za mesto Buenos Aires. V prezidentských voľbách v roku 1951 kandidoval na viceprezidenta spolu s Balbínom, ktorý kandidoval na prezidenta. Voľby však jednoznačne vyhral Perón. Frondizi a jeho stúpenci v ďalšom období prevzali vedenie strany, v roku 1954 sa stal predsedom strany. V tomto roku vydal knihu nazvanú Ropa a politika, kde rozoberal problémy spojené so štátnou ropnou spoločnosťou YPF. Táto kniha sa stala v nasledujúcom roku najpredávanejšou v krajine a zlepšila Frondiziho ľavicový profil. Antiperónisti však začali podnikať násilné činy, v roku 1953 dokonca bomba zabila na Májovom námestí v Buenos Aires sedem ľudí počas robotníckej manifestácie. Rozvášnený dav reagoval podpálením sídla Radikálnej občianskej únie. V tej dobe bol Frondizi opäť zatknutý, v roku 1954 bol zatknutý znova.
16. júna 1955 sa vedenie Radikálnej občianskej únie a vlastne aj celá opozícia dohodli s námorníctvom, následne začali námorné lietadlá bombardovať prezidentský palác s cieľom zavraždiť samotného Juana Peróna. Toho však krátko pred tým varoval americký veľvyslanec, takže prezident sa stihol ukryť. Prezidentský palác bol veľmi poškodený a v jeho okolí bolo minimálne 364 mŕtvych a ďalšie stovky zranených. Na stranu prezidenta sa postavila armáda. Po skončení bombardovania sa k prezidentskému palácu začali presúvať vojaci, no ani tí nenašli prezidenta, navyše armáda lojálna prezidentovi ich vytlačila. Pokus o prevrat tak bol neúspešný a útočníci požiadali o azyl v Uruguaji. Frondizi bol následne na krátko uväznený pre jeho napojenie na ľudí, ktorí bombardovanie zorganizovali. V reakcii na tieto udalosti ohlásil Perón oficiálne skončenie tzv. Perónistickej revolúcie a vyzval opozíciu na dialóg, aby sa zabránilo občianskej vojne. Opozícia sa tak po dlhej dobe konečne dostala do rozhlasového vysielania. V rozhlase vystúpil práve Frondizi, keď v rádiu Belgrano predniesol svoj najslávnejší prejav. Tento prejav mal silný vplyv na verejnú mienku a poukázal na viaceré zločiny Peronizmu, o ktorých sa do tej doby nehovorilo.
Politický vzostup a funkcia prezidenta.
Po zvrhnutí Peróna sa k moci dostala armáda, ktorá vytvorila ďalšiu vojenskú chuntu. Zmeny sa však diali aj vnútri radikálnej strany, ktorá bola už pred tým rozdelená na dve frakcie. Jedna časť súhlasila s postupom armády a snažila sa naďalej bojovať proti Peronizmu, naopak druhá časť chcela postupné zmierenie s Peronizmom. Nejednotnosť však panovala aj vnútri armády, keďže vládnu chuntu tvorili dve krídla. K moci sa na konci roka 1955 dostal generál Pedro Eugenio Aramburu, ktorého do vedenia štátu pretlačili zástancovia tvrdého vysporiadania sa s Peronizmom. Prevahu v strane však získal Frondizi, ktorý presadzoval postupné zmierenie sa so zástancami Juana Peróna. To však znamenalo stratu podpory časti bývalých spojencov na čele s Balbínom, ktorí podporovali ďalší boj proti Perónovi. Nespokojná časť straníkov následne vytvorila novú stranu Ľudovú radikálnu občiansku úniu. No nakoniec zo strany vystúpili aj podporovatelia Frondiziho, ktorí vytvorili Nekompromisnú radikálnu občiansku úniu. Táto strana chcela pokračovať v myšlienkach Hnutia integrácie a rozvoja a chcela byť na ľavicovom spektre. Aramburu následne pristúpil na konanie nezáväzných prezidentských volieb, tých sa nemohli stále zúčastniť Perónisti, ktorým to chunta zakázala. Perón zo svojho exilu prikázal svojim stúpencom vhadzovať prázdne biele lístky. Voľby skončili patom, keď Perónisti (prázdne lístky) a obe radikálne strany získali približne po 2 milióny hlasov, najviac však mali stále Perónisti. Kandidáti Peróna však mali zákaz kandidovať v akýchkoľvek voľbách, no napriek tomu sa ukázalo, že mal stále veľký počet podporovateľov. Frondizi sa preto rozhodol hľadať podporu medzi Perónistami a začal hlásať politiku uzmierenia, nie represii. Frondiziho nakoniec z exilu podporil aj samotný Juan Perón výmenou za prísľub umožnenia slobodnej činnosti odborov. Vojenská vláda napriek stále silnej podpore Peróna medzi obyvateľstvom nakoniec povolila konanie slobodných volieb vo februári 1958. Tu sa proti sebe postavili kandidáti dvoch odštiepených častí Radikálnej občianskej únie, pričom víťazom sa jednoznačne stal Arturo Frondizi, keď porazil Ricarda Balbína. Keďže však mal podporu aj Perónistov, stratil tak dôveru armády, Frondizi tak neskôr radšej poprel akúkoľvek dohodu s Perónom. Aramburu napriek všetkému rešpektoval výsledok volieb a 1. mája 1958 odovzdal funkciu prezidenta Arturovi Frondizimu napriek silnému odporu časti armády.
Nekompromisná radikálna občianska únia získala nie len prezidentské kreslo, no aj väčšinu v oboch komorách parlamentu a vládu vo všetkých provinciách. Frondizi však stál pred veľmi zložitou situáciou, armáda mu síce odovzdala moc, no nemal jej dôveru a ekonomická, politická a sociálna situácia krajiny bola veľmi kritická. Nový prezident mal tak veľmi ťažkú pozíciu, lebo každý krok mohol vyvolať nevôľu jednej zo strán spoločnosti, prípadne armády. Vláda chcela ekonomickú situáciu riešiť podporou nadnárodných spoločností, ktoré mali byť hlavnou zložkou ekonomiky štátu. Ekonomickú situáciu krajiny najviac sťažovala nutnosť dovozu ropy, ktorá nadmerne zaťažovala štátny rozpočet. Vláda prijala vhodné opatrenia a tak sa Frondizimu v priebehu prvých dvoch rokov podarilo dosiahnuť samostatnosť v ťažbe ropy, čo sa nepodarilo žiadnej vláde od objavenia tejto suroviny v krajine. Ďalším veľkým úspechom bolo vyriešenie problému s chronickým nedostatkom elektrickej energie, ktorý postihoval Buenos Aires, keďže Frondizi nechal vybudovať nové elektrárne, ktoré tento problém vyriešili. Keďže však krajinu trápil veľký nedostatok financií, musela si vláda požičať od Medzinárodného menového fondu. To však automaticky znamenalo škrty v rozpočte, devalváciu meny a prísnu kontrolu výdavkov štátu. Nastala tak recesia a výrazný nárast životných nákladov obyvateľstva. Tento krok zároveň znamenal koniec spolupráce s Perónistami, no súčasne začiatok spolupráce s armádou. Armáda tak prezidenta prinútila, aby pristúpil na striktné úsporné opatrenia navrhované Medzinárodným menovým fondom, čo vyvolalo v roku 1959 ľudové nepokoje. Vláda však vďaka týmto opatreniam do roku 1961 ekonomickú situáciu stabilizovala, čím získala podporu strednej vrstvy. Frondizi sa snažil následne zrušiť zákaz volebnej účasti pre Perónistov, stretol sa dokonca s Che Guevarom, s ktorým chcel dohodnúť vyriešenie konfliktu Kuby s USA. Toto sa však vôbec nepáčilo armáde, a tá už iba čakala na zámienku k odstráneniu prezidenta. Následne na zasadnutí Organizácie amerických štátov sa argentínska delegácia vyslovila proti vylúčeniu Kuby, čo však armáda považovala za jasný signál komunistickej kontrarevolúcie. Frondizi tak pod tlakom armády podpísal rozhodnutie o zákaze komunizmu a pozastavení občianskych slobôd. V roku 1962 zrušil napriek tlaku armády zákaz Peronistickej strany, keďže sa v tomto roku sa mali uskutočniť voľby. Frondizi chcel povoliť účasť Perónistom, lebo bol presvedčený, že ich porazí. Frondizi síce nakoniec voľby vyhral, no iba tesne, Perónisti získali niekoľko provincii. Toto sa vôbec nepáčilo armáde, ktorá požadovala zrušenie výsledkov volieb v provinciách, kde Perónisti vyhrali. Zároveň vyslala do týchto provincii vojenské jednotky. Prezident Frondizi podľahol tlaku armády a vojenské presuny schválil. 28. marca 1962 vyzvali členovia generálneho štábu armády prezidenta Frondiziho k rezignácii. Ten ju odmietol a povedal, že neodstúpi, neopustí krajinu a ani nespácha samovraždu. Armáda tak na druhý deň oficiálne vyhlásila, že prezidenta zosadila. Ešte v ten istý teň bol Frondizi umiestnený do väzenia na ostrov Martín García, neskôr do horského strediska v Andách San Carlos de Bariloche. Na miesto prezidenta armáda dosadila senátora Josého María Guida, ktorý však odmietol funkciu prezidenta prijať. Urobil tak až po požiadaní Frondiziho v čase, kedy už vodcovia povstania spali. Tí tak boli po zobudení prekvapení, keď zistili, že Guido zložil počas noci prezidentskú prísahu. Veliteľ prevratu generál Raúl Poggi už bol dokonca pripravený prevziať moc, keďže rokovania s Guidom, ale i Frondizim boli počas noci bezvýsledné. Dosadením civilistu sa však armáda vyhla obvineniam z priameho vojenského prevratu voči zvolenému prezidentovi.
Život po odchode z funkcie prezidenta.
Až do polovice roka 1963 trvalo Frondiziho uväznenie. Následne mu bolo umožnené pokračovať v politickom živote, pôvodnú frakciu Hnutie integrácie a rozvoja zmenil aj so svojimi stúpencami v danom roku na novú politickú stranu, ktorej sa stal lídrom. V auguste 1964 bol terčom neúspešného atentátu, z ktorého vyšiel bez zranení. S určitosťou sa nepodarilo zistiť, kto za atentátom stál, ani to, čo bolo v skutočnosti cieľom útoku. Sám Frondizi obvinil vládu prezidenta Artura Umberta Illiu, no objavili sa aj úvahy o tom, že v skutočnosti nešlo o pokus o zabitie Frondiziho, ale o pokus Perónistov o zastrašenie prezidenta Illiu a jeho vlády kvôli zamietnutiu návratu Juana Peróna do krajiny. V nasledujúcom období začal pôsobiť ako novinár v týždenníku Confirmado. V roku 1966 podporoval zosadenie prezidenta Illiu, lebo sa domnieval, že to Argentínu oslobodí od zahraničných monopolov. Na začiatku 70. rokov 20. storočia mu bolo dovolené vycestovať, najprv navštívil Peru, neskôr sa v Španielsku stretol s Juanom Perónom, s ktorým sa dohodol na podpore Peróna v prípadných voľbách. Podrobnosti rozhovoru s Perónom však neboli nikdy zverejnené. Následne však krajne pravicová teroristická organizácia Argentínska antikomunistická aliancia zavraždila Frondiziho brata Silvia.
Po smrti dcéry Eleny v roku 1976 sa Frondizi stiahol z politiky, do ktorej sa vrátil až po obnovení demokracie v roku 1983, no iba symbolicky pri inaugurácii prezidenta Raúla Alfonsína. Počas vlády poslednej vojenskej diktatúry, ktorá sa k moci dostala v roku 1976 však bol kritizovaný, lebo dovolil členom svojej strany zúčastňovať sa na jej vláde. V roku 1981 sa ale pripojil k ďalším politickým stranám, ktoré začali na diktatúru vyvíjať tlak na obnovenie demokracie. V roku 1983, teda po obnovení demokracie sa však jeho strana nedokázala uchytiť a vo voľbách získala veľmi nízku podporu, keďže Frondizi odmietol odsúdiť zločiny vojenskej chunty. Prezident Alfonsín s ním dokonca odmietol spolupracovať. V tomto období však už trpel počiatočnými štádiami parkinsonovej choroby. Následne sa stal podporovateľom spolupráce s Justicialistickou stranou a vo voľbách v roku 1989 podporil jej kandidáta Carlosa Menema. V apríli 1995 zomrel Frondizi vo veku 86 rokov v talianskej nemocnici v Buenos Aires prakticky v zabudnutí. V hlavnom meste je aj pochovaný.
Osobný život.
Frondiziho brat Silvio bol právnik a marxistický intelektuál, ktorého v roku 1974 zavraždili eskadry smrti pravicovej teroristickej organizácie Argentínska antikomunistická aliancia. Ďalší brat Risieri bol filozof a antropológ, pôsobil tiež ako rektor Univerzity v Buenos Aires. Brat Ricardo Amadeo bol významným profesorom anglického jazyka.
5. januára 1933 sa oženil s Elenou Faggionatovou, s ktorou mal jednu dcéru Elenu, ktorá sa narodila v roku 1937. 19. augusta 1976 jeho dcéra vo veku 39 rokov zomrela. V roku 1991 zomrela jeho manželka.

</doc>
<doc id="623885" url="https://sk.wikipedia.org/wiki?curid=623885" title="Newtonova rovnica">
Newtonova rovnica

Newtonova rovnica alebo Newtonov vzťah môže byť:

</doc>
<doc id="623887" url="https://sk.wikipedia.org/wiki?curid=623887" title="Newtonov vzorec">
Newtonov vzorec



</doc>
<doc id="623888" url="https://sk.wikipedia.org/wiki?curid=623888" title="Súčiniteľ prestupu tepla prúdením">
Súčiniteľ prestupu tepla prúdením



</doc>
<doc id="623889" url="https://sk.wikipedia.org/wiki?curid=623889" title="Merná tepelná prestupnosť">
Merná tepelná prestupnosť



</doc>
<doc id="623890" url="https://sk.wikipedia.org/wiki?curid=623890" title="Plošná tepelná prestupnosť">
Plošná tepelná prestupnosť



</doc>
<doc id="623891" url="https://sk.wikipedia.org/wiki?curid=623891" title="Plošný tepelný odpor prestupu">
Plošný tepelný odpor prestupu



</doc>
<doc id="623892" url="https://sk.wikipedia.org/wiki?curid=623892" title="Plošný tepelný odpor pri prestupe tepla">
Plošný tepelný odpor pri prestupe tepla



</doc>
<doc id="623893" url="https://sk.wikipedia.org/wiki?curid=623893" title="Odpor pri prestupe tepla">
Odpor pri prestupe tepla



</doc>
<doc id="623894" url="https://sk.wikipedia.org/wiki?curid=623894" title="Tepelný odpor tekutiny pri jednotkovej ploche">
Tepelný odpor tekutiny pri jednotkovej ploche



</doc>
<doc id="623895" url="https://sk.wikipedia.org/wiki?curid=623895" title="Merný tepelný odpor">
Merný tepelný odpor

Merný tepelný odpor môže byť:

</doc>
<doc id="623900" url="https://sk.wikipedia.org/wiki?curid=623900" title="Šen-čou i chao">
Šen-čou i chao



</doc>
<doc id="623901" url="https://sk.wikipedia.org/wiki?curid=623901" title="Šen-čou er chao">
Šen-čou er chao



</doc>
<doc id="623902" url="https://sk.wikipedia.org/wiki?curid=623902" title="Šen-čou san chao">
Šen-čou san chao



</doc>
<doc id="623903" url="https://sk.wikipedia.org/wiki?curid=623903" title="Šen-čou s' chao">
Šen-čou s' chao



</doc>
<doc id="623904" url="https://sk.wikipedia.org/wiki?curid=623904" title="Šen-čou wu chao">
Šen-čou wu chao



</doc>
<doc id="623905" url="https://sk.wikipedia.org/wiki?curid=623905" title="Šen-čou liou chao">
Šen-čou liou chao



</doc>
<doc id="623906" url="https://sk.wikipedia.org/wiki?curid=623906" title="Šen-čou čchi chao">
Šen-čou čchi chao



</doc>
<doc id="623907" url="https://sk.wikipedia.org/wiki?curid=623907" title="Šen-čou pa chao">
Šen-čou pa chao



</doc>
<doc id="623908" url="https://sk.wikipedia.org/wiki?curid=623908" title="Šen-čou ťiou chao">
Šen-čou ťiou chao



</doc>
<doc id="623909" url="https://sk.wikipedia.org/wiki?curid=623909" title="Šen-čou š' chao">
Šen-čou š' chao



</doc>
<doc id="623910" url="https://sk.wikipedia.org/wiki?curid=623910" title="Šen-čou š'-i chao">
Šen-čou š'-i chao



</doc>
<doc id="623911" url="https://sk.wikipedia.org/wiki?curid=623911" title="Tchien-kung i chao">
Tchien-kung i chao



</doc>
<doc id="623912" url="https://sk.wikipedia.org/wiki?curid=623912" title="Tchien-kung er chao">
Tchien-kung er chao



</doc>
<doc id="623913" url="https://sk.wikipedia.org/wiki?curid=623913" title="Zeuxis (sochár)">
Zeuxis (sochár)

Zeuxis () bol starogrécky sochár.
Zeuxis, grécky sochár neznámeho rodiska, tvoril zrejme na konci 2. alebo na začiatku 1. storočia pred Kr. Zo sochárskych diel tohto umelca sa zachovala len mramorová socha sediaceho muža (zrejme socha filozofa Karneada z Kyrény). Niektorí znalci antického umenia predpokladajú, že tu ide o rímsku kópiu (Lippold, Adriani). Táto značne poškodená socha, datovaná do 1. stor. pred Kr., je zhotovená z pentelského mramoru, na podstavci má signatúru svojho zhotoviteľa:
- text v starogréčtine
Objavili ju v roku 1902 v Ríme. Dnes je uložená v Metropolitan Museum of Art v New Yorku.

</doc>
<doc id="623914" url="https://sk.wikipedia.org/wiki?curid=623914" title="Čchang-čeng er chao F">
Čchang-čeng er chao F



</doc>
<doc id="623915" url="https://sk.wikipedia.org/wiki?curid=623915" title="ÚS SR">
ÚS SR



</doc>
<doc id="623916" url="https://sk.wikipedia.org/wiki?curid=623916" title="NS SR">
NS SR



</doc>
<doc id="623917" url="https://sk.wikipedia.org/wiki?curid=623917" title="NKÚ SR">
NKÚ SR



</doc>
<doc id="623918" url="https://sk.wikipedia.org/wiki?curid=623918" title="Sósos">
Sósos

Sósos ("Sósos") môže byť:

</doc>
<doc id="623919" url="https://sk.wikipedia.org/wiki?curid=623919" title="José María Guido">
José María Guido

José María Guido (* 29. august 1910, Buenos Aires – † 13. jún 1975, Buenos Aires) bol argentínsky politik a právnik. V roku 1962 sa stal 27. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 32. prezidenta krajiny. Pred tým pôsobil ako dočasný predseda senátu (dočasný predseda reálne vedie senát, keďže na jeho čele formálne stojí viceprezident krajiny).
Životopis.
Narodil sa v meste Buenos Aires do rodiny talianskych prisťahovalcov. V roku 1940 úspešne ukončil štúdium práva na Národnej univerzite v La Plate. Následne vstúpil do Radikálnej občianskej únie a odišiel do mesta Viedma v provincii Río Negro pracovať ako advokát. Tu sa stal miestnym predsedom Radikálnej občianskej únie, postupne sa však prepracoval aj do celoštátneho vedenia strany. V roku 1954 bol už jej podpredsedom. O tri roky neskôr sa radikálna strana rozdelila na podporovateľov Artura Frondiziho, ktorí si vytvorili novú stranu Nekompromisnú radikálnu občiansku úniu a Ricarda Balbína, ktorí si zas vytvorili Ľudovú radikálnu občiansku úniu. Frondizi presadzoval zmierenie s bývalým prezidentom vyhnaným do exilu Juanom Perónom, naopak Balbín presadzoval pokračovanie boja proti Perónovi po boku armády. Guido sa pridal k Frondizimu a vstúpil do jeho novej strany. Vo februári 1958 povolila armáda konanie prezidentských volieb, v ktorých vyhral Frondizi, Guido sa stal senátorom federálneho senátu. O mesiac neskôr bol zvolený za jeho dočasného predsedu, ktorý fakticky senát riadi, keďže formálnym predsedom je viceprezident krajiny. V tom istom roku však rezignoval viceprezident krajiny Alejandro Gómez a tak sa Guido stal druhým najvyššie postaveným predstaviteľom krajiny po prezidentovi a súčasne jeho nástupcom. Armáda však bola po celý čas Frondiziho funkčného obdobia nespokojná s jeho krokmi.
V roku 1962 zrušil Frondizi napriek tlaku armády zákaz Peronistickej strany, keďže sa v tomto roku sa mali uskutočniť voľby. Zákaz Peronistickej strany platil od vojenského prevratu v roku 1955. Frondizi chcel povoliť účasť Perónistom, lebo bol presvedčený, že ich porazí. Frondizi síce nakoniec voľby vyhral, no iba tesne, Perónisti získali niekoľko provincii. Toto sa vôbec nepáčilo armáde, ktorá požadovala zrušenie výsledkov volieb v provinciách, kde Perónisti vyhrali. Zároveň vyslala do týchto provincii vojenské jednotky. Prezident Frondizi podľahol tlaku armády a vojenské presuny schválil. 28. marca 1962 vyzvali členovia generálneho štábu armády prezidenta Frondiziho k rezignácii. Ten ju odmietol a povedal, že neodstúpi, neopustí krajinu a ani nespácha samovraždu. Armáda tak na druhý deň oficiálne vyhlásila, že prezidenta zosadila. Ešte v ten istý teň bol Frondizi umiestnený do väzenia na ostrov Martín García. Na miesto prezidenta armáda dosadila práve Josého María Guida, ktorý však odmietol funkciu prezidenta prijať. Urobil tak až po požiadaní Frondiziho v čase, kedy už vodcovia povstania spali. Tí tak boli po zobudení prekvapení, keď zistili, že Guido zložil počas noci prezidentskú prísahu. Veliteľ prevratu generál Raúl Poggi už bol dokonca pripravený prevziať moc, keďže rokovania s Guidom, ale i Frondizim boli počas noci bezvýsledné. Dosadením civilistu sa však armáda vyhla obvineniam z priameho vojenského prevratu voči zvolenému prezidentovi.
Prvým opatrením prezidenta muselo byť zrušenie posledných volieb, čo aj o niekoľko dní urobil. Ekonomické otázky sa rozhodol riešiť s pomocou liberálneho ekonomického tímu, ktorý nechal vytvoriť. Politická nestabilita ale spôsobila ďalšie zníženie hodnoty národnej meny. Nová vláda tak musela pristúpiť k radiálnym ekonomickým krokom, ktoré zahŕňali dokonca pozastavenie vyplatenia mzdy štátnym zamestnancom a stanovenie nových druhov daní. Armáda bola v názore na nové opatrenia rozdelená. Na jednej strane stálo krídlo Azules, teda Modrých a na druhej Colorados, teda Červených. Azules podporovali civilnú vládu zameranú proti komunizmu a Colorados požadovali vojenskú diktatúru. Modrí nakoniec dokázali presadiť svoje názory a boli tak vypísané nové voľby na rok 1963. Tieto vyhral lekár Arturo Umberto Illia z konkurenčnej Ľudovej radikálnej občianskej únie. Po voľbách sa Guido stiahol z politického života. Na začiatku 70. rokov 20. storočia bol ešte na krátky čas dosadený Perónistami do vedenia jednej zo štátnych spoločností. V júni 1975 zomrel v Buenos Aires, kde je aj pochovaný.

</doc>
<doc id="623920" url="https://sk.wikipedia.org/wiki?curid=623920" title="Socha jednoty">
Socha jednoty

Socha jednoty je socha bojovníka za nezávislosť Indie Sardára Vallabhbháího Patéla (1875 – 1950) v okrese Narmada v indickom Gudžaráte. V súčasnej dobe drží rekord pre najvyššiu sochu na svete s výškou 182 metrov. Vallabhbháí Patél bol jedným z najvýznamnejších lídrov indického hnutia za nezávislosť a prvý podpredseda vlády Indie. Socha je na riečnom ostrove s výhľadom na priehradu Narmada pri Rajpiple, 100 kilometrov juhovýchodne od mesta Vadodara. 
Pamätník a jeho okolie zaberajú viac ako 2 hektáre a sú obklopené umelým jazerom s rozlohou . Socha bola postavená spoločnosťou Larsen &amp; Toubro, ktorá v októbri 2014 podpísala zmluvu na projektovanie, výstavbu a údržbu v hodnote 420 miliónov amerických dolárov. Stavba sochy sa začala 31. októbra 2014 a ukončila sa v polovici októbra 2018. Sochu navrhol indický sochár Ram V. Sutar.
Celková výška konštrukcie od jej základne je 240 metrov, so základňou výšky 58 metrov, pričom samotná výška sochy je 182 metrov. Je konštruovaná oceľovým rámom, spevneným cementovým betónom, a bronzovým obkladom. Stavba sochy si vyžiadala 75 000 kubických metrov betónu, 5 700 ton oceľovej konštrukcie, 22 500 ton bronzových listov.
Socha bola dokončená za 33 mesiacov. Dovtedy najvyššou sochou na svete bol 128 metrov vysoký Budha v čínskej provincii Che-nan. Nové dielo je takmer dvakrát vyššie ako newyorská Socha slobody.

</doc>
<doc id="623922" url="https://sk.wikipedia.org/wiki?curid=623922" title="Kozmická medicína">
Kozmická medicína

Kozmická medicína alebo kozmické lekárstvo je samostatný medicínsky vedný odbor (pôvodne súčasť leteckej medicíny), ktorý sa venuje skúmaniu fyzikálnych a chemických vplyvov pôsobiacich počas kozmického letu na ľudské telo, teda najmä vplyvy spojené s preťažením pri štarte a pristávaním kozmickej lode, s beztiažovým stavom, s účinkami žiarenia, s rytmom života a problémy stravovania a uzavretého ekologického systému.
Podľa smernice Ministerstva školstva Slovenskej republiky č. 27/2006-R z 21. decembra 2006 o sústave odborov vedy a techniky a číselníku odborov vedy a techniky sa kozmická medicína spolu s leteckou medicínou zaraďuje do odboru letecké a kozmické lekárstvo, ktorý patrí do podskupiny zdravotných vied, patriacej do skupiny lekárskych vied.

</doc>
<doc id="623923" url="https://sk.wikipedia.org/wiki?curid=623923" title="Národný pamätník olympionikov">
Národný pamätník olympionikov

Národný pamätník olympionikov je pamätník nachádzajúci sa na Národnom cintoríne v Martine na počesť olympionikov zo Slovenska. Podľa Štatútu Pamätníka olympionikov ide o symbolický prejav vďaky občanov Slovenskej republiky výnimočným už nežijúcim športovcom - medailistom z olympijských hier za reprezentáciu krajiny. Autorom pamätníka je slovenský architekt Ing. Mojmír Vychodil. Pamätník spravuje Slovenský olympijský výbor.
História.
Existujúci pamätník je výsledkom dlhoročných snáh o zriadenie pietneho miesta, na ktorom by si mohla verejnosť uctiť pamiatku športovcov, ktorí reprezentovali svoju vlasť na najvyššej úrovni - na olympijských hrách. Významní predstavitelia slovenského olympijského hnutia - predovšetkým čestný člen SOV Bohumil Golian, čestný predseda Slovenského olympijského výboru Vladimír Černušák a predseda Združenia olympijských klubov Slovenskej republiky Ivan Čierny - sa už od deväťdesiatych rokov 20. storočia vyslovovali za myšlienku vybudovania pamätníka po vzore iných krajín. Napokon sa myšlienky chopil Slovenský olympijský výbor a začal s rokovaním o umiestnení pamätníka. Do úvahy prichádzala Bratislava či Vysoké Tatry. Rozhodnutie padlo na mesto Martin, ktoré ponúklo dôstojné miesto na Národnom cintoríne a finančnú spoluúčasť na projekte. Na dizajn nového pamätníka bola 10. mája 2012 vyhlásená súťaž a spomedzi 19 súťažných návrhov bol vybraný projekt mladého bratislavského architekta Mojmíra Vychodila.
Základný kameň Národného pamätníka olympionikov na Národnom cintoríne v Martine položili 6. novembra 2013. Bolo však treba doriešiť financovanie celej stavby. Okrem príspevku Medzinárodného olympijského výboru, Slovenského olympijského výboru a mesta Martin (dotácia 20 tisíc eur z mestského rozpočtu) bola vyhlásená aj verejná zbierka. 
O necelý rok od položenia základného kameňa, 16. októbra 2014, dokončený pamätník slávnostne odhalilo šesť slovenských olympionikov - Eva Šuranová, Mária Jasenčáková, Danka Barteková, Anton Urban, Jozef Labuda a Michal Martikán. Večný oheň na pamätníku zapálil dvojnásobný bronzový medailista a predseda komisie športovcov SOV Jozef Gӧnci. 
Architektúra.
Pamätník má obdĺžnikový pôdorys. Na vyvýšenom čiernom podstavci z čiernej žuly Nero Zimbabwe s lešteným povrchom je umiestnených päť žulových okruhliakov zo svetlo šedej žuly s tryskaným povrchom, každá s priemerom približne 1 meter a hmotnosťou okolo 3 ton. Podstavec predstavuje krajinu a jej obyvateľov, kamene symbolizujú päť olympijských kruhov a zároveň tatranské štíty, ktoré sa týčia vysoko nad krajinou a sú nositeľmi najvyšších ľudských ideálov. Uprostred kamenných gúľ je zapustený kahan - večný oheň, ktorý predstavuje olympijský oheň. Leštený povrch podstavca je členený na jednotlivé obdĺžniky (predstavujúce jednotlivých ľudí žijúcich v krajine), pričom z množstva "bezmenných" nepravidelne vystupujú farebné tabuľky predstavujúce výnimočných športovcov. Dlaždice majú zlatú (zliatina Cu - Al), striebornú (anticoro) alebo bronzovú farbu - vždy podľa toho, akú najcennejšiu medailu športovec na olympijských hrách získal. Na každej tabuľke je uvedené meno a základné faktografické údaje o príslušnom olympionikovi. Pri odhalení pamätníka bolo do podstavca osadených 24 kusov dlaždíc s menami športovcov, z toho 21 bolo umiestnených na vodorovnej ploche a 3 na čelnej kolmej stene podstavca.
Dielo získalo Výročnú trofej Medzinárodného olympijského výboru „Šport a umenie“ 2014 a Cenu Ladislava Chudíka za architektonické dielo propagujúce šport a olympizmus 2014.
Štatút pamätníka a ocenení športovci.
"Štatút Pamätníka olympionikov" je dokument, ktorý popisuje účel pamätníka, jeho podobu a upravuje pravidlá, podľa ktorých je možné umiestniť na pamätník meno športovca. Bol schválený dňa 25. februára 2016 v Bratislave na zasadnutí Výkonného výboru Slovenského olympijského výboru. K úpravám v Štatúte došlo 4. mája 2017.
V zmysle Štatútu má právo na umiestnenie tabuľky s menom každý nežijúci olympijský medailista, ktorý sa narodil na území Slovenska. Ak získal viacero rôznych medailí, tabuľka bude mať farbu najcennejšej z nich. Tabuľka má obsahovať okrem mena a priezviska (u žien vrátane rodného priezviska) aj druh športu, rok konania olympiády, medailové umiestnenie a štát, ktorý vtedy športovec reprezentoval. Štatút pripúšťa aj možnosť umiestniť na pamätník tabuľku olympionika, ktorý sa nenarodil na území Slovenska, ale výrazne sa zaslúžil o jeho reprezentáciu. Nomináciu športovca navrhuje päťčlenná nominačná komisia, ktorú vymenúva a odvoláva Výkonný výbor Slovenského olympijského výboru. Predsedom komisie je prezident SOV. 

</doc>
<doc id="623925" url="https://sk.wikipedia.org/wiki?curid=623925" title="Medzinárodné letisko O'Hare">
Medzinárodné letisko O'Hare



</doc>
<doc id="623931" url="https://sk.wikipedia.org/wiki?curid=623931" title="Janice Fiamengo">
Janice Fiamengo

Janice Fiamengo (* 1964, Vancouver, Kanada) je kanadská profesorka literárnej vedy, ktorá pôsobí na University of Ottawa.
Vysokoškolské štúdium absolvovala na University of British Columbia (B.A. 1986, M.A. 1988, Ph.D. 1996). Postdoktorandské štipendium získala na Simon Fraser University. Štyri roky pôsobila na University of Saskatchewan a od roku 2003 pôsobí ako profesorka (teda pedagogička s definitívou) na University of Ottawa. Vo svojom výskume sa zameriava na ranú (anglickojazyčnú) kanadskú literatúru a ranú kanadskú žurnalistiku.
Opísala sa ako pôvodne radikálna a neskôr umiernená feministka, ktorá zažila zmenu vo svojich politických postojoch po útokoch z 11. septembra 2001. Od roku 2013 verejne vystupuje ako kritička moderného feminizmu a sama sa označuje za „antifeministku“. Podobne ako ďalší známi kanadskí akademici Jordan B. Peterson a Gad Saad kritizuje vplyv politickej korektnosti (napr. vo forme snahy obmedzovať slobodu slova) a postmodernizmu na výskum v sociálnych vedách a akademické prostredie v angloamerickej kultúrnej oblasti.

</doc>
<doc id="623933" url="https://sk.wikipedia.org/wiki?curid=623933" title="No Milk Today">
No Milk Today

„No Milk Today“ je skladba, ktorú napísal Graham Gouldman a pôvodne ju nahrala anglická skupina Herman's Hermits. Vydaná ako singel bola v októbri 1966 s B-stranou „My Reservation's Been Confirmed“, pričom obsadil 7. miesto v britskom rebríčku UK Singles Chart. Hoci singel nebol nikdy vydaný v USA, v mnohých európskych krajinách bol hitom.

</doc>
<doc id="623936" url="https://sk.wikipedia.org/wiki?curid=623936" title="Chuwi">
Chuwi

Chuwi je čínsky výrobca spotrebnej elektroniky, predovšetkým tabletov, notebookov a konvertibilných zariadení 2 v 1. Zameriava sa hlavne na lacné a cenovo dostupné zariadenia pre širokú verejnosť. Parametrami patria skôr medzi low-end alebo strednú triedu. Spoločnosť svoje zariadenia predáva celosvetovo na najznámejších čínskych predajných portáloch.

</doc>
<doc id="623937" url="https://sk.wikipedia.org/wiki?curid=623937" title="Kozmické lekárstvo">
Kozmické lekárstvo



</doc>
<doc id="623938" url="https://sk.wikipedia.org/wiki?curid=623938" title="Letecká medicína">
Letecká medicína

Letecká medicína alebo letecké lekárstvo je samostatný medicínsky vedný odbor zameraný na starostlivosť o zdravie človeka (výkonných letcov, palubného personálu) v procese realizácie a zabezpečovania letov, vychádzajúci predovšetkým z rozboru reakcií na podnety v prostredí so vzťahmi špecifickými pre letectvo. Cieľom odboru je zníženie nepriaznivých vplyvov na človeka a zabezpečenie maximálnej bezpečnosti a pohodlia.
Podľa smernice Ministerstva školstva Slovenskej republiky č. 27/2006-R z 21. decembra 2006 o sústave odborov vedy a techniky a číselníku odborov vedy a techniky sa letecká medicína spolu s kozmickou medicínou zaraďuje do odboru letecké a kozmické lekárstvo, ktorý patrí do podskupiny zdravotných vied, patriacej do skupiny lekárskych vied.

</doc>
<doc id="623939" url="https://sk.wikipedia.org/wiki?curid=623939" title="Letecké lekárstvo">
Letecké lekárstvo



</doc>
<doc id="623940" url="https://sk.wikipedia.org/wiki?curid=623940" title="Sendvič (letectvo)">
Sendvič (letectvo)

Sendvič () je konštrukčný prvok draka lietadla zložený z dvoch dosiek spojených ľahkou, voštinovou, penovou alebo podobnou výplňou. Pri voštinovom sendviči (angl. "honeycomb sandwich") tvorí jadro sendviča (stredná vrstva sendvičovej dosky) kovová voština alebo voština z umelej hmoty.

</doc>
<doc id="623941" url="https://sk.wikipedia.org/wiki?curid=623941" title="Sendvič (rozlišovacia stránka)">
Sendvič (rozlišovacia stránka)

Sendvič (do roku 1940 kodifikované v tvare: "sandwich") môže byť:

</doc>
<doc id="623942" url="https://sk.wikipedia.org/wiki?curid=623942" title="Sandwich">
Sandwich

Sandwich môže byť:

</doc>
<doc id="623943" url="https://sk.wikipedia.org/wiki?curid=623943" title="Nová hodvábna cesta">
Nová hodvábna cesta

Nová hodvábna cesta (skratka NHC) alebo tiež stratégia Jeden pás, jedna cesta (One Belt, One Road, skratka OBOR) je hospodárska iniciatíva predstavená prezidentom Čínskej ľudovej republiky Si Ťin-pchingom v septembri 2013, zameraná na zlepšenie dopravnej infraštruktúry pre potreby obchodu.
Ide o komplexnú finančnú a obchodnú stratégiu, ktorá má predstavovať odpoveď ČĽR na nevyváženú geoekonomickú globálnu situáciu a kladie si za cieľ zvýšiť globálny vplyv ČĽR. Vízia Novej hodvábnej cesty obsahuje dve hlavné obchodné cesty. Prvú po súši, ktorá kopíruje starovekú a stredovekú Hodvábnu cestu a vedie z Číny cez Strednú Áziu do Európy ("Belt"). Druhá, námorná, má viesť cez Melackú úžinu a Bengálsky záliv okolo Indického subkontinentu k východným brehom Afriky a ďalej skrz Suezský prieplav do Európy ("Road").
Dôvody pre vznik iniciatívy.
Existujú dva dôvody, vonkajší a vnútorný, ktorý prispeli k vytvoreniu NHC. Prvým je tlak na ČĽR zo strany USA. Administratíva Baracka Obamu pripravila medzi rokmi 2009 – 2012 stratégiu nového vyvažovania vo východnej Ázii, nazývanú aj "americký pivot". USA sa snažili primäť svojich spojencov v oblasti, najmä Japonsko, Filipíny a Vietnam k väčšej asertivite vo vzťahu k čínskym expanzívnym nárokom pri teritoriálnych sporoch v Juhočínskom a Východočínskom mori. Druhým, interným dôvodom je spomaľovanie čínskej ekonomiky v dôsledku globálnej hospodárskej krízy, šíriacej sa od roku 2008. Kríza spôsobila, že čínske hlavné exportné trhy v USA a v Európe zrazu vykazovali menší dopyt po čínskych produktoch. Čína sa pokúsila tento pokles krátkodobo prekonať stimulom 4 biliónov yuanov do domácej ekonomiky, aby zvýšila kúpnu silu domáceho obyvateľstva. Toto však bolo iba krátkodobé opatrenie a hlasy v ČĽR volali po väčšej orientácii na západ od Číny, do oblasti Strednej Ázie, kde by mohli existovať možnosti pre export.
Počiatky projektu.
Prvé zmienky sa objavili v septembri 2013, keď čínsky prezident Si Ťin-pching na návšteve Kazachstanu počas prejavu s názvom 'Promote People-to-People Friendship and Create a Better Future' na Nazarbajevově univerzite v Astane prvýkrát zmienil Iniciatívu ekonomické Hodvábnej cesty, vedené po cestách a železniciach a do určitej miery kopírujúci starovekú Hodvábna cesta v troch smeroch. Prvý do Strednej Ázie, Ruska a Európy, druhá do Perzského zálivu a Stredozemného mora. Tretí do juhovýchodnej Ázie, južnej Ázie a Indického oceánu.
Si Ťin-pching tiež opísal spoluprácu s krajinami Strednej Ázie stojaci na piatich pilieroch: komunikáciu, prepojenosti, uľahčenie obchodu, zlepšenie obehu peňazí a posilnenie trhovej smeny medzi ľuďmi. K väčšej spolupráci krajín má viesť práve Novodobá hodvábna cesta, konkrétne jej dve časti. Druhou o mesiac neskôr načrtol pri návšteve Indonézie počas prejavu v parlamente. Námorná Hodvábna cesta 21. storočia má spájať čínskej východnej prístavy s Európou a má mať dva hlavné smery. Z Číny cez Juhočínske more skrz Indický oceán do Európy a z Číny cez Juhočínske more do južného Pacifiku. Všetky časti cesty využijú už vytvorenú infraštruktúru na súši i na mori. Celkovo je plánované prepojiť na 12 000 kilometrov ciest.
V marci 2014 boli vládou odhalené ďalšie detaily, zároveň väčšina najväčších čínskych priemyselných a finančných spoločností zverejnila svoje plány zahŕňajúce Novodobú hodvábnu cestu do obchodných stratégií. Od roku 2015 získava rozsiahly dopravno ekonomický projekt postupne čoraz konkrétnejšie obrysy. V Číne ho do plánovania zahrnuli všetky administratívne celky a v medzinárodnom meradle sú víziu naklonené prakticky všetky zapojené krajiny. Číne sa podarilo vyjednať rad bilaterálnych i multilaterálnych dohôd. Prehĺbila sa spolupráca s ASEAN a EÚ. Iniciatíva One belt One road je financovaná radom finančných inštitúcií. Napríklad Silk Road Fund, založený v novembri 2014 sa podieľa sumou 40 miliárd USD, Asian Infrastructure Investment Bank (AIIb) založená v júni 2015 čiastkou 100 miliárd USD, BRICS New Development Bank založená v júli 2014 sumou 100 miliárd a China Investment Corp založená v januári 2015 pridala 50 až 100 miliárd USD.
Vzhľadom na povahu celej stavby je nutné brať ohľad aj na ďalšie riziká spojené s realizáciou projektu. Najmä sa jedná o rad bezpečnostných a environmentálnych rizík, ktorých povahou sa Čína musí vedľa geopolitického vyjednávania zaoberať ešte pred samotnou výstavbou celej cesty. Dva segmenty spojené s výstavbou - doprava a samotné stavebné práce vyčnievajú v kontexte dopadu na životné prostredie najviac. Riziká projektu sa tiež riešila na Klimatické konferencii v Paríži v roku 2015.
Zámery jednotlivých štátov.
Nová hodvábna cesta vedie od východného pobrežia Číny až do Rotterdamu a každý štát, nachádzajúce sa na trase nové cesty, môže z tejto spolupráce ťažiť ekonomické i kultúrne výhody. Navyše vďaka silnejšej regionálnej spolupráce krajín, zapojených do organizácie, dôjde k zlepšovaniu procesu ekonomickej integrácie a globalizácie. Čína ako hlavný iniciátor vzniku Nové hodvábnej cesty rozhoduje o takmer všetkých dôležitých nariadeniach, ktoré určujú, ako sa bude naďalej táto obchodná cesta vyvíjať. Najdôležitejším čínskym zámerom pri obnovovaní cesty bolo pomôcť domácej ekonomike a uľahčiť čínskou ekonomickú expanziu v zahraničí. Pre Čínu je veľmi výhodné, že trasa začína na pobreží Východočínskeho mora a následne prechádza aj menej rozvinutými provinciami Číny, čo prispieva k tomu, že štátne podniky tu začínajú čoraz viac investovať a jednotlivé regióny sa po ekonomickej stránke vyrovnávajú.
Prvotným plánom obnovenie Hodvábnej cesty bolo zvýšenie čínskeho ekonomického vplyvu v oblasti Strednej Ázie, až neskôr prišla Čína s myšlienkou užšej spolupráce aj s európskymi štátmi. Regionálnu spoluprácu Číny s krajinami Strednej Ázie sa snaží Číňania vylepšiť predovšetkým zlepšením komunikácie, prepojením, uľahčením obchodu a posilnením peňažného obehu. Čínske inštitúcie investovali nemalé prostriedky do zlepšenia infraštruktúry na trase cesty v snahe zvýšenia obchodu s Európskou úniou. Čína chce lepším vyvážením tovaru, kapitálu a práce znížiť domáce nadprodukcii a tiež pomôcť internacionalizácii čínskeho jüanu.
Krajiny Strednej Ázie
Nová hodvábna cesta je veľmi výhodná aj pre štáty Strednej Ázie. Už v roku 2001 vytvorili Shanghai Cooperation Organization (SCO), ktorá spája Čínu, Kazachstan, Kirgizsko, Rusko, Tadžikistan, Uzbekistan, Indiu a Pakistan. Vďaka pomoci od Číny majú tieto krajiny možnosť rýchlo rozvíjať svoju ekonomiku, výrazne zlepšiť bezpečnosť a tiež posilniť svoju stabilitu hlavne po tom, čo sa NATO začalo zameriavať na iné problémy a Rusko má problémy ohľadom Ukrajiny. Tieto zmeny by mali pomôcť v boji proti terorizmu, separatizmu a fundamentalizmu čiže proti nechceným javom, ktoré dlhodobo bránia v lepšie obchodné a ekonomické spoluprácu.
Štáty Strednej Ázie profitujú aj z čínskych investícií do infraštruktúry, lebo práve na území týchto krajín je zaostalosť v oblasti infraštruktúry najvyššia. V rámci transportu sa však nejedná len o pozemnú dopravu, Čína v týchto končinách investuje aj do výstavby plynovodov a ropovodov, čím by chcela vylepšiť dodávky energie ako zo Strednej Ázie, ako aj z oblasti Blízkeho Východu. Momentálne sú čínske ropovody a plynovody zraniteľné, pretože 80% z nich vedie cez Melacký prieliv v juhovýchodnej Ázii. Dôležitým bodom pre čo najlepšie využitie Nové hodvábnej cesty je aj spoločný výskum a výmena dát a technických zručností medzi vysokými školami a rôznymi inštitúciami v krajinách, nachádzajúcich sa pozdĺž trasy. Práve v Strednej Ázii investovala Čína najviac do zlepšenia školstva v snahe vytvoriť z Novej hodvábnej cesty i "rieku vedomostí". Všetky tieto investície, ktoré Čína vykonala na území Strednej Ázie, vylepšujú vzťahy Číny a štátov Strednej Ázie a zväčšujú čínsku sféru vplyvu v tejto oblasti.
Rusko
Tento fakt sa však silne nepáči Rusku, ktoré Strednej Ázii považuje za svoju sféru vplyvu a dostáva sa týmto do konfliktu s čínskymi záujmami. Rusko nemalo žiadnu oficiálnu stratégiu pre Novú hodvábnu cestu, "ich hlavným zámerom je obhajovať svoje záujmy v Strednej Ázii ako za Sovietskeho zväzu." Po nástupe Putina na post prezidenta v Rusku v roku 2000 sa Rusko a Čína začali zbližovať. Zbližovanie krajín znamenalo, že vzťahy Ruska voči Západu sa zhoršovali. Euromajdan a reakcia Ruska ešte viac krajiny zblížili. "Prezident Xi a Putin sa stretli pri začatí Zimných olympijských hier v Soči 6. februára 2014, krátko potom Rusko a Čína podpísali veľkú plynovú dohodu." Jedenásteho septembra 2014 na summite SCO prezidenti Xi a Putin sľúbili kooperáciu na veľkých projektoch a pomoc vo vzájomnom rozvoji.
India a Pakistan
India nie je súčasťou Novej hodvábnej cesty, má svoje vlastné iniciatívy ako "Act East", "Connect Central Asia" a "Cotton route", ktoré priamo súperia s Novou hodvábnou cestou. "Čína vždy chcela obklopiť južnej Ázii 'perlovým náhrdelníkom' - sietí prístavov, spájajúce jej východné pobrežie s Blízkym východom." S Pakistanom je situácia úplne opačná, Čína investuje do Pakistanu a potom, čo sa USA stiahli z Afganistanu, sa stáva jeho hlavným spojencom.
Európa
"Európa sa vidí ako model, ku ktorému by Čína mala ašpirovať. Politika EÚ je založená na domnienke, že ľudské práva bývajú lepšie pochopená a dodržiavané v spoločnostiach s voľným obchodom, investíciami, ľuďmi a nápady." Aj pre Európu môže mať obnovenie tejto trasy veľký význam. Výrazne sa týmto vylepšuje obchod medzi Európou a Áziou, zvyšuje sa šanca na rozvoj daných krajín a investícií, nachádzajúcich sa v týchto štátoch a v neposlednom rade sa vytvárajú užšie hospodárske a ekonomické vzťahy. Čínskym zámerom je tiež vybudovanie silného partnerstva s Európskou úniou a následne vytvorenie spoločného trhu. "V roku 2011 Čína začala nové fórum 16 + 1 pre spoluprácu s krajinami strednej a východnej Európy." Túto skupinu tvorí 11 krajín EÚ (Bulharsko, Chorvátsko, Česko, Estónsko, Litva, Lotyšsko, Maďarsko, Poľsko, Rumunsko, Slovensko a Slovinsko) a päť kandidátov na vstup do EÚ (Albánsko, Bosna a Hercegovina, Čierna Hora, Severnej Macedónsko a Srbsko ). 16. decembra 2014 bolo na schôdzke krajín CEE a Číny dohodnuté, že spolu postaví pozemskú a námorné cestu, ktoré prepoja tieto oblasti. K realizácii tohto plánu musí byť postavená nová železnica z Belehradu do Budapešti a nový prístav v gréckom Pireus.
"Avšak krajiny CEE majú líšiace sa postoje voči Číne. Niektoré sú skeptické, ale väčšina potrebuje mosty, železnice, cesty a balansujú nad rôznymi politickými cieľmi. Krajina CEE sú terčom lobovanie Číny, ale väčšina je přikloněná k podpore pozície Číny medzinárodne i regionálne. Skupina 16 + 1 je dôležitou súčasťou západného konca Novej hodvábnej cesty." Čína si je zreteľne vedomá chudobnejšia politickej kultúry v krajinách niekdajšieho východného bloku; niektorí analytici hovoria o lepších príležitostiach k brainwashing miestnych obyvateľov. Mimo zoskupenie 16 + 1 uprednostňuje Čína lobovať v každom štáte zvlášť. Obchodná cesta má veľký význam aj pre jednotlivé európske štáty. Veľmi dôležitá by cesta mohla byť pre Podleské vojvodstvo, ktoré by sa vďaka tomuto projektu mohlo stať "bránou na východ" a následne zo spolupráce získať sociálne, ekonomické alebo vedecké výhody.
Česko
Ako tvrdí Jiang Li z Čínskej akadémie sociálnych vied, pre Česko hrá vznik cesty veľkú úlohu. Výrazne sa vďaka tejto spolupráci zlepšuje strategické partnerstvo v oblasti techniky, energetické či finančné súčinnosti. Navyše je podľa neho snahou Slovenska stať sa logistickým a dopravným centrom v oblasti strednej a východnej Európy.
V skutočnosti ide v tomto projekte skôr o presadzovaní geopolitických záujmov Číny a prezident Si Ťin-pching už pri predstavení projektu Nové hodvábnej cesty ako predpoklad úspechu označil "päť konektivity", medzi ktorými na prvom mieste zmienil "prepojenie politík" štátov zapojených do globálneho projektu. V auguste 2016 sa Si Ťin-pching vyslovil v tom zmysle, že "je potrebné hľadieť na budovanie mäkkej moci a šíriť normy, pravidlá a idey našej krajiny s cieľom postupne vytvoriť pravidlá multilaterálneho vládnutia, v ktorých by sa výrazne odzrkadlila Čína." V predvečer druhého samitu medzinárodnej spolupráce "Pásu a cesty" pri príležitosti 70. výročia nadviazania diplomatických stykov medzi ČĽR a Československom sa v sídle novín Kuang-ming ž'-pao konalo fórum s názvom "Pás a cesta a prepájanie sŕdc českého a čínskeho ľudu". Na fóre vystúpil Čang Chua, vedúci odboru medzinárodnej spolupráce Oddelenie propagandy Ústredného výboru komunistickej strany Číny. Novo by mali túto propagandu čínskeho hospodárstva, kultúry, spoločnosti a národných zvykov súčasnej Číny sprostredkovať slovenským čitateľom Literární noviny.
Podľa Martina Hálu sa jedná primárne o projekt politický skôr ako ekonomický. Počas návštevy Si Ťin-pchinga v Prahe Miloš Zeman jasne pomenoval celkový trend: "osamostatnenie" od doterajších euroatlantických spojencov a príklon k ČĽR (v reáli skôr k rysujúcej sa neformálne protizápadné osi Moskva - Peking) a "Bezpečné útočisko" (Safe Haven) pre Čínu v srdci Európy. Na štátnej večeri hovorili obaja prezidenta dokonca o Česku ako "lietadlovej lode" pre Čínu. Cez všetky informácie o čínskych miliardách sú dopady súčasného "resete" prevažne politické. So sumou zatiaľ necelého jedného percenta zahraničných investícií sa čínskej strane "podarilo preniknúť do najvyšších poschodí českej politiky".
Na ekonomickom poli v Česku pôsobí Inštitút Nové hodvábnej cesty s trochu nezrozumiteľná náplňou, ktorý v Prahe založil poradca prezidenta Zemana a niekdajší minister zahraničia v jeho "úradníckej" vláde Jan Kohout. Od roku 2017 je súčasťou Silk Road Think Tank Network (Silks).
Trasy.
Celá obchodná trasa ako taká nebude tvorená iba jednou novo vybudovanou dopravnou cestou, ale vznikne rekonštrukciou a modernizáciou už existujúcich obchodných spojení. Prepojením viacerých koridorov tak vznikne celá sieť obchodných ciest. To zaistí prepojenie najväčších ázijských ekonomík s trhami v Európe a na Arabskom polostrove. V prípade nemožnosti využitia jedného z koridorov (napríklad z dôvodu ozbrojeného konfliktu na území, ktorým železničná či diaľničná sieť bude prechádzať), je v pláne využitie iného koridoru. Čína si takéto rozšírenie možností chce zabezpečiť kvôli súčasnej prílišnej závislosti na preprave uhľodovíkov, na ktorých je jej ekonomika závislá (ropa, zemný plyn, uhlie) cez námornú trasu vedúcu cez Melacký prieliv a Juhočínske more, ktoré môže jediný reálny konkurent ČĽR, námorníctvo USA ľahko blokovať. Do projektu sa ráta so zapojením šiestich dopravných koridorov. Tie budú buď novo vytvorené alebo budú zmodernizované už jestvujúce cesty. Sú to "New Eurasian Land Bridge", "China – Mongolia – Russia Corridor", "China – Central Asia – West Asia Corridor", "China – Indochina Peninsula Corridor" a "China – Pakistan Corridor", "Bangladesh – China – India – Myanmar Corridor"
New Eurasian Land Bridge.
Táto trasa je železničná trasa vychádzajúca z prístavu Lianyungang v čínskej provincii Ťiang-su. Podľa plánu by malo ísť o hlavné spojenie medzi Európou a Čínou. Prechádzať bude siedmimi čínskymi provinciami, ďalej potom Mongolskom, Kazachstanom, západným Ruskom a Poľskom. Končiť by mala v najväčšom európskom prístave, Rotterdame. Cesta z veľkej časti kopíruje existujúcu infraštruktúru Transsibírskej magistrály, ktorej niektoré časti budú musieť prejsť modernizáciou. Čína tiež v súčasnosti rokuje s poľskými a ruskými úradmi o znížení cla, ktorými je prevoz tovaru po tejto trase výrazne zaťažený.
China – Mongolia – Russia Corridor.
Tento koridor do budúcnosti počíta s využitím vysokorýchlostnej železnice a cestnej dopravy a je rozdelený do dvoch trás. Severná trasa z Pekingu cez provinciu Che-pej do Ruska, kým druhá, západná trasa, z prístavu Ta-Lien (Dalian) cez mestá Čchang-čchun a Charbin, Vnútorné Mongolsko, cez Mongolsko a mesto Sajnšand až do ruského mesta Čita. Časť tratí, ktorá sa nachádza v Číne, je už dnes v prevádzke a spája veľké čínske mestá. Západná plánovaná trasa je budovaná v spolupráci s mongolskou a ruskou stranou cez programy „Mongolia’s Prairie Road Programme“ a „Russia’s Transcontinental Rail Plan“.
China – Central Asia – West Asia Corridor.
Ide o trasu ropovodu a plynovodu. Plánuje prepojenie oblasti Sin-ťiang v Číne, Iránu, Arabského polostrova a sever Afriky. V súčasnosti existuje spojenie začínajúce na hraniciach Turkménska a Uzbekistanu vedúce cez Kazachstan do Číny. Niektoré časti ropovodu v Číne sú aktuálne vo výstavbe, tiež ešte ostáva nutnosť súčasný ropovod prepojiť s už existujúcim na Arabskom polostrove.
The China – Indochina Peninsula Corridor.
Prepojenie oblasti delty Perlovej rieky (s mestami ako Šen-čen, Hongkong a Kanton), v ktorej oblasti sa nachádzajú jedny z najväčších kontajnerových prístavov na svete. Plánuje sa spojiť vysokorýchlostnými železnicami a diaľnicami túto oblasť s ďalšími silnými alebo rozvíjajúcimi sa ekonomikami Juhovýchodnej Ázie – ekonomikami ASEANu – Vietnamom, Kambodžou, Thajskom a Mjanmarskom. Končiť by mala v prístave Singapur.
China – Pakistan Corridor.
Ďalší z obchodných koridorov, ktorý je dnes vo výstavbe, má spojiť západočínske mesto Kašgar v autonómnej oblasti Sin-ťiang s pakistanským prístavom Gwadar, z ktorého je prístup k Arabskému moru. Železničné spojenie by malo viesť aj cez územie pakistanského Kašmíru, s čím nesúhlasí indická vláda.
Bangladesh – China – India – Myanmar Corridor.
Posledný z koridorov predstavuje plánované železničné prepojenie Indie a Číny. V máji 2015 sa indický premiér Módí dohodol na spoločných investíciách s čínskym náprotivkom. V rámci zmluvy v hodnote 22 mld. USD je ako výstavba železnice prepájajúcej oba štáty cez prístavy v Mjanmarsku, ako aj výstavba elektrární a spolupráca v oblasti priesmylu. Väčšina z dohodnutej sumy má smerovať práve do projektov podporujúcich priemysel, než priamo do infraštruktúry koridoru.
Výzvy a kritika iniciatívy.
Geopolitické obavy.
NHC zažíva aj kritiku. Obavy vzhľadom na geopolitickú pozíciu ku projektu vyjadrili USA, Rusko a India. USA už v roku 2011 vyvinuli vlastnú Hodvábnu cestu, ktorú proklamovala ministerka zahraničných vecí Clintonová ako pomoc pre afganskú ekonomiku, a to cez vybudovanie spojenia Turkménska s Indiou na transport ropy, zemného plynu a elektriny. India je ku projektu od začiatku skeptická, nakoľko ho vníma ako čínsky pokus o obkľúčenie, obzvlášť po vybudovaní čínskeho prístaviska pre ponorky v Colombe na Srí Lanke. Zároveň vníma stratégiu ako pokus Číny súperiť s ňou o hegemóniu v Južnej Ázii. Preto na protest proti NHC prizýva India na spoluprácu Japonsko, Francúzsko či Nemecko. Premiér Naréndra Módí tiež podmieňuje indicko-čínsku spoluprácu vyriešením územných sporov na hraniciach oboch krajín.
Rusko sa naopak obáva, že NHC môže nahradiť Severnú morskú cestu cez Severný ľadový oceán, ktorú Rusko v dôsledku globálneho otepľovania plánovalo v budúcnosti využívať. Zároveň ešte väčšiu hrozbu predstavuje čínsky projekt pre ruskú iniciatívu Eurázijskej ekonomickej únie, ktorá je priamo nekompatibilná s OBORom.
Vnútorná obava z prílišnej závislosti na Číne.
Výstavba Novej hodvábnej cesty si vyžaduje stabilné domáce a zahraničné prostredie, ale čínske aktivity a investície cez Ázijskú infraštruktúrnu investičnú banku vyvolávajú v zahraničí tiež protesty, kritiku z radov opozičných politických strán a nestabilitu vzhľadom na problémy s korupciou či ochranou životného prostredia.
Problémy sa objavili v spolupráci s Mjanmarskom. Krajina bola kľúčová pre vybudovanie železničného spojenia z čínskeho Kunmingu do prístavu Kyakpyu. Nová vláda v roku 2011 však projekt vysokorýchlostnej železnice, spoločne s výstavbou priehrady a medenej bane zrušila z obáv z prílišnej závislosti na ČĽR. Opozičná líderka Aung San Suu Kyi však vyzývala na opatrnosť vzhľadom na horlivé odmietanie čínskych investícií.
Tiež na Srí Lanke sa vyskytli problémy s výstavbou plánovaného prístavu pre čínske kontajnerové lode, najmä pre obavy Indie a zmeny srílanskej vlády. Dlhodobý projekt, ktorý podporoval tiež prezident Mahinda Rajapaksa, sa stal pre vládu finančne neúnosným. Vybudovaný prístav v Hambantote navštevovalo iba minimum kontajnerových lodí a Srí Lanka dlhy, ktoré vznikli z čínskych pôžičiek, nemala ako hradiť. Preto bola nútená v decembri 2017 začať rokovania, ktoré v júni 2018 vyústili do praktického predaja prístavu Číne. Dlhodobý prenájom prístavu Hambantota aj s okolitou pôdou (15 000 akrov) Číne na dobu 99 rokov znamená historický precedens, podobný s britskou akvizíciou hongkongských Nových teritórií v roku 1898 (tiež na 99 rokov) vtedy od Čínskeho cisárstva. Čína tým ovládla teritórium niekoľko sto kilometrov od pobrežia rivala z Indie.
Kontroverzie a problémy projektu.
Tento projekt sprevádza už od jeho uvedenia množstva nejasností a problematických bodov. Z počiatku nebolo vôbec jasné, ako si Číňania túto iniciatívu predstavujú, až počas posledných rokov začala nadobúdať konkrétnych obrysov. K finálnej podobe má ale stále veľmi ďaleko. Hlavná otázka stále zostáva, má tento megalomanský projekt zmysel? Odhadovaná cena presahuje jeden bilión dolárov a dokončenie sa plánuje v poriadku tridsiatich až štyridsiatich rokov. Čína by sa tak týmto projektom mohla sama vyčerpať ešte pred jeho dokončením a aj keď sa projekt dotiahne, nie je isté, či to bude výhodné. Ide aj o to, pre koho to bude výhodné. Západné mocnosti na čele s USA sa obávajú dominancie Číny a jej prerode v hegemóna Eurázie, poťažmo celej planéty. Spojené štáty by týmto stratili svoju "vedúcu úlohu" vo svete a zostali by odtrhnuté na západnej pologuli. Jedným z efektov má byť podľa čínskej propagandy tiež zlepšenie zaostalých ekonomík štátov, cez ktoré cesta povedie a zvýšenie životnej úrovne radových obyvateľov. Je ale potrebné zabezpečiť, aby to tak naozaj bolo. Hrozí, že sa výhody budú akumulovať len u úzkych elitných skupín obyvateľstva a tým sa sociálne rozdiely v krajinách ešte zväčší. Čína tiež bude mať veľmi ľahkú cestu z krajín Tretieho sveta dovážať suroviny pre svoj vlastný prospech.
Bezpečnostné problémy
V oblasti je mnoho nevyjasnených územných sporov. Spratlyovy ostrovy v Juhočínskom mori sú veľmi dôležitým strategickým miestom a spory sa o ne Čína, Tchaj-wan, Malajzia, Filipíny a Vietnam. Na mnohých ostrovoch sú prítomné ozbrojené zložky niektorých z vyššie uvedených krajín. Juhočínske more je jednou z najviac vyťažených oblastí námorného obchodu a tieto spory rozhodne nepomáhajú vzájomnej spolupráci v tejto dôležitej zóne. Očakávajú sa tu veľké zásoby ropy a ďalších surovín.
Ďalší problém sa vyskytuje v oblasti strednej Ázie. Po rozpade Sovietskeho zväzu sa tu vytvorilo množstvo štátov s problematickými hranicami. Tadžikistan s Kirgizskom nemá vymedzené okolo 25% vzájomných hraníc, podobná situácia sa vyskytuje aj u Uzbekistanu, kde je problematických zhruba 20% hraníc s Tadžikistanom. Tieto tri krajiny tiež vedú veľké spory o vodu a riešenie je zatiaľ v nedohľadne. Miestni politici nie sú schopní riešiť aktuálne problémy a situáciu tiež komplikuje vysoká korupčnosti štátov v oblasti.
Jedna z trás počíta s dôležitou úlohou Pakistanu a cesta by mala zasahovať aj do oblasti Kašmíru. O ten bojovala Indie s Pakistanom mnoho rokov. Teraz sú v stave prímerie, ktoré je ale nestále a občas dôjde aj k násilným stretom hlavne zo strany extrémistických skupín. S tým súvisí obava z terorizmu a náboženského extrémizmu, ktorý je veľmi silný na blízkom východe av strednej Ázii, hlavne v Pakistane. Hrozbu námorného pirátstva sa počas posledných desiatich rokov podarilo úspešne znižovať a tento trend by mal pokračovať aj naďalej.
Problémy ľudských práv v Číne
V súčasnosti sprevádza tento projekt kontroverzie ohľadom porušovania ľudských práv zo strany Číny. Jednou zo zásadných oblastí cesty je totiž Sin-ťiang, čo je provincia Čínskej ľudovej republiky, ktorú obývajú moslimskí Ujgurovia. Tí sú v rámci celej Číny len minoritou, avšak v tejto oblasti tvoria doteraz väčšinu obyvateľstva. Mnoho západných médií informovalo o násilie, ktoré spôsobuje čínska vláda tomuto etniku a ktoré hraničia so snahou o jeho vyhladenie, aj o spojitosti medzi týmto násilím a plánom Novej hodvábnej cesty. Už skôr bolo informované o možných zásahoch Číny na tomto území. Vzhľadom k informáciám o tom, ako stáť nakladá s moslimskou minoritou je zrejmé, že realita tieto obavy predčila. Problematickým sa stáva rokovania o ekonomických vzťahoch a odvracaní sa od otázky porušovania ľudských práv.
Čínska provincia Sin-ťiang, ktorú tradične obýva väčšina moslimskej minority Ujgurov, je v súčasnosti známa ako miesto v praxi bezprávie. Nepohodlní občania sú väznení v koncentračných táboroch, o ktorých Čína tvrdí, že sa jedná o reedukačné zariadenia. Na základe výpovede obetí tohto útlaku aj práca novinárov je však zrejmé, že sa jedná o zariadenia, ktoré majú pomôcť k nastoleniu totalitnej kontroly Číny nad daným územím a postupnému vyhladenie moslimského obyvateľstva.
Polárna hodvábna cesta.
Ide o novinku v pôvodnom pláne, že trasa je vedená cez Arktídu, pretože by to mohlo skrátiť cestu loďou z Číny do Holandska o 20 dní. Čína zveřejnija oficiálny politický dokument, de vysvetlila stratégiu pre oblasť Arktídy.
Jej cieľom je rozvinúť obchodné cesty v regióne a zvýšiť svoj globálny vplyv. Je to aj vďaka topenia ľadu v polárnom regióne. Len pre zaujímavosť by doprava cez severnú námornú cestu ušetrila pri ceste zo Šanghaja do Rotterdamu v porovnaní s tradičnou cestou, ktorá prechádza cez Suezský kanálom asi okolo 20tich dní.

</doc>
<doc id="623944" url="https://sk.wikipedia.org/wiki?curid=623944" title="One Belt, One Road">
One Belt, One Road



</doc>
<doc id="623945" url="https://sk.wikipedia.org/wiki?curid=623945" title="Jeden pás, jedna cesta">
Jeden pás, jedna cesta



</doc>
<doc id="623947" url="https://sk.wikipedia.org/wiki?curid=623947" title="Železničná stanica Palárikovo">
Železničná stanica Palárikovo

Železničná stanica Palárikovo je železničná stanica v Palárikove. Leží na trati 130 Bratislava – Štúrovo a ústí do nej šurianska spojka trate 150 Nové Zámky – Zvolen. Je elektrifikovaná 25 kV striedavého prúdu. Železnice Slovenskej republiky Palárikovo spomínajú ako príklad stanice strácajúcej sa za svojou "prirodzenou zjemňujúcou bariérou", stromami.
Doprava.
Na stanici sa nachádza 7 dopravných a 3 manipulačné koľaje. Stanica má dva nástupištia: typu SUDOP pri koľajách č. 1 a 2 a štrkové č. 3 a 4.
Na stanici sa nachádza pokladňa ZSSK pre vnútroštátne lístky. Pri stanici sa tiež nachádza autobusová zástavka.

</doc>
<doc id="623948" url="https://sk.wikipedia.org/wiki?curid=623948" title="Arturo Umberto Illia">
Arturo Umberto Illia

Arturo Umberto Illia Francesconi (* 4. august 1900, Pergamino – † 18. januára 1983, Córdoba) bol argentínsky politik a lekár. V roku 1963 sa stal 28. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 33. prezidenta krajiny.
Životopis.
Mladosť a profesionálne začiatky.
Narodil sa v meste Pergamino v provincii Buenos Aires do rodiny talianskych prisťahovalcov, ktorí do Argentíny prišli zo severného Talianska. Strednú školu navštevoval vo federálnom hlavnom meste Buenos Aires, kde následne v roku 1918 začal študovať medicínu na Lekárskej fakulte Univerzity v Buenos Aires. V tomto roku vstúpil do Radikálnej občianskej únie, čo bolo výsledkom silného politického ovplyvnenia zo strany otca a brata Itala. Už v roku 1923 začal pracovať ako praktikant v nemocnici, štúdium úspešne ukončil v roku 1927. V nasledujúcom roku sa stretol prvý a súčasne aj naposledy s prezidentom Hipólitom Yrigoyenom, ktorému ponúkol svoje služby ako lekára. Yrigoyen mu navrhol, aby išiel pracovať do odľahlých oblastí, Illia tak odišiel pracovať do mesta Cruz del Eje v provincii Córdoba. Tu vykonával svoju lekársku prax až do roku 1963, túto prerušil iba počas vykonávania politických funkcii. Na tomto mieste sa z neho stal veľmi populárny človek, ktorý liečil ľudí bez peňazí, chodil aj do najodľahlejších oblastí na koni alebo peši, aby tam priniesol lieky, ktoré sám zakúpil. Súčasne začal vykonávať intenzívnu politickú činnosť. V roku 1936 bol zvolený do senátu provincie Córdoba za volebný obvod Cruz del Eje, následne v marci 1940 bol zvolený za viceguvernéra provincie Córdoba. V tejto funkcii zotrval tri roky, v roku 1948 bol zvolený do federálneho parlamentu, kde pôsobil 4 roky. V roku 1955 podporil vojenský prevrat voči prezidentovi Juanovi Perónovi, ktorý odišiel do exilu. Vládu prevzala armáda, zakázala Peronizmus, čo vyvolalo politicky nestabilné prostredie.
Táto nestabilná situácia viedla k rozdeleniu Radikálnej občianskej únie. Strana sa rozdelila na podporovateľov Artura Frondiziho, ktorí si vytvorili novú stranu Nekompromisnú radikálnu občiansku úniu a Ricarda Balbína, ktorí si zas vytvorili Ľudovú radikálnu občiansku úniu. Frondizi presadzoval zmierenie s bývalým prezidentom vyhnaným do exilu Juanom Perónom, naopak Balbín presadzoval pokračovanie boja proti Perónovi po boku armády. Illia sa pridal k Balbínovi a jeho Ľudovej radikálnej občianskej únií. Frondizi sa stal v roku 1958 prezidentom vďaka podpore Peróna, čo spôsobilo permanentnú nedôveru zo strany armády. Táto nedôvera vyvrcholila v marci 1962, kedy armáda prezidenta zosadila kvôli tomu, že vyhlásil voľby, v ktorých boli úspešní Perónisti. Na Frondiziho miesto nastúpil po komplikovaných rokovaniach dočasný predseda senátu José María Guido. Nový prezident na nátlak armády zrušil posledné voľby, v ktorých boli Perónisti pomerne úspešní, znova zakázal Peronizmus, rozpustil obe komory parlamentu a po súhlase armády vyhlásil nové voľby na rok 1963. Illia bol v zrušených voľbách zvolený za guvernéra provincie Córdoba, keďže však nový prezident voľby anuloval, tejto funkcie sa neujal. Voľby v roku 1963 neboli priame a všeobecné, ako pred tým, ale nepriame, vykonané zborom voliteľov. Ľudová radikálna občianska únia nominovala do volieb práve Artura Umberta Illiu. Ten sa stal kandidátom iba preto, lebo nikto neočakával, že by kandidát Radikálnej občianskej únie mohol vyhrať a tak o kandidatúru nebol v strane žiadny záujem. Illia voľby prekvapivo vyhral, keď získal väčšinu hlasov voliteľov.
Úrad prezidenta.
Jedným z prvých opatrení, ktoré prezident prijal bolo paradoxne zrušenie častí reštrikcii, ktoré sa viazali na Peronizmus, naďalej však platil osobný zákaz pre Juana Peróna. To umožnilo účasť Justicialistickej strany v parlamentných voľbách v roku 1965. Illia však napriek tomu nariadil viaceré násilné potlačenia zhromaždení Perónistov, dokonca prekazil Perónovi návrat do Argentíny. K hlavným predvolebných sľubom Illiu patrilo zrušenie zmlúv so zahraničnými ropnými spoločnosťami, ktoré označoval za ilegálne. Súčasne však nový prezident uisťoval zahraničné spoločnosti, že im chce ich straty kompenzovať. Napriek tomu tieto opatrenia zhoršili vzťahy s USA a súčasne spôsobili nutnosť opätovne dovážať ropu, keďže objem ťažby klesol o polovicu. Spojené štáty tlačili na argentínsku vládu, aby dohodnuté zmluvy dodržala, čo však Illia nechcel garantovať. Nakoniec však Illia zmiernil svoje vyhlásenia a zaviazal sa zrušiť iba zmluvy, ktoré podľa neho porušili zákony a súčasne vyplatiť kompenzácie. Vláda nakoniec skutočne zrušila časť zmlúv medzi štátnou ropnou spoločnosťou a zahraničnými spoločnosťami. Veľké zahraničné ropné spoločnosti ale odmietli zrušenie zmlúv a neboli ochotné rokovať ani o kompenzáciách. Opatrenia mali aj globálny charakter, keď zahraničné investície do Argentíny radikálne klesli. Väčšina spoločností kompenzácie prijala a tak musela vláda zahraničným spoločnostiam vyplatiť obrovské peniaze. Aby Illia zachránil situáciu, rozhodol sa zmraziť ceny a zvýšiť mzdy. To však automaticky zvýšilo deficit štátneho rozpočtu. Nasledovala veľká devalvácia meny.
V roku 1965 sa vláda rozhodla usporiadať nové parlamentné voľby, aby umožnila Perónistom účasť, pretože Illia časom nebol spokojný s tým, že vyhral v neslobodných voľbách. Voľby však vyhrali Perónisti, čo spôsobilo v armáde veľkú nespokojnosť. K armáde sa v nespokojnosti pridali statkári a priemyselníci, ktorí neboli spokojní s deficitom štátneho rozpočtu, vládnou kontrolou cien, uprednostňovaním štátnych spoločností a zmrazením daní. Proti vláde sa postavili aj najväčšie noviny v krajine, ktoré začali proti prezidentovi systematickú antikampaň. K nespokojným sa pridali aj Spojené štáty, ktoré začali podporovať časť armády presadzujúcu vojenský prevrat. Zvrhnutie prezidenta začala po čase podporovať väčšina armády a aj veľká časť politického spektra. V ozbrojených silách začal prevahu získavať generál Juan Carlos Onganía z tzv. frakcie modrých, ktorá presadzovala civilnú vládu, no súčasne boj proti komunizmu. Vláda následne pristúpila k úsporným opatreniam, ktoré vyvolali veľké demonštrácie a nespokojnosť. 28. júna 1966 sa rozhodla armáda riešiť situáciu novým pučom. Prevrat prebehol prakticky bez násilia, keďže občania boli k prezidentovi a vláde už úplne ľahostajní. Prezident Illia bol vyzvaný na rezignáciu, čo odmietol, keď vyhlásil, že on je najvyšším veliteľom ozbrojených síl. Vojsko následne obkľúčilo prezidentský palác a prítomný veliteľ prezidentovi odkázal, že už nie je schopný garantovať bezpečnosť ľudí v okruhu prezidenta. Za tejto situácie tak Illia odstúpil, z prezidentského paláca odišiel taxíkom do domu svojho brata. Na druhý deň sa vlády ujal generál Juan Carlos Onganía, pričom armáda nazvala prevrat Argentínskou revolúciou.
Posledné obdobie.
Illia následne odišiel do dôchodku a stiahol sa z politického života. Naďalej však mával politické prejavy, vrátil sa však do Cruz del Eje, kde pokračoval vo svojej lekárskej praxi. Zomrel v ústraní v januári 1983 v meste Córdoba, teda krátko pred pádom poslednej vojenskej diktatúry a návratom demokracie do Argentíny. Nikdy nemal veľký majetok, mal iba jeden dom, ktorý dostal ako dar, ľuďmi bol považovaný za čestného a skromného človeka. Kritici však Illiovi vyčítajú porušovanie ľudských práv vo vzťahu k politickým oponentom a odborom. Illia chcel byť pochovaný v Cruz del Eje, kde väčšinu života žil a pôsobil, nakoniec však bol pochovaný v Buenos Aires spolu s ďalšími významnými predstaviteľmi Radikálnej občianskej únie.

</doc>
<doc id="623949" url="https://sk.wikipedia.org/wiki?curid=623949" title="Letné paralympijské hry 2024">
Letné paralympijské hry 2024

XVII. letné paralympijské hry sa konali vo francúzskom Paríži od 29. augusta do 8. septembra 2024.
O konaní hier sa rozhodlo v septembri 2017 na zasadaní Medzinárodného olympijského výboru v Lime. Paríž sa stal dejiskom paralympijských a olympijských hier sto rokov po ôsmej olympiáde.
Parížski organizátori svoju kandidatúru potvrdili 23. júna 2015. Podľa nich je už k dispozícii medzi 60 a 80% športovísk potrebných na hry.
Slovensko na Letných paralympijských hrách 2024.
Na podujatí sa zúčastnilo 26 športovcov zo Slovenska, čo bolo o jedného menej v porovnaní s predošlými hrami 2020 v Tokiu. Slovenskí reprezentanti získali tri zlaté a dve strieborné medaily.
Súťaže.
Na XVII. Letných paralympijských hrách sa súťažilo v 22 športových odvetviach.

</doc>
<doc id="623961" url="https://sk.wikipedia.org/wiki?curid=623961" title="Peter Kinik">
Peter Kinik

Peter Kinik (* 21. máj 1986, Spišská Nová Ves)
je slovenský lukostrelec. Na Letnej paralympiáde 2016 získal bronzovú medailu v kategórii W1.
Športová kariéra.
Lukostreľbe sa venuje od roku 2005. V roku 2007 debutoval medzinárodne. Podľa paralympijského hnutia debutoval v roku 2009 na svetovom šampionáte v Soule kde získal zlato.
Na Letnej paralympiáde 2012 v Londýne sa umiestnil na 8. mieste. Na Letnej paralympiáde 2016 v Rio de Janeiro získal bronzovú medailu v kategórii W1. V súboji o tretie miesto porazil reprezentanta Nemecka Uweho Hertera 133:125. Na Európskom pohári lukostrelcov v roku 2017 získal 2. miesto.
Externé odkazy.
Profil na stránkach Slovenského paralympijského výboru
Profil na World of Archery

</doc>
<doc id="623969" url="https://sk.wikipedia.org/wiki?curid=623969" title="Serie A 2018/2019">
Serie A 2018/2019

Serie A 2018/2019 bol 117. ročník najvyššej talianskej futbalovej súťaže a 87. ročník od založenia Serie A. Obhajcom trofeje bol Juventus, nováčikmi súťaže boli Empoli, Parma a Frosinone. Sezóna sa začala 18. augusta 2018 a skončila 26. mája 2019. 
35. titul v tejto súťaži získal Juventus, ktorý zároveň obhájil prvenstvo z minulého ročníka. Do Ligy majstrov sa spolu s ním kvalifikovali aj Neapol, Atalanta a Inter Miláno. Na pozíciách zaisťujúcich Európsku ligu skončili Lazio, AS Rím a Turín FC. Zostup do Serie B postihol Empoli FC, Frosinone a Chievo Verona.
Tabuľka.
zdroj: Serie A

</doc>
<doc id="623972" url="https://sk.wikipedia.org/wiki?curid=623972" title="Kuomintang">
Kuomintang

Kuomintang (tradičné znaky: 中國國民黨; zjednodušené znaky: 中国国民党; pinyin: Zhōngguó Guómíndǎng; slovenským prepisom Čung-kuo Kuo-min-tang) alebo Čínska národná strana, známa tiež pod skratkou KMT, je čínska konzervatívna politická strana pôsobiaca v súčasnosti v Čínskej republike na Taiwane.
Vedúcim predstaviteľom bol od založenia až do svojej smrti v roku 1925 revolucionár Sunjatsen, ktorého dedičstvo sú tzv. Tri ľudové princípy. Po Sunovi viedol stranu v rokoch 1926-1927 a 1933-1975 generál Čankajšek. Čankajšek zomrel v roku 1975 a predsedom Kuomintangu sa stal jeho syn Ťiang Ťing-kuo. Po Ťiangovej smrti v roku 1988 nastúpil Ťiangov viceprezident, rodený Taiwanec, Li Teng-chuej. Li bol v deväťdesiatych rokoch tiež prezidentom Čínskej republiky. Ako zástanca samostatnosti Taiwanu a v súvislosti so založením opozičnej Tchajwanskej únie solidarity bol v roku 2001 z Kuomintangu vylúčený. V súčasnosti strane od augusta 2017 predsedá Wu Den-yih.
Politický vývoj v strane.
Kuomintang je počas celej éry stredopravou, konzervatívnou stranou. Od roku 1912 (pôvodne ako Nacionalistická strana) až do konca 40. rokov 20. storočia bol Kuomintang vládnucou stranou v rámci celej Číny. Od roku 1949, kedy sa stiahol iba na Taiwan a okolité ostrovy, až do konca 80. rokov, vládol Kuomintang formou "jedna strana" totalitnému režimu na Taiwane. 
K prvým zmenám v doktríne strany prispel Ťiang Ťing-kuo, syn Čankajška, ktorý od roku 1978 začal postupne zavádzať najprv ekonomické reformy (iniciatívy "10 Veľkých konštrukčných projektov" a "12 Nových rozvojových projektov") vzhľadom na väčšiu potrebu spolupráce so zahraničím pri rastúcej zahraničnopolitickej izolácii Čínskej republiky.
Od polovice osemdesiatych rokov dochádzalo k postupnej demokratizácii a taiwanizácii Kuomintangu. V roku 1986 bola založená v prostredí Hnutia Tangwai liberálna Demokratická pokroková strana (do r. 1991 ilegálna), ktorá sa hlási k tchajwanskej nezávislosti a ktorá na Taiwane vládla v rokoch 2000–2008.Zmena dominantného postavenia v straníckom systéme sa odzrkadlila aj na politike KMT. V roku 1994 sa od Kuomintangu oddelila ultrakonzervatívna Nová strana, dnes spolu s Kuomintangom a Stranou ľud predovšetkým (založená v r. 2000) súčasť Panmodrej koalície. V roku 2008 prezidentské voľby vyhral opäť Kuomintang so svojim konzervatívnym programom, v roku 2016 však prešiel do opozície.
Zahraničnopolitické názory.
V otázke prípadnej nezávislosti Taiwanu sa Kuomintang stavia do opozície Demokratickej pokrokovej strane (DPP), ktorá prípadnú nezávislosť viac podporuje a tak vyhrocuje vzťahy s Komunistickou stranou Číny a jej režimom na pevnine, deklarujúcim politiku jednej Číny. KMT sa stavia k nezávislosti rezervovane, sčasti aj preto, že stále vníma aj pevninskú časť Číny ako potenciálne vlastníctvo nacionalistickej Čínskej republiky na Taiwane okupované komunistami, teda politika jednej Číny z druhej strany.

</doc>
<doc id="623974" url="https://sk.wikipedia.org/wiki?curid=623974" title="Kovbojka">
Kovbojka

Kovbojka (plurál kovbojky) môže byť:

</doc>
<doc id="623976" url="https://sk.wikipedia.org/wiki?curid=623976" title="Orbital ATK">
Orbital ATK



</doc>
<doc id="623978" url="https://sk.wikipedia.org/wiki?curid=623978" title="Petula Clark">
Petula Clark

Petula Clark, CBE (* 15. november 1932, Epsom, Spojené kráľovstvo) je britská speváčka a herečka, od roku 1988 nositeľka hodnosti "commander" Radu britského impéria.
Životopis.
Už v siedmich rokoch spievala v detskom zbore. Čoskoro potom sa na stanici BBC stala detskou hviezdou. Do roku 1950 už hrala v 20 filmoch. Na tieto úspechy dokázala ako dospelá nadviazať a usporiadala svetové turné. Jej hit "Monsieur" sa umiestnil na prvom mieste nemeckej hitparády a stala sa známou v nemecky hovoriacich krajinách. Jej hit "Downtown", ktorý bol spievaný aj po nemecky, jej priniesol cez 3 milióny predaných platní. Celkovo predala viac než 68 miliónov platní.
V roku 1961 sa vydala za francúzskeho novinára Clauda Wolffa s ktorým má dve dcéry a jedného syna.

</doc>
<doc id="623980" url="https://sk.wikipedia.org/wiki?curid=623980" title="Tesla Roadster Elona Muska">
Tesla Roadster Elona Muska

Tesla Roadster Elona Muska je elektrický športový automobil, ktorý slúžil ako užitočný náklad pre skúšobný let rakety Falcon Heavy vo februári 2018 a teraz je umelým satelitom Slnka. Na sedadle vodiča je figurína „Starman“ oblečená do skafandra. Automobil a raketa sú produkty spoločnosti Tesla a SpaceX, spoločností založených Elonom Muskom. Roadster (model z 2008) bol predtým používaný Elonom Muskom na dochádzanie do práce a je prvým sériovo vyrábaným automobilom vo vesmíre.
Druhý stupeň rakety s Teslou dosiahol únikovú rýchlosť a vstúpil na heliocentrickú obežnú dráhu prechádzajúcu za obežnú dráhu Marsu. Orbita dosahuje maximálnu vzdialenosť od Slnka v aphéliu 1,6637 astronomických jednotiek (au). Počas prvej časti letu mimo zemskú atmosféru, bolo vysielané živé video do centra kontroly misie o niečo viac ako štyri hodiny.
Roadster ako užitočné zaťaženie.
Roadster je natrvalo pripojený k druhému stupňu rakety Falcon Heavy. Aby sa vyrovnalo rozloženie hmotnosti, automobil bol natrvalo namontovaný na rakete v šikmej polohe nad adaptérom užitočného zaťaženia. Trubkové štruktúry boli pridané kvôli montáži predných a bočných kamier. Na sedadle vodiča je umiestnený „Starman“, plnohodnotná ľudská figurína, oblečená v kozmickom skafandri SpaceX. Je umiestnená s pravou rukou na volante a ľavý lakeť leží na otvorenom okennom prahu.
Figurína bola pomenovaná podľa piesne Davida Bowieho „Starman“ a zvukový systém vozidla bol nastavený tak, aby nepretržite prehrával Bowieho pieseň „Space Oddity“.
V odkladacej priehradke auta je aj novela od spisovateľa Douglasa Adamsa z roku 1979 Stopárov sprievodca galaxiou, spolu s odkazmi na knihu v podobe uteráka a nápis na palubnej doske, ktorý uvádza "„Nepanikárte!“". Miniatúrne vozidlo Starman je umiestnené na palubnej doske. Plaketa s menami zamestnancov, ktorí pracovali na projekte, je umiestnená pod vozidlom a je tam aj štítok "„Vyrobené na Zemi ľuďmi“". Vozidlo obsahuje kópiu trilógie Isaaca Asimova na 5D optickom disku, čo je dôkaz o koncepcii dlho trvajúceho ukladania dát s vysokou hustotou, ktorú dotovala spoločnosť Musk Foundation Arch Mission.
Trajektória.
Raketa úspešne odštartovala dňa 6. februára 2018 o 15:45 miestneho času (20:45 svetového času) zo štartovacieho komplexu 39A v Kennedyho vesmírnom stredisku. Bola umiestnená na obežnú dráhe Zeme, pričom zostala pripojená k druhému stupňu Falcon Heavy. Po dlhšej šesťhodinovej preletovej fáze cez Van Allenove radiačné pásy bol druhý stupeň opäť spustený a urýchlený na rýchlosť pre únik od Zeme. Dňa 9. novembra 2018 dosiahol najvzdialenejší bod obežnej dráhy 248 892 569 km od Slnka. K Zemi sa opäť priblíži po 3 rokoch od štartu a to koncom marca 2021 na 0,276 au.
Najväčšie priblíženia:
Elementy dráhy pre epochu 2458239.5 1.5.2018 
Hlavná polos a 1.324939643(au), excentricita 0,255714, inklinácia 1.077396°, dĺžka vzostupného bodu Ω 317.110254°, argument Perihélia ω 177,478125°, stredná anomália 55,569031°
Perihélium 0,986134051(au), afélium 1.663745234(au), čas v perihéliu 2458153.514961(Julian Day Number)
Sledovanie orbity.
Na základe optických pozorovaní uskutočnených pomocou robotického teleskopu na observatóriu Warrumbungle, Dubbo v Austrálii a spresnení obežnej dráhy, blízke stretnutie so Zemou (pôvodne predpovedané pre rok 2073) nie je možné. V roku 2020 bude vozidlo prechádzať okolo Marsu približne 6,9 milióna kilometrov, mimo vplyvu jeho gravitačnej sféry.
Projekt Virtual Telescope pozoroval Teslu dva dni po jeho spustení, kde mal zdanlivú hviezdnu veľkosť 15,5. Systém Roadster bol automaticky zaznamenaný teleskopom Asteroid Terrestrial-impact Last Alert System (ATLAS), ktorý prevádzkuje University of Hawaiʻi. Roadster bolo pozorovaný Deimos Sky Survey (DeSS) na vzdialenosti 720 000 kilometrov s blikajúcim efektom, ktorý naznačuje, že sa točil.
Ohlas.
Výber auta ako užitočného zaťaženia bol rôznym spôsobom interpretovaný ako chytrý marketingový krok pre Teslu, umelecké dielo alebo príspevok k vesmírnemu odpadu. Nová raketa málokedy získa užitočný náklad pre svoj prvý let, nakoľko riziko neúspechu je veľmi veľké. Ak by nákladom nebol Tesla roadster Starman, tak by to bolo betónové závažie a časom by let upadol do zabudnutia.

</doc>
<doc id="623985" url="https://sk.wikipedia.org/wiki?curid=623985" title="Park Retiro v Madride">
Park Retiro v Madride

Park Retiro alebo Park Buen Retiro, ľudovo nazývaný Retiro, je historická záhrada a mestský park v Madride v Španielsku. Považuje sa za jednu z hlavných turistických atrakcií mesta vďaka početným architektonickým, sochárskym a krajinným celkom zo 17. až 21. storočia. Z nich vyniká hlavne "Pamätník Alfonza XII.", Krištáľový palác, Veľké jazero, námestie Parterre, "Brána Filipa IV.", "Kráľovské astronomické observatórium" a fontána "Alcachofa". Okrem toho sa tu nachádzajú aj významné pozostatky Kaplnky svätého Pelaya a Izodora s rímskym pôvodom.
Flóra a fauna.
Flóra.
Retiro disponuje rôznorodou vegetáciou v ktorej sa navzájom ovplyvňujú tri veľké úrovne vegetačnej stratifikácie (trávnatá, kerová a stromová), a to samostatne i medzi sebou. Najpočetnejšia je posledná spomínaná vrstva. V inventári v roku 2014 napočítali spolu 19 034 exemplárov. Veľmi podobné číslo namerali v roku 2012 (19 402) a zároveň omnoho väčšie ako v roku 2004 (17 859), keď sa uskutočnil prvý dôveryhodný súpis. Počet druhov stromov sa zvýšil na 167, čo je o tridsať viac ako v 2004.
Najväčšiu časť stromov v parku tvoria pagaštany konské, viac ako 6 500 kusov, ktoré tvoria 34,5 % lesnej vegetácie. Vo veľkej vzdialenosti za nimi sa umiestnili platany javorolisté (956 ks, 5 %), judášovce strukové (781 ks, 4,1 %) a trachykarpy konopné (651 ks, 3,4 %). Hojne zastúpené sú aj javore poľné, cédre atlantské, brestovce južné, cyprusy vždyzelené, gledíčie trojtŕňové, vtáčie zoby obyčajné, borovice píniové, mandľovníky, duby, agáty biele, sofory, bresty hrabolisté a bresty sibírske. Z každého druhu sa tu nachádza viac ako 300 exemplárov.
Výsadba v Retire prebiehala v 18. až 21. storočí s ohľadom na špecifické krajinné štýly. Každý z nich podmieňuje skladbu a rozdelenie rastlinných druhov v jednotlivých sektoroch. Preto majú listnaté stromy významné postavenie v niektorých záhradách z 19. storočia a dotvárajú romantický ideál krajiny. Na druhej strane na námestí Parterre v barokovom štýle prevládajú vždyzelené zastrihávané kríky a stromy. Tým sa dosiahlo vytvorenie veľkých otvorených priestorov, takmer bez tieňa, v súlade s vkusom 18. storočia.
V 20. storočí niektoré areály navrhli ako malé botanické záhrady. Výborným príkladom je "Rosaleda", v ktorej sa nachádza viac ako 4 000 ružových kríkov štyroch rôznych druhov, Francúzska záhrada tvorená približne 300 mandľovníkmi a Záhrada trvaliek a vysokohorských rastlín, kde nájdeme sekvojovec mamutí, maklúru pomarančovú, či araukáriu.
Botanický chodník a jedinečné stromy.
Retirský botanický chodník vznikol z iniciatívy správy pre životné prostredie a dopravu mesta Madrid. Snažia sa ním o rozšírenie botanických hodnôt parku. Trasa má dĺžku osem kilometrov a je rozdelená do siedmich sekcií, tzv. botanických ciest, vďaka ktorým sa môžeme priblížiť k 80 druhom stromov, teda k 48 % z celkového počtu druhov v Retire.
Cesta zahŕňa aj návštevu šiestich jedinečných stromov. Oblasť Madrid ich vyhlásila za ojedinelé z dôvodu ich biologického, estetického alebo historického záujmu, či z dôvodu ich vzhľadu alebo rozsahu:

</doc>
<doc id="623988" url="https://sk.wikipedia.org/wiki?curid=623988" title="Let Adam Air 574">
Let Adam Air 574

Let Adam Air 574 bol let stroja Boeing 737-4Q8 (imatrikulácia "PK-KKW") indonézskej leteckej spoločnosti Adam Air z medzinárodného letiska Juanda v Surabaji na ostrove Jáva na letisko Sam Ratulangi v Manado na ostrove Sulawesi.
Lietadlo s 96 pasažiermi a 6 členmi posádky sa dňa 1. januára 2007 počas preletu Makasarského prielivu zrútilo do mora. Bola to prvá havária typu Boeing 737-400 s obeťami na životoch v komerčnej prevádzke a najväčšia katastrofa v dejinách leteckej spoločnosti Adam Air.

</doc>
<doc id="623993" url="https://sk.wikipedia.org/wiki?curid=623993" title="Kovbojky">
Kovbojky



</doc>
<doc id="623995" url="https://sk.wikipedia.org/wiki?curid=623995" title="Juan Carlos Onganía">
Juan Carlos Onganía

Juan Carlos Onganía Carballo (* 17. marec 1914, Marcos Paz – † 8. jún 1995, Buenos Aires) bol argentínsky politik a vojak. V roku 1966 bol jedným z vodcov vojenského prevratu armádou nazvaného Argentínska revolúcia, ktorý zvrhol prezidenta Artura Umberta Illiu. 29. júna 1966 sa stal (de facto) 29. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 34. prezidenta krajiny. Pôsobil v argentínskej armáde, dosiahol hodnosť generálporučíka.
Životopis.
Narodil sa v meste Marcos Paz v provincii Buenos Aires, v roku 1934 úspešne absolvoval Národnú vojenskú akadémiu. Následne bol prevelený ku kavalérii. V roku 1959 dosiahol hodnosť brigádneho generála, čím sa zaradil medzi najvyšších predstaviteľov ozbrojených síl. Armáda sa v nasledujúcich rokoch rozdelila na dve frakcie. Na jednej strane stálo krídlo Azules, teda Modrých a na druhej Colorados, teda Červených. Azules podporovali civilnú vládu zameranú proti komunizmu a Colorados požadovali vojenskú diktatúru. Onganía sa stal jedným z vodcov modrej frakcie, tá postupne začala pripúšťať návrat Peronizmu, no nie Juana Peróna do politického života krajiny. Peronizmus totiž táto časť armády pokladala za umiernenú sílu podporujúcu nacionalizmus a kresťanstvo, ktorá je potrebná na odobratie hlasov extrémnej ľavici. Modrí v septembri 1962 presadili vymenovanie Onganíu za veliteľa ozbrojených síl, čo však bol výsledok kompromisu, keď sa obe frakcie museli vzdať časti svojich požiadaviek. Od roku 1963, teda od nástupu prezidenta Artura Umberta Illiu, sa ekonomická situácia Argentíny postupne zhoršovala. V roku 1965 sa vláda rozhodla usporiadať nové parlamentné voľby, aby umožnila Perónistom účasť, pretože Illia časom nebol spokojný s tým, že vyhral v neslobodných voľbách. Voľby však vyhrali Perónisti, čo spôsobilo v armáde veľkú nespokojnosť. K armáde sa v nespokojnosti pridali statkári a priemyselníci, ktorí neboli spokojní s deficitom štátneho rozpočtu, vládnou kontrolou cien, uprednostňovaním štátnych spoločností a zmrazením vysokých daní. Proti vláde sa postavili aj najväčšie noviny v krajine, ktoré začali proti prezidentovi systematickú antikampaň. K nespokojným sa pridali aj Spojené štáty, ktoré začali podporovať časť armády presadzujúcu vojenský prevrat. Zvrhnutie prezidenta začala po čase podporovať väčšina armády a aj veľká časť politického spektra.
Vláda následne pristúpila k úsporným opatreniam, ktoré vyvolali veľké demonštrácie a nespokojnosť. 28. júna 1966 sa rozhodla armáda riešiť situáciu novým pučom. Prevrat prebehol prakticky bez násilia, keďže občania boli k prezidentovi a vláde už úplne ľahostajní. Prezident Illia bol vyzvaný na rezignáciu, čo odmietol, keď vyhlásil, že on je najvyšším veliteľom ozbrojených síl. Vojsko následne obkľúčilo prezidentský palác a prítomný veliteľ prezidentovi odkázal, že už nie je schopný garantovať bezpečnosť ľudí v okruhu prezidenta. Za tejto situácie tak Illia odstúpil. Vlády sa na zvyšok dňa ujala vojenská chunta zložená z generála Pascuala Pistariniho za pozemné vojsko, generála Adolfa Álvareza za letectvo a admirála Benigna Varelu za námorníctvo. Títo následne rozhodli, že novým prezidentom sa stane generál Juan Carlos Onganía, ktorého na druhý deň vymenovali do funkcie. Prevrat nazvali ozbrojené sily Argentínskou revolúciou. Vojsko pod vedením Onganíu sa rozhodlo prekvapivo pre zavedenie čisto vojenskej vlády. Došlo k zákazu politických strán, z univerzít boli vylúčení nepohodlní pedagógovia a študenti a niektorí vodcovia odborov boli zatknutí. Hlavne zásah proti univerzitám bol veľmi tvrdý, stovky študentov a pedagógov bolo zatknutých počas jedinej noci, ktorá sa nazýva "noc dlhých palíc" podľa palíc, ktoré vojaci proti študentom pri zásahu používali. Armáda ohlásila začiatok tzv. Argentínskej revolúcie (Revolución Argentina), čo mal byť už názov pre nový vládny program. Ciele tejto revolúcie však boli stanovené iba veľmi všeobecne, takže jej koniec sa nedal vôbec odhadnúť. Vláda pristúpila k devalvácii meny v snahe zlepšiť ekonomickú situáciu štátu a podporiť export. Veľmi rýchlo sa podarilo výrazne znížiť infláciu a naštartovať hospodársky rast. V Argentíne sa začalo so stavbou prvej jadrovej elektrárne. Ale veľké množstvo bankrotov súkromných firiem rýchlo počiatočné úspechy zastavilo. Výrazne vzrástlo aj daňové zaťaženie a veľa strategických podnikov prešlo do rúk zahraničných vlastníkov.
Ako reakcia na tento postup armády vzniklo postupne niekoľko masových protestov, ktoré prerástli do pouličných bojov. V meste Córdoba začalo povstanie cordobazo (koniec mája 1969). Toto povstanie trvalo niekoľko dní až kým ho armáda veľmi tvrdo nepotlačila. V meste Corrientes protestovali študenti v rámci protestu correntinazo, aj toto povstanie bolo tvrdo potlačené. Napriek tomu následne prebehli ďalšie demonštrácie po celej Argentíne, pričom práve tieto sú považované za začiatok konca vlády Onganíu. Začali sa tiež objavovať ľavicové gerilové (teroristické) skupiny ako Montoneros či Ľudová revolučná armáda (Ejército Revolucionario del Pueblo, v skratke ERP). Napriek tomu chcel Onganía vládnuť ďalej, veliteľom ozbrojených síl dokonca povedal, že ani podnik sa nemôže reštrukturalizovať za 10 či 20 rokov. Zvrat situácie začal 29. mája 1970, kedy bol unesený bývalý prezident generál Pedro Eugenio Aramburu ľavicovou gerilovou organizáciou Montoneros. Únoscovia okrem iného požadovali navrátenie tela bývalej prvej dámy Evy Perónovej, ale potom, čo vláda ich požiadavky nesplnila, únoscovia Aramburua zastrelili. Objavili sa však aj podozrenia, že bývalého prezidenta nechal zavraždiť sám Onganía, lebo sa obával, že by armáda mohla Aramburua presadiť na jeho miesto. Vražda bývalého prezidenta veľmi oslabila postavenie Onganíu, na čo už reagovali ozbrojené sily a 8. júna 1970 ďalším vojenským prevratom prezidenta zosadili. Na čelo krajiny sa dostal admirál Pedro Gnavi, veliteľ prevratu, ktorý prechodne vládol do 18. júna, kedy bol za prezidenta vymenovaný generál Roberto Marcelo Levingston. Napriek nesúhlasu s týmto postupom odišiel radšej Onganía do dôchodku. Zomrel v júni 1995 v Buenos Aires na infarkt myokardu.

</doc>
<doc id="623997" url="https://sk.wikipedia.org/wiki?curid=623997" title="Bohumil Golián">
Bohumil Golián



</doc>
<doc id="623999" url="https://sk.wikipedia.org/wiki?curid=623999" title="Parrhasios z Efezu">
Parrhasios z Efezu

Parrhasios () bol grécky maliar na prelome 5. a 4. storočia pred Kr.
Parrhasios, syn a žiak maliara Euénora, pochádzal z Efezu. Svoje maliarske diela tvoril približne v rokoch 430 až 390 pred Kr., a to hlavne v Aténach. Bol súčasníkom a rivalom slávneho maliara Zeuxida z Hérakleie. Zo starovekých správ je známe, že jeho obrazy postáv boli veľmi realistické a že ich bolo viac ako 20 (ani jeden z nich sa nezachoval). Námetom týchto malieb boli hlavne mytologické postavy. Tiež kreslil na drevo (na vybielenú drevenú tabuľu) a pergamen a písal o maliarstve.
Parrhasios a Zeuxis bývajú často zaraďovaní do tzv. ázijskej školy (aj keď Zeuxis o sebe hovoril ako o mužovi z juhoitalskej Hérakleie). Obaja pôsobili predovšetkým v Aténach, kde patrili k metoikom, ktorí tvorili hlavne v dobe peloponézskej vojny. Medzi aténskym ľudom sa stali hrdinami mnohých historiek, ktorých hlavnou témou bola ich rivalita v súťaži namaľovať svoj obraz čo najrealistickejšie.
Plínius sa pokúsil vystihnúť hlavné Parrhasiove prednosti, ktoré videl skôr vo vynikajúcej kresobnej technike a krehkých kontúrach než v dokonalom tieňovaní. Svoje obratnosti využíval "k odhaľovaniu skrytého" a k živšiemu zobrazeniu tvárí, krásnych úst a pôvabu vlasov. Bol plodným umelcom, ktorý sa príležitostne nebránil ani obscéznym témam. Ohlas si získal svojim farebným obrazom "Théseus" (neskôr zdobil rímsky Kapitol), ale jeho najslávnejším obrazom bol "Aténsky ľud" (Démos), ktorý znázorňoval rozličné vlastnosti Aténčanov (bol ich dokonalou psychologickou štúdiou). 
Parrhasios a Zeuxis sa svojim maliarskym majstrovstvom radi chválili. Parrhasios ale v sebechvále svojho rivala predstihol, keď o sebe arogantne tvrdil, že je kniežaťom maliarov, pôvodom božského rodu.
V starovekom Grécku na začiatku 4. storočia pred Kr. dosiahla nástenná a dosková maľba najväčší rozkvet (v aténskej "stoe poikilé" bola napr. nástenná maľba znázorňujúca bitku pri Mantinei namaľovaná tak realisticky, že bolo na nej možné rozpoznať veliteľov oboch armád). Snahy o rekonštrukciu týchto malieb na základe vázového maliarstva z tej doby neuspeli, lebo nástenná a dosková maľba odčerpávala talenty vázového maliarstva, ktoré preto začalo upadať. 

</doc>
<doc id="624001" url="https://sk.wikipedia.org/wiki?curid=624001" title="Marhuľa obyčajná">
Marhuľa obyčajná

Marhuľa obyčajná (ľudovo alebo staršie odborne: marhuľa; ľudovo/nárečovo: "maruľa", "moruľa", "margula"; lat. "Prunus armeniaca" alebo "Armeniaca vulgaris") je strom patriaci do taxónu Armeniaca, ktorý patrí do čeľade ružovité (resp. v starších systémoch niekedy do čeľade mandľovité).
Zaradenie v systéme.
Vyššie spomínaný taxón Armeniaca sa obyčajne hodnotí buď ako sekcia podrodu Prunus rodu slivka (Prunus), alebo ako samostatný rod marhuľa (Prunus). Podrobnejšie o zaradení taxónu Armeniaca v systéme a o príbuzných rastlinách pozri v článku slivka (veľký rod).
Pôvod a etymológia.
Pochádza z Číny. Do Európy sa dostala cez Arménsko. Pre arménsky pôvod sa po latinsky volá "armeniaca". 
Latinské slovo armeniacum sa skomolené dostalo do talianskych nárečí a odtiaľ ďalej skomolené do juhonemeckých nárečí (Marulle, v dnešnom Rakúsku Marille), odtiaľ do slovenských nárečí (maruľa, moruľa, marhuľa).
Zvláštnosti rastu a rodivosti marhule.
Marhuľa je špecifická veľmi rýchlym rastom a skorým nástupom do rodivosti. Počiatočný bujný rast sa v neskoršom období života stromčeka spomaľuje a pokiaľ sa strom pravidelným rezom nezmladí, dôjde k rýchlemu úhynu. V dobrých podmienkach a pri správnej starostlivosti je marhuľa schopná dožiť sa až 200 rokov. 
Prvé ovocie sa zvykne nachádzať už na trojročných stromčekoch. Úrodu prináša marhuľa na krátkych konárikoch, v menšom počte na silných jednoročných výhonoch. Pre tento ovocný strom je špecifické, že prináša úrodu aj na výhonkoch druhej a tretej rastovej vlny. Pri správnej starostlivosti rodí každoročne, problematické však sú neskoré jarné mrazy.
Plody.
Plody marhule sú kôstkovice s oranžovým oplodím. Kvitne na minuloročných letorastoch. Zrelé sú väčšinou uprostred leta. Konzumujú sa buď čerstvé, varené alebo vo forme džemov či marmelád, ktoré sú veľmi populárne pre kyslosladkú chuť a príjemnú arómu; obľúbené sú aj sušené. Dobre zrelé až prezreté sa zbierajú na kvas, následnou destiláciou sa získa alkoholický nápoj marhuľovica.
Plody majú vysoký obsah vitamínu A, vitamínu C, ako aj vápnika, železa a fosforu. Jednotlivé plody v závislosti od odrody môžu vážiť 40 – 90 gramov.
Pestuje sa v oblastiach s miernymi zimami, na Slovensku len vo vinohradníckych oblastiach. Najlepšie miesta na sady sú na južnej Morave, juhozápadnej a východnej časti Slovenska, v nadmorskej výške do , s priemernou ročnou teplotou nad 8,5 °C a celkovými ročnými zrážkami ; musia byť chránené pred studeným vetrom. Marhule sú úspešne pestované na černozemiach, kde je to vhodné, aj na hnedozemiach, hlinitých až piesočnatohlinitých pôdach. 
Má zlú dormanciu, čo pri prvých jarných mrazoch počas kvitnutia, náhlych silných mrazoch v predjarí, počas rašenia nových výhonkov môže viesť k vážnemu poškodeniu najmä na osvietenej časti kmeňa a konárov. Počas bežnej zimy toleruje dobre aj podstatne nižšiu teplotu ako broskyňa. Na chladné jarné počasie okolo 0 °C sú citlivé najmä kvety a malé plody.
V Česku je najpoužívanejšia odroda Velkopavlovická, s pomerne veľkými plodmi vynikajúcej kvality. Je však citlivá na jarné mrazy a plesňové ochorenia. V poslednom čase sa skúšajú pestovať novo vyšľachtené, odolnejšie odrody. Ďalšími odrodami sú napríklad Bergeron, Karola, Goldrich, Hargrand a Maďarská.
Nebezpečnosť jadier.
Vďaka obsahu kyanogénneho glykozidu amygdalínu v marhuľových jadrách by dospelí nemali zjesť viac ako 3 malé jadrá, inak hrozí prekročenie bezpečnej dávky stanovenej EFSA (v prípade malých detí to môže byť len polovica jadra).
Pestovanie.
Marhule kvitnú skoro na jar, skôr ako broskyne, a nemôžu byť pestované na miestach s neskorými jarnými mrazmi.
Rez.
Počas prvých troch rokov po výsadbe na stanovišti je formovaná koruna a obrast okolo základných konárov. Obvykle rastú veľmi bujne a mávajú omnoho viac výhonkov, než je nutné. Všetky zbytočné a slabé výhony by mali byť odstránené a ponechaných iba päť výhonkov, ktoré majú dobré predpoklady stať sa hlavnými konármi okolo terminálu alebo v kotlovitej korune. Po, alebo koncom obdobia vegetačného pokoja by zostávajúce vetvy mali byť zrezané na jednu polovicu až tretinu ich dĺžky. Prerezávanie by malo byť ďalšie dva roky také, aby mal strom takú nízku a širokú korunu, ako je to možné. Na dosiahnutie tohto cieľa by druhý a tretí rok mala byť koruna rezaná takmer rovnako prísne. Letorasty, ktoré vyrastajú vertikálne z kmeňa a hlavných konároch, by mali byť odstránené, aby svetlo a vzduch prenikali do koruny stromu. Dôležitou zásadou je neponechávať hlavné konáre dlhé.

</doc>
<doc id="624002" url="https://sk.wikipedia.org/wiki?curid=624002" title="Pedro Gnavi">
Pedro Gnavi

Admirál Pedro Alberto José Gnavi (* 1917 – † 1990) bol argentínsky námorník. 8. júna 1970 bol jedným z veliteľov vojenského prevratu, ktorý ukončil vládu prezidenta Juana Carlosa Onganíu. Po jeho zosadení zastával do 18. júna 1970 funkciu vrchného veliteľa vojenskej chunty, vďaka čomu bol v tomto čase najvyšším predstaviteľom Argentíny. Následne moc nad krajinou odovzdal generálovi Robertovi Marcelovi Levingstonovi, ktorý bol vymenovaný za ďalšieho prezidenta.
Životopis.
Už v mladom veku vstúpil do argentínskeho námorníctva. V marci 1962 sa v hodnosti kapitána podieľal na vojenskom prevrate, ktorým bol zvrhnutý prezident Arturo Frondizi. V tomto období sa argentínske ozbrojené sily rozdelili na dve frakcie, na jednej strane stálo krídlo Azules, teda Modrých a na druhej Colorados, teda Červených. Azules podporovali civilnú vládu zameranú proti komunizmu a Colorados požadovali vojenskú diktatúru. Gnavi sa pridal na stranu modrých. V následnom období bol povýšený do hodnosti kontradmirál a 28. júna 1966 sa podieľal na vojenskom prevrate, ktorý zvrhol prezidenta Artura Umberta Illiu. Na druhý deň sa vlády ujal generál Juan Carlos Onganía ako prezident de facto. 4. októbra 1968 bol Gnavi vymenovaný prezidentom za hlavného veliteľa argentínskeho námorníctva, čím si chcel prezident posilniť svoju pozíciu, keďže súčasne vymenil aj veliteľov ostatných zložiek ozbrojených síl.
V roku 1970 sa však situácia v krajine radikálne zhoršila, prebiehali demonštrácie a občianske nepokoje, na konci mája bol dokonca ľavicovými teroristami unesený bývalý prezident Pedro Eugenio Aramburu, ktorý bol následne zavraždený. Objavili sa však aj podozrenia, že bývalého prezidenta nechal zavraždiť sám Onganía, lebo sa obával, že by armáda mohla Aramburua presadiť na jeho miesto. Vražda bývalého prezidenta veľmi oslabila postavenie Onganíu, na čo už reagovali ozbrojené sily a 8. júna 1970 ďalším vojenským prevratom prezidenta zosadili. Nasledujúcich 10 dní tak krajine vládol práve Gnavi ako vrchný veliteľ vojenskej chunty, v tom čase už v hodnosti admirál. 18. júna odovzdal moc novému prezidentovi, ktorým sa stal generál Roberto Marcelo Levingston. V októbri 1971 požiadal Gnavi o odchod do dôchodku v reakcii na obvinenia z podozrivého obchodovania námorníctva so súkromnými spoločnosťami. Z tohto dôvodu bol zadržaný v máji 1977 počas vlády generála Jorgeho Rafaela Videlu. Zomrel v roku 1990.

</doc>
<doc id="624004" url="https://sk.wikipedia.org/wiki?curid=624004" title="USB-C">
USB-C

USB-C je najnovší konektorový štandard USB ("Universal Serial Bus -" Univerzálna sériová zbernica), ktorý bol publikovaný v auguste 2014. Konektor USB-C sa rozmermi podobá na micro USB je však oválny a symetrický. Vlastnosťami sa podobá na konektor Lightning od Apple, nie je však s ním zhodný. Využitím novších USB štandardov vyvinutých v rovnakom roku (USB 3.1 a USB Power Delivery) dosahuje potom USB zbernica s konektorom typu C vyššie prenosové rýchlosti a káble umožňujú prenášať vyšší výkon. USB-C nie je to isté ako USB 3.1. V septembri 2017 bol vydaný novší štandard USB 3.2, ktorý tiež používa konektor USB-C. 
Konektor USB Typ-C.
Konektor USB Typu C je 24 pinový, symetrický (12 kontaktov hore, 12 dolu). Nezáleží na jeho orientácii a preto sa do protikusu zasunie na prvý pokus. Piny navyše, oproti predchádzajúcim verziám (4 až 5 pinov oproti USB 2 a 9 pinov oproti USB 3) slúžia ďalším protokolom ako sú DisplayPort 1.3, PCI Express a Base-t Ethernet. V špecifikácii USB 3.1 je teda možný Full Duplex (synchrónna obojsmerná komunikácia).
Konektory USB Type-C sú menšie a odolnejšie, s typickou mechanickou životnosťou 10 000 cyklov. Káble majú podporovať prenos až 100W energie na napájanie a nabíjanie a prenosovú rýchlosť 10 Gbit/s (USB3.1, Generation 2). 
Vo verziách USB 1 a 2 mohli zariadenia prostredníctvom zbernice odoberať prúd maximálne 100 mA resp. 500 mA pri napätí 5 V. Maximom USB-C je 5 A pri 20 V, teda 100 W, V porovnaní predchádzajúcou verziou (500 mA x 5 V = 2,5 W) je to až 40 krát viac, čo napríklad umožňuje napájanie väčšiny notebookov káblom USB-C namiesto napájacieho sieťového kábla alebo omnoho rýchlejšie nabíjanie mobilov.
Tieto zlepšenia sú zahrnuté v špecifikáciách USB Type-C™ a USB Power Delivery, ktoré sú kompatibilné s USB 2.0, 3.0, 3.1. 
Názov a kompatibilita.
USB Type-C™ a USB-C™ sú ochranné známky fóra "USB Implementers Forum" USB Typ-C (USB-C™) nie je to isté ako USB 3.1. USB-C je konektorový štandard. USB-C kábel môže zodpovedať USB 2.0, USB 3.1, a môže ale nemusí podporovať 100 W určených na napájanie resp. nabíjanie, ktoré je definované v štandarde USB-Power Delivery. 
Zariadenie s konektorom typu C nemusí teda nevyhnutne implementovať rozhranie USB 3.1 alebo spomínané alternatívne protokoly (PCIe alebo DisplayPort). Konektor typu C je teda spoločný pre viacero technológií, pričom povinné z nich sú len niektoré. 
V októbri 2016, bol USB-C prijatý IEC ako medzinárodná norma "IEC 62680-1-3" (Pozri ďalej). 
V septembri 2017 bol vydaný štandard USB 3.2, ktorý nahrádza USB 3.1. Zachováva existujúce dátové režimy USB 3.1 SuperSpeed a SuperSpeed + a zavádza dva nové režimy prenosu SuperSpeed + cez USB-C konektor pomocou dvojsmernej komunikácie dátovými rýchlosťami 10 a 20 Gbit / s (1250 a 2500 MB / s).
Komunikačná rýchlosť.
V závislosti na verzii a revízii štandardov (USB 2.0, USB 3.1, USB 3.2) s prenosové rýchlosti nasledovné.
Operačné systémy.
USB-C je podporovaný: Linux, Windows 10, Windows 8.1, OS X, Android 6 a Chrome OS.
Kompatibilné zariadenia.
Prvá spotrebná elektronika s rozhraním USB-C sa začala objavovať v roku 2014. 
Súvisiace normy IEC.
Prijatie ako norma IEC:

</doc>
<doc id="624005" url="https://sk.wikipedia.org/wiki?curid=624005" title="Euénor (maliar)">
Euénor (maliar)

Euénor () bol grécky maliar v 5. storočí pred Kr.
Maliar Euénor pochádzal z Efezu. Rímsky spisovateľ Plínius uvádza, že spolu s Aglaofónom, Kéfisodórom a Eryllom patril k maliarom, ktorí tvorili hlavne v rokoch deväťdesiatej olympiády (420 až 416 pred Kr.) a že bol otcom Parrhasia, jedného z najslávnejších gréckych maliarov.

</doc>
<doc id="624006" url="https://sk.wikipedia.org/wiki?curid=624006" title="Kéfisodóros">
Kéfisodóros

Kéfisodóros () môže byť:

</doc>
<doc id="624007" url="https://sk.wikipedia.org/wiki?curid=624007" title="Extraliga hádzanárov 2008/2009">
Extraliga hádzanárov 2008/2009



</doc>
<doc id="624008" url="https://sk.wikipedia.org/wiki?curid=624008" title="Peter Bročka">
Peter Bročka

JUDr. Peter Bročka LL.M (* 31. august 1982, Trnava) je slovenský právnik a komunálny politik, súčasný primátor krajského a okresného mesta Trnavy. Bročka Získal dvakrát titul majster Slovenska a je aj vicemajstrom sveta vo footbagu (), ktoré sa konali v San Franciscu v roku 2002.
Peter Bročka prežil detstvo v Trnave, prvých šesť rokov života prežil na Prednádraží, študentské časy zase za hradbami na Vajanského. Absolvoval Gymnázium Jána Hollého a neskôr v Trnave aj vyštudoval právo obhájením bakalárskeho akademického titulu a magisterského akademického titulu na Právnickej fakulte Trnavskej univerzity v Trnave. Rigoróznu skúšku vykonal mimo svojho rodiska v Bratislave na Bratislavskej vysokej škole práv (dnešná Paneurópska vysoká škola). Kvôli postgraduálnemu štúdiu vycestoval do hlavného mesta Maďarska – do Budapešti – pre získanie akademickému titulu Master of Laws.
Počas svojho života vystriedal viacero zamestnaní v rôznych sektoroch. Doteraz najdlhšie zamestnanie, aké vykonával, je primátorská funkcia.
Prvé volebné obdobie zvíťazil bez podpory politickej strany, kde porazil kandidáta pravicovej koalície Jána Žitňanského, kandidáta vládneho Smeru-SD Bystríka Stanka, aj ďalších dvoch kandidátov, a stačil mu k tomu len jeden bilbord. Ako kandidát v komunálnych voľbách v roku 2018 vyhral s jeho zoskupením nezávislých poslancov Za lepšiu Trnavu, ktoré nemalo ani jeden bilbord, ani jeden city light. „Mali sme plagáty a niekoľko typov letákov,“ odkázal Bročka. V prvom volebnom období mal Bročka v mestskom zastupiteľstve 13 poslancov z celkových 31. Ale ku koncu volebného obdobia sa niektorí poslanci, vrátane viceprimátora Mateja Lančariča, odpojili od Bročkovej platformy a založili si vlastné zoskupenie nezávislých poslancov, ktoré viedli pod spoločným názvom Priateľská Trnava s jej predsedom Mariánom Galbavým. V druhom volebnom období sa do mestského zastupiteľstva dostalo až 24 nezávislých poslancov, ktorých viedol Peter Bročka.
Volebné obdobie 2014 – 2018.
Otvorené mesto.
Systémové zmeny.
Systémové zmeny vo vedení mesta s cieľom čo najväčšej otvorenosti k občanom Trnavy bola jednou z kapitol predvolebného programu Petra Bročku Na začiatku volebného obdobia splnil Bročka predvolebný sľub, keď zverejnil pracovný kalendár primátora. Bročka avizoval v predvolebnom programe komplexný audit v mestských spoločnostiach a na mestskom úrade. Koncom roka 2015 zverejnila Transparency International Slovensko výsledky protikorupčného auditu na mestskom úrade, ktorý financovala nadácia Zastavme korupciu. Vytvorenie nasledujúcich poradných orgánov primátora: Rada seniorov, Rada mládeže, Trnavské podnikateľské fórum a Rada občianskych združení, ako spôsob zapojenia širšej verejnosti do fungovania mesta, bol jeden z Bročkových bodov v programe. V roku 2015 vznikol nový poradový orgán: Univerzitná rada mesta, ktorá sa skladala zo študentov trnavských vysokých škôl. Verejné diskusie s občanmi o navrhovaných aktivitách v meste a spoločné určovanie priorít boli jedným z bodov programu. Významná verejná diskusia s vedením mesta sa uskutočnila v roku 2016 ohľadom vývoja územného plánu pri IBV Kamennom mlyne, ktorá polarizovala občanov.
Participácia.
Mesto Trnava odštartovalo proces participatívneho plánovania verejných priestorov v novembri 2016. Prieskum verejnej mienky sa dosiaľ konal ohľadom nasledujúcich projektov: vnútroblok na sídlisku Na hlinách, ihrisko na Gejzu Dusíka, parčík na Kapitulskej ulici, sídliskový a školský dvor Agátka, deväť dvorov na Hospodárskej, vnútroblok na Okružnej, dvor č. 1 na Zátvore, Park Janka Kráľa.
Bročka plánoval spustiť aj ďalší projekt, ktorý by zapojil Trnavčanov pri plánovaní projektov a akcii v meste pod názvom participatívny rozpočet, v ktorom by Trnavčania mali možnosť rozhodovať o tom, akým spôsobom sa použije časť z verejných zdrojov. Tento projekt sa podarilo spustiť v roku 2016.
Transparentnosť.
Trnavská samospráva v roku 2014 bola umiestnená v rebríčku transparentnosti miest, ktorý vyhodnocuje Transparency International Slovensko, na 42. mieste so 49% úrovňou transparentnosti, pričom mestu bola udelená známka C. Počas dvoch rokov nového vedenia samosprávy s primátorom Petrom Bročkom sa Trnava posunula v rebríčku až o 22 miest, a tak skončila na 20. mieste s celkovým výsledkom 61% transparetnosti. Trnavská samospráva si počas ďalších dvoch rokoch prilepšila o tri priečky v rebríčku a skončila na 17. mieste s celkovým hodnotením A-.
Kultúra, pamiatky a turizmus.
Kultúra.
Trnavská samospráva by mala podľa Petra Bročku aktívne spolupracovať s domácou kultúrnou scénou a položiť základy Mestského kultúrneho centra kvalitnou rekonštrukciou existujúcich mestských priestorov. Sľubované sezónne premietanie filmov a dokumentov na hradobný múr na Hlbokej ulici. sa prvýkrát uskutočnilo v roku 2016 pod názvom Kino pod hviezdami a premietanie prebiehalo pri hradbách za gotickou rímskokatolíckou Bazilikou sv. Mikuláša Sezónna akcia Kino pod hviezdami sa každoročne koná v zrekonštruovanom verejnom priestore Parčík Bela IV, ktorý ponúka priestory na oddych a komorné kultúrne podujatia. Trnavská samospráva vytvorila zo zanedbaného priestoru nový atraktívny parčík., ktorý bol pomenovaný podľa významného uhorského kráľa Bela IV., ktorý udelil Trnave výsadu slobodného kráľovského mesta ako prvému na Slovensku.
Pamiatky.
Trnavské mestské opevnenie vybudované v 13. storočí je národná kultúrna pamiatka, ktorá patrí medzi najstaršie zachované fortifikačné systémy na Slovensku a je aj najzachovalejším tehlovým opevnením v strednej Európe Mestská samospráva dokončila rekonštrukciu južnej veže z polovice 13. storočia v najstaršom dochovanom úseku mestského opevnenia na ulici Dolné bašty v roku 2017. Trnavská spoločnosť North Tower realizovala rekonštrukciu severovýchodnej veže hradieb, želiarskeho domčeka aj s parčíkom na základe zmluvy s mestom z roku 2015, ktorá spoločnosti udeľovala využívať objekty za 1 euro ročne po dobu 30 rokov s možnosťou predĺženia zmluvy o 10 rokov. Trnava tým získala atraktívny verejný priestor za symbolické 1€. Mestská samospráva pre zviditeľnenie východného mestského opevnenia uskutočnila v roku 2016 odstránenie drevín, krovín, ale aj obnovu hradieb na Hlbokej ulici. Práce na komplexnej obnove mestského opevnenia v Trnave pokračovali na južnej časti východnej vetvy na Hlbokej ulici v roku 2018. V roku 2017 plánovala radnica po konzultácií so zahraničnými architektmi postaviť zaniknutú Dolnú bránu mestského opevnenia formou murovanej veže v plnej výške, v hre bola aj konštrukcia z kovu a skla. Ale Krajský pamiatkový úrad Trnave stanovil úroveň výšky Dolnej brány na 1 meter nad terénom a stredoveký barbakan do výšky približne . Mesto vybudovalo zaniknutú Dolnú bránu na úroveň, akú odporučil Krajský pamiatkový úrad Trnave.
Občianske združenie Lepšia Trnava, ktoré Bročka zakladal, skúsilo hradby na Hlbokej ulici dočasne nasvietiť už v roku 2014 pomocou osem prinesených reflektorov a agregátom na výrobu elektrickej energie. Svoj nápad ponúkli vtedajšiemu vedeniu mesta. Veci sa pohli dopredu až v roku 2017 s novým vedením mesta, kedy bolo vykonané nočné nasvietenie časti východnej vetvy hradieb – úsek od severovýchodnej veže až po bránu za Bazilikou sv. Mikuláša. Nasvietenie významných lokalít v centre mesta mal vo volebnom programe primátor Peter Bročka.
Zeleň, klimatické zmeny a verejný priestor.
Zeleň.
Hľadať miesta pre nové parky a lesoparky bol jeden z bodov programu Petra Bročku. Mesto Trnava v roku 2017 zo zanedbaného priestoru. vytvorilo nový atraktívny parčík pre oddych a komorné kultúrne podujatia priamo v historickom jadre mesta. Park bol pomenovaný podľa významného uhorského kráľa Bela IV., ktorý udelil Trnave výsadu slobodného kráľovského mesta ako prvému na Slovensku. Zvýšiť ekologickú stabilitu sa podarilo aj vďaka premene zanedbaného pozemku na novú oddychovú zónu Dominantou lesoparku Štrky sa stalo novovytvorené jazero, do ktorého tečie voda zo studne, pribudli aj nové chodníky, prístrešok s grilom, lavičky a ďalší mobiliár z prírodných materiálov, najčastejšie z agátového dreva, búdky pre vtáky a netopiere, úkryty pre hmyz, močiarna vegetácia, ktorá sa stará o čistenie vody a spevnenie brehov, lúčny porast. Celkový projekt bol dokončený v roku 2019, ale radnica začala prípravy projektu v roku 2017 a dodávateľa stavebných prác hľadali o rok neskôr. 
Obnovy sa dočkal aj v roku 2017 známy lesopark v Kamennom mlyne. Ciele obnovy zahrňovali zvýšenie ekostability lokality, vytvorenie vhodných podmienok na krátkodobý oddych a rekreáciu, zvýšenie estetickej a ekologickej hodnoty územia. Vybudované boli bežecké trasy, doplnené boli mobiliár a informačné panely, rekonštrukciou prešlo verejné osvetlenie, uskutočnili sa pestovateľské opatrenia v podobe ošetrenia pôvodných drevín a bolo vybudované aj odpočívadlo s drevenou terasou. Radnica začala aj prípravu projektu vybudovanie dreveného móla na hladine Horného rybníka v Kamennom mlyne.
V roku 2015 samospráva vysadila 1 194 stromov, v roku 2016 to bolo ďalších 492 stromov a počas jari roka 2017 to bolo 187. S rokom 2014 celková výsadba stromov činila takmer 2700. Titul "Európske mesto stromov 2017" udelila Trnave Európska arboristická rada.
Mesto Trnava od roku 2014 pripravovala projekt zatienenia a ozelenenia lávky na Starohájskej ulici, na sídlisku Družba, ktorý by zmiernil prehrievanie objektu, spomalil prúdenie vzduchu pri veternom počasí a vytvoril pre chodcov priestory na krátkodobý oddych. Premostenie bolo v zlom technickom stave, preto musela byť najprv zabezpečená sanácia lávky. V roku 2017 sa dočkala lávka rekonštrukcie. Zámer ozelenenia lávky mohol preto napredovať, ale na prvú verejnú súťaž zo septembra 2018 sa prihlásil len jeden uchádzač, a preto sa musel proces súťaže dodávateľa stavebných prác opakovať. Celý projekt vzišiel v rámci projektov Mestá odolné na dopady zmeny klímy a Adaptačného plánu mesta Trnava na dopady zmeny klímy – vlny horúčav.
Trnavská samospráva v roku 2018 vypísala verejnú súťaž na vypracovanie projektovej dokumentácie novej relaxačno – oddychovej zóny v lokalite Medziháj na ploche 110 hektárov, ktorá zahŕňa aj revitalizáciu vodného toku potoka Parná a jej okolia v riešenom území zamýšľanej multifunkčnej zóny zameranej na oddych návštevníkov v prírodnom prostredí.
Cieľ postupnej revitalizácie všetkých existujúcich mestských parkov si udelil Bročka v predvolebnom programe. Riešenia pre obnovu mestského Parku Janka Kráľa vzišli formou verejnej anonymnej krajinársko-architektonickej súťaže.. Pre obnovu Ružového parku si Peter Bročka udelil v predvolebnom programe za cieľ prípravu projektu, ktorý by nie len obnovil park, ale by ho aj v spolupráci s Trnavským samosprávnym krajom prepojil so záhradou Knižnice Juraja Fándlyho v Trnave. Príprava projektu začala v roku 2016 a práce sa pohli dopredu v roku 2018. Riešenia s Trnavčami hľadali aj pre parčík na Kapitulskej ulici formou participatívneho plánovania.
Verejný priestor na sídliskách.
Bročka mal v programe pre lepšiu zeleň na sídliskách zatraktívnenie prostredia a vnútroblokov sídlisk novými odpočinkovými zónami, výsadbou novej zelene a obnovením zastaraného mobiliáru. V roku 2017 prebehla obnova dvoch sídliskových dvorov na Zátvore (dvor č. 2 a 3) a zároveň prebehla humanizácia dvoru č. 1 na Vodárni. V roku 2018 začala výstavba novej pobytovej zóny na ulici Gejzu Dusíka, sídlisko Prednádražie, ktorá bola v roku 2019 odovzdaná do užívania.
Okrem realizácie samotných projektov začal aj proces v roku 2016 formou participatívneho plánovania verejných priestorov. Z prieskumov verejnej mienky vznikli projektové dokumentácie pre: prvé štyri dvory na Hospodárskej ulici, vnútroblok na Okružnej, dvor č. 1 na Zátvore.
Riešenia vzišli aj formou verejnej anonymnej krajinársko-architektonickej súťaže pre obnovu sídliskového a školského dvora Agátka.
Participatívne plánovanie, ale bez vypracovania projektu, sa uskutočnilo aj na sídlisku Na hlinách, ale aj pre zvyšných päť dvorov na Hospodárskej ulici..
Strategické dokumenty.
Trnavská radnica si nechala vypracovať strategické dokumenty pre adaptáciu meniacej sa klímy, ktorých cieľom je zníženie zraniteľnosti mesta na častejšie a intenzívnejšie vlny horúčav. V roku 2015 zostavili odborníci Stratégiu adaptácie mesta Trnava na dopady zmeny klímy – vlny horúčav a v roku 2018 bola publikovaná 1. verzia Akčného plánu integrovaného environmentálneho manažmentu funkčnej mestskej oblasti Trnava, ktorého cieľom je navrhnúť s výhľadom do roku 2030 integrovaný, udržateľný manažment využívania územia funkčnej mestskej oblasti Trnava v procese územného plánovania s dôrazom na integrované riadenie ochrany životného prostredia a integrované využívanie územia. Zo strategických dokumentov vznikol aj projekt zatienenia a ozelenenia lávky na Starohájskej ulici.
Kritika.
Povolenie kontroverzným aktivistom využiť budovu mestskej polície.
Bročka v priebehu roka 2016 povolil niekoľkým kontroverzným aktivistom, vrátane Kotlebovho kolegu Mariána Mišúna, asistenta poslanca Kotlebovej ĽS NS Martina Beluského, urobiť začiatkom septembra v budove trnavskej mestskej polície prednášku o genocíde slovenského národa. Mišún sa objavuje v spoločnosti neonacistov a ako mestského policajta ho z trnavskej mestskej polície prepustili v roku 2012 po tom, ako podpálil vlajku Európskej únie a obvinili ho z prečinu výtržníctva. Vyhodili ho aj z miestneho odboru Matice slovenskej v Púchove. Matica na Mišúna v roku 2010 podala trestné oznámenie za jeho rasistický slovník. Mišúnova prednáška sa mala pôvodne uskutočniť 29. augusta toho istého roku v Župnom dome v Púchove, ale prevádzkovatelia nakoniec priestory na jej konanie neposkytli. Trnavský primátor s tým však nemal problém, za čo si vyslúžil vlnu kritiky od občanov aj aktivistov.
Kontroverzný aktivista Rudolf Vasky spolu s Martinom Daňom z občianskeho združenia GINN a asistentom kotlebovho poslanca Mariánom Mišúnom si najprv pýtali povolenie využiť Západné krídlo radnice, primátor Bročka im však v liste ponúkol alternatívu na Trhovej ulici 2 v Trnave, kde sídli Mestská polícia. Primátor si tým vyslúžil pochvalu od podporovateľov Kotlebovej ĽS NS, ale aj od Vaskeho. V tomto istom období, kedy im povolenie udelil Peter Bročka, sa polícia zaoberala kontroverzným bilbordom, na ktorom je Mišún spolu s ďalším z neúspešných kandidátovKotlebovej ĽS NS Mariánom Magátom. Nad nimi je nápis „Zatočíme s asociálmi a politickými zlodejmi. Pošleme ich do pracovných táborov“. Mišún bol aj členom pôvodnej strany Mariána Kotlebu – Slovenskej pospolitosti, ktorú rozhodnutím Najvyššieho súdu rozpustili, pretože jej politická činnosť bola v rozpore s Ústavou SR.
Trnavský primátor Peter Bročka napísal vo svojom stanovisku, že v slobodnom kráľovskom meste nebude upierať nikomu právo hovoriť, keďže na danom fóre človek môže vďaka demokracii a slobode slova prejavovať svoje názory pokiaľ neporuší zákon. Petra Régnacq Trnková z nadácie Zastavme korupciu odkázala Bročkovi, že týmto správaním legitimizuje extrémistov prostredníctvom toho, že im poskytuje mestské priestory.

</doc>
<doc id="624017" url="https://sk.wikipedia.org/wiki?curid=624017" title="Zimné paralympijské hry 2022">
Zimné paralympijské hry 2022

XIII. zimné paralympijské hry boli hry, ktoré sa konali v čínskom Pekingu. Hry sa začali 4. a potrvali do 13. marca 2022.
O konaní hier sa rozhodlo v auguste 2015 na zasadaní Medzinárodného olympijského výboru v Kuala Lumpur. Peking v hlasovaní o štyri hlasy porazil kandidatúru kazašského mesta Almaty. Čínska metropola sa zároveň stala prvým miestom, ktoré hostilo zimnú aj letnú paralympiádu.
Kandidatúry.
O kandidatúru sa k dátumu prihlášky, 14. novembru 2013, oficiálne zaregistrovalo šesť miest:
Slovensko-poľská kadidatúra.
V januári 2013 vtedajší premiér Robert Fico oznámil, že vláda podporí spoločnú poľsko-slovenskú kandidatúru.
Logo.
15. decembra 2017 organizačná komisia paralympijských a olympijských hier zverejnila logá. Logá navrhla čínska dizajnérka Lin Cunzhen. Paralympijské logo tranformuje znak 飞 pre "lietať" na obraz športovca na vozíku v chvate k cieľovej čiare.
Športy.
V septembri 2016 Medzinárodný paralympijský výbor oznámil rozhodnutie, že na paralympiáde 2022 budú po prvýkrát súťažiť para-bobisti. Rozhodnutie však bolo len podmienečné. Do hier nebol zaradený skeleton. Pridanie bobov je výsledkom päťročnej práce Medzinárodnej bobovej a skeletonovej federácie. V para-boboch a v para-skeletone súťažia zmiešané družstvá. Súťaží sa aj v alpskom a severskom lyžovaní, biatlone, hokeji na sánkach a curlingu vozičkárov.
Športovci.
Na paralympiáde nebudú kvôli ruskej invázii na Ukrajinu štartovať ruskí a bieloruskí športovci. Medzinárodný paralympijský výbor najprv s ich účasťou súhlasil, ale zúčastnili by sa ako neutrálni športovci. Proti účasti sa však postavilo viacero organziácií a štátov, vyhrážalo sa bojkotom hier a MPV svoje rozhodnutie prehodnotil. Rusko sa proti rozhodnutiu, ktoré ovplyvnilo 83 športovcov, odvolalo na arbitrážny súd CAS.
Slovenskí športovci.
Slovensko na hrách reprezentuje 28 športovcov. RTVS vysiela sériu prenosov zo súťaží, kde účinkujú slovenskí športovci a tiež denné súhrny z diania na ZPH.
Slovenskí športovci súťažili:

</doc>
<doc id="624019" url="https://sk.wikipedia.org/wiki?curid=624019" title="Roberto Marcelo Levingston">
Roberto Marcelo Levingston

Roberto Marcelo Levingston Laborda (* 10. január 1920, San Luis – † 18. jún 2015, Buenos Aires) bol argentínsky politik, vojak a pedagóg. 18. júna 1970 sa stal (de facto) 30. prezidentom Argentínskej republiky po vojenskom prevrate, ktorý zvrhol predchádzajúcu vojenskú vládu generála Juana Carlosa Onganíu. Vzhľadom na rôzne štátne zriadenia Argentíny v minulosti je považovaný za 35. prezidenta krajiny. Pôsobil v argentínskej armáde, dosiahol hodnosť brigádneho generála.
Životopis.
Narodil sa v meste San Luis v rovnomennej provincii do rodiny škótskeho, francúzskeho a španielskeho pôvodu. V roku 1938 začal študovať na Národnej vojenskej akadémii, následne po jej absolvovaní bol zaradený ku kavalérii. V roku 1948 bol povýšený do hodnosti kapitána, pričom od tohto obdobia začal pôsobiť na ministerstve vojny. Po dvoch rokoch začal pôsobiť vo vojenskej tajnej službe. V roku 1956 bol povýšený už na podplukovníka a od nasledujúceho roka pôsobil ako pedagóg na Vysokej vojenskej škole. V roku 1957 pôsobil krátko ako vojenský atašé v USA. Na konci roka 1960 bol povýšený do hodnosti plukovníka a začal pôsobiť vo veliteľstve 3. armádneho zboru, neskôr sa vrátil znova do vojenskej tajnej služby. V roku 1963 začal pôsobiť v generálnom štábe pozemných síl. Následne sa stal riaditeľom Logistickej školy generála Lemosa, potom bol pridelený k americkému vojenskému atašé. V roku 1966 bol povýšený do hodnosti brigádneho generála a v nasledujúci rok sa vrátil do generálneho štábu pozemných síl, súčasne znova pôsobil vo vojenskej tajnej službe, no už ako jej veliteľ. Od januára 1969 do júna 1970 pôsobil opäť v USA ako vojenský atašé.
Od roku 1966 vládol v Argentíne generál Juan Carlos Onganía ako prezident de facto po vojenskom prevrate. Jeho vláda však postupne začala vyvolávať kvôli nepriaznivej ekonomickej situácii občianske nepokoje. Zhoršenie situácie pre prezidenta začalo 29. mája 1970, kedy bol unesený bývalý prezident generál Pedro Eugenio Aramburu ľavicovou gerilovou organizáciou Montoneros. Únoscovia okrem iného požadovali navrátenie tela bývalej prvej dámy Evy Perónovej, ale potom, čo vláda ich požiadavky nesplnila, únoscovia Aramburua zastrelili. Objavili sa však aj podozrenia, že bývalého prezidenta nechal zavraždiť sám Onganía, lebo sa obával, že by armáda mohla Aramburua presadiť na jeho miesto. Vražda bývalého prezidenta veľmi oslabila postavenie Onganíu, na čo už reagovali ozbrojené sily a 8. júna 1970 ďalším vojenským prevratom prezidenta zosadili. Prevrat nariadil generál Alejandro Agustín Lanusse, ktorý bol vrchným veliteľom ozbrojených síl. Na čelo krajiny sa dostal admirál Pedro Gnavi, ktorý prechodne vládol do 18. júna, kedy bol za prezidenta prekvapivo vymenovaný práve generál Levingston, ktorý však bol pre verejnosť úplne neznámou osobou. Levingston chcel vykonávať politickú agendu, ktorú presadzovali ozbrojené sily. V skutočnosti si však chcel získať ľudovú podporu a tak nechal zvýšiť mzdy. Jeho ekonomické opatrenia však situáciu iba zhoršili, vyvolali zvýšenie inflácie, zníženie zahraničného kapitálu a obnovili nespokojnosť obyvateľstva, ktoré požadovalo obnovu demokratického systému. Na to tlačili aj politické strany a Perónisti. Odbory následne vyvolali sériu štrajkov, ktoré ochromili krajinu a vyvolali ďalšie masové protesty po celej krajine, ktoré armáda veľmi tvrdo potlačila. Generálny štáb ozbrojených síl na túto situáciu reagoval 23. marca 1971, keď vyzval Levingstona na rezignáciu. Na jeho miesto nastúpil vrchný veliteľ ozbrojených síl generál Alejandro Agustín Lanusse. Po regiznácii už v politickom živote nepokračoval, zomrel v júni 2015 vo veku 95 rokov v Buenos Aires, kde je aj pochovaný.

</doc>
<doc id="624025" url="https://sk.wikipedia.org/wiki?curid=624025" title="Avram Pinchusovyč Abčuk">
Avram Pinchusovyč Abčuk

Avram Pinchusovyč Abčuk alebo Avracham Pinchusovyč Abčuk (, , ; * 1897, Luck, Ruská ríša, dnes Ukrajina† 10. október 1937, Kyjev, Ukrajinská SSR, Sovietsky zväz, dnes Ukrajina) bol sovietsky spisovateľ a literárny kritik židovského pôvodu, ktorý pôsobil na Ukrajine a literárne tvoril v jazyku jidiš.
Život.
Od roku 1921 pôsobil v Kyjeve, kde najskôr pracoval ako učiteľ. V rokoch 19281932 bol redaktorom časopisu "Prolit" (rus. Пролит) a následne do roku 1935 redaktorom jeho nástupcu, časopisu "Farmest" (rus. Фармест). V 30. rokoch 20. storočia pôsobil v Židovskom výskumnom ústave Akadémie vied Ukrajinskej sovietskej socialistickej republiky v Kyjeve. V rokoch 19341935 zastával funkciu vedúceho židovskej sekcie Zväzu spisovateľov Ukrajiny. Stal sa obeťou stalinských represií – v roku 1935 bol obvinený z trockizmu, zbavený funkcie redaktora, zatknutý a napokon v roku 1937 popravený zastrelením. Rehabilitovaný bol v roku 1956.
Tvorba.
Je autorom noviel, literárnokritických prác a monografií. Od roku 1926 publikoval poviedky v časopise "Di pojte velt" (rus. Ди ройте велт). Z jeho beletristickej tvorby je najvýznamnejší dvojdielny román "Heršl Šammaj" (1929, 1934) o procese premeny obyvateľov židovských mestečiek na priemyselných robotníkov. Jeho práca "Etjudn un materialn cu der gešichte fun der idišer literatur-bavegung in FSSR" („Náčrty a materiály z dejín židovského literárneho hnutia v ZSSR“, 1934) poskytuje pohľad na dejinný vývoj židovskej literatúry po októbrovej revolúcii.

</doc>
<doc id="624026" url="https://sk.wikipedia.org/wiki?curid=624026" title="Avracham Pinchusovyč Abčuk">
Avracham Pinchusovyč Abčuk



</doc>
<doc id="624030" url="https://sk.wikipedia.org/wiki?curid=624030" title="Muchlis Ibráhím">
Muchlis Ibráhím



</doc>
<doc id="624033" url="https://sk.wikipedia.org/wiki?curid=624033" title="Verdicenan Kadınefendi">
Verdicenan Kadınefendi

Verdicenan Kadınefendi (18. októbra 1825 – 9. decembra 1889) bola manželka osmanského sultána Abdulmecida I.
Mladosť.
Verdicenan sa narodila v októbri 1825 v Sukhumi v Abcházsku. Rodným menom bola "Sáliha Achba" a pochádzala z Abcházskej princovskej rodiny. Jej otec bol princ Kaytuk Giorgi Bey Achba a jej matka bola princezná Yelizaveta Hanim. Sáliha bola poslaná na výchovu do Istanbulu už ako malé dieťa. Jej otec ju tu spolu so sestrami odovzdal na výchovu Bezmiâlem Sultan, matke sultána Abdulmecida I. Tu dostala podľa tradícií osmanského dvora meno Verdicenan.
Manželstvo zo sultánom.
Verdicenan bola vydatá za Abdulmecida I. z politických dôvodov v decembri 1840 v starom paláci Çırağan. Po sobáši získala titul Altıncı Kadın. Celá jej rodina, vrátane bratov a bratrancov, bola povýšená na urodzenú rodinu. Jej synovec Rasim Bey získal miesto doktora v paláci a synovec Osman Paša získal prácu doktora v paláci sultána Abdulaziza.
Neskoršie roky a smrť.
Po smrti sultána Abdulmecida v roku 1861 sa odsťahovala do paláca Feriye. V roku 1862 potom zomrela jej dcéra Munir vo veku sedemnástich rokov. Po smrti Gülüstü Hanim, ďalší zo sultánových manželiek, sa starala o jej dcéru Medihu Sultan. V roku 1879 ju vydala za Samipashazadeho Necip Beye. Verdicenan zomrela v novembri 1889 v paláci Feriye a bola pochovaná v mauzóleu pre sultánove manželky v mešite Yeni v Istanbule.

</doc>
<doc id="624035" url="https://sk.wikipedia.org/wiki?curid=624035" title="Handan Sultán">
Handan Sultán

Handan Sultán (1574, Grécko – 26. novembra 1605, Istanbul, Osmanská ríša) bola manželka osmanského sultána Mehmeda III. a matka sultána Ahmeda I. V rokoch 1603 – 05 bola jeho Valide Sultán. 
Život.
Jej náboženské vyznanie nie je známe. Buď patrila k niektorým z cirkví Gréckej pravoslávnej cirkvi alebo bola Moslimského vyznania. Niektoré historické záznamy uvádzajú, že bola konkubína z Grécka a volala sa "Helena". Iné zdroje však uvádzajú, že bola Čerkaska a volala sa "Caucasus". Bola vydatá za sultána Mehmeda III. v roku 1589 vďaka "Servazad Hatun", ktorá bola neterou Máhidevrán Sultán.
Niektoré zdroje uvádzajú, že to bola Safiye Sultán, ktorá predstavila Handan svojmu synovi Mehmed III., aby tak vytvorila konkurencii konkubíne Halime Sultán, jeho prvé manželke a matke sultána Mustafu I. Rovnaké zdroje tiež uvádzajú, že v skutočnosti bola Handan matkou aj Mustafu I., ale nikdy toto tvrdenie nebolo potvrdené.
Počas prvých dvoch rokov vlády svojho syna sultána Ahmeda, bola Valide sultan.
Zomrela v roku 1605, keď jej bolo iba 30 rokov, nejspíš bola otrávená. Bol jej usporiadaný obrovský pohreb.
Vo vedomí súčasnosti.
V roku 2015 sa postava Handan Sultán objavila v seriáli "," kde ju stvárnila herečka Tülin Özen.

</doc>
<doc id="624039" url="https://sk.wikipedia.org/wiki?curid=624039" title="Bezmiâlem Sultán">
Bezmiâlem Sultán

Bezmiâlem Sultan (1807 – 2. mája 1853) bola druhá manželka osmanského sultána Mahmuda II. a matka sultána Abdulmecida I.
Pôvod.
Podľa záznamov z háremovej knihy pochádzala z Gruzínska, jej rodné meno nie je známe. Bola privedená do háremu sultána Esmou Sultan, sestrou Mahmúda II.
Život.
Predtým, ako bola zajatá a privlečená do háremu, chcela práve v kúpeľoch háremu pracovat. Mala veľmi krásnu tvár a snehobiele ruky. V roku 1822 ju vydali za sultána Mahmúda II. Ako matka sultána Abdülmecida I. zastávala funkciu valide sultan (1839 – 1853) a stala sa veľmi populárnou a uznávanou ženou, ktorá mierne zasahovala do vtedajšej politiky.
Jeden zo zdrojov uvádza, že Mahmud II. bol alkoholik a na predávkovanie alkoholom zomrel (tiež sa špekuluje o tuberkulóze).

</doc>
<doc id="624052" url="https://sk.wikipedia.org/wiki?curid=624052" title="Vláda Slovenskej republiky od 14. marca 1939 do 27. októbra 1939">
Vláda Slovenskej republiky od 14. marca 1939 do 27. októbra 1939

Vláda Slovenskej republiky od 14. marca 1939 do 27. októbra 1939 (do prijatia Ústavy Slovenskej republiky 21. júla 1939: vláda Slovenského štátu, neoficiálne štvrtá vláda Jozefa Tisa) bola v poradí prvá vláda vojnovej Slovenskej republiky (SR), ktorá trvala od vzniku Slovenského štátu 14. marca 1939 do 27. októbra 1939, teda po zvolení jej predsedu Jozefa Tisa za prezidenta SR.

</doc>
<doc id="624078" url="https://sk.wikipedia.org/wiki?curid=624078" title="Zoznam vlád Slovenskej republiky (1939 – 1945)">
Zoznam vlád Slovenskej republiky (1939 – 1945)

V priebehu existencie vojnovej Slovenskej republiky (SR; do prijatia Ústavy Slovenskej republiky z 21. júla 1939 oficiálny názov Slovenský štát) pôsobili celkom tri vlády.

</doc>
<doc id="624081" url="https://sk.wikipedia.org/wiki?curid=624081" title="Umelá pľúcna ventilácia">
Umelá pľúcna ventilácia

Umelá pľúcna ventilácia (UPV, tiež mechanická alebo prístrojová ventilácia, prístrojové dýchanie) predstavuje spôsob dýchania, pri ktorom mechanický prístroj úplne alebo čiastočne zabezpečuje prietok plynov dýchacími cestami a tým výmenu plynov v pľúcach. Ciele liečby umelou pľúcnou ventiláciou sú zvýšiť, podľa možnosti aj normalizovať nasýtenie krvi kyslíkom, úprava respiračnej acidózy, zvrat dychovej tiesne, úprava pľúcnych atelektáz, podporiť  alebo nahradiť činnosť vyčerpaných dýchacích svalov, umožniť sedáciu pacienta, znížiť spotrebu kyslíka v myokarde, príp. prispieť  k zvládnutiu zlyhávania srdca a ďalšie. Používa sa tiež pri rozšírenej kardiopulmonálnej resuscitácii a celkovej anestézii.
História.
Manuálne umelé dýchanie s použitím rôznych spôsobov kompresie hrudníka predchádzali prístrojovému umelému dýchaniu a prestali sa používať po zavedení dýchania z úst do úst. Zavádzanie prístrojového dýchania si vyžiadal rozvoj hrudnej chirurgie v podobe ventilácie pľúc pretlakom cez utesnenú tracheálnu kanylu, zavedenú do priedušnice. Epidémie poliomyelitídy (detskej obrny), pri ktorých dochádzalo k úmrtiam udusením po ochrnutí dýchacích svalov viedli k dlhodobejšiemu použitiu podtlakových ventilátorov (tzv.železných pľúc), v ktorých bolo vzduchotesne uzatvorené pacientovo telo a dýchanie sa zabezpečovalo prerušovaným podtlakom, pôsobiacim na hrudník. Mnohé z týchto prístrojov boli poháňané ručne. Od polovice 20. storočia boli podtlakové ventilátory opustené a ďalší vývoj prebiehal zdokonaľovaním metód pretlakovej umelej pľúcnej ventilácie do dnešnej podoby.
Fyziologické aspekty.
Pri dýchaní je vzduch do pľúc počas vdychu (inspírium) nasávaný podtlakom, ktorý v nich vytvára hlavne bránica pri pohybe nadol a tiež medzirebrové svaly, ktoré hrudník rozpínajú. Hodnota podtlaku býva do vodného stĺpca (približne 800 Pa). Výdych (expírium) prebieha pasívne, pružnosťou hrudníka. Pri vdychu pri umelej pľúcnej ventilácii prúdi vzduch (alebo zmes plynov) do dýchacích ciest pod pretlakom, ktorý vytvára prístroj – ventilátor. Na to je potrebné  utesnené  spojenie medzi prístrojom a dýchacími cestami s použitím masky, kanyly s tesniacou manžetou, zavedenej priamo do priedušnice (trachey) – tracheálna intubácia, alebo operačne vytvorená tracheostómia (otvor do priedušnice na krku). Výdych je tiež pasívny pri znížení tlaku vo ventilátore.
Technické riešenia.
Prístroj pre umelú pľúcnu ventiláciu  (ventilátor) dodáva nastavené množstvo vzduchu alebo zmesi vzduchu a kyslíka do dýchacích ciest pacienta v cykloch, ktorých počet za minútu je nastaviteľný a približne zodpovedá normálnej frekvencii dýchania. Podstatnou súčasťou každého ventilátora je ventil alebo sústava ventilov, ktoré pri vdychu prepúšťajú zmes plynov z prístroja do dýchacích ciest a pri výdychu vypúšťajú plyny z dýchacích ciest pacienta do atmosféry. Dychový objem sa nastavuje buď priamo (objemovo riadený ventilátor, ktorý zastaví umelý vdych po dosiahnutí určeného objemu), alebo prostredníctvom tlaku v dýchacích cestách, pri dosiahnutí ktorého sa umelý vdych ukončí (tlakovo riadený ventilátor). Správnosť nastavenia sa potom kontroluje meraním celkového objemu vdychovanémo plynu za minútu a nasýtenia krvi kyslíkom. Ventilátory s takto jednoduchým ovládaním sa dnes používajú len krátkodobo, pri kardiopulmonálnej resuscitácii, prípadne transporte pacienta. Poháňané sú spravidla prúdením kyslíka z tlakovej nádoby, ktorý tiež tvorí časť vdychovanej zmesi plynov. Obvykle sa používa zmes vzduchu so 40% kyslíka (FiO2  40%), na začiatku krátko aj čistý 100% kyslík (nesmie sa aplikovať dlhodobo). Pre dlhodobejšiu umelú pľúcnu ventiláciu sa používajú vyspelejšie prístroje, spravidla riadené elektronicky, ktoré dokážu dávkovať vdychovanú zmes plynov s optimalizovaným priebehom prietoku a tlaku, v zvolenom tzv. ventilačnom režime, ktorý sa dá zvoliť podľa príčiny zlyhania dýchania, diagnózy a celkového stavu pacienta. Moderné ventilátory, určené pre dlhodobé použitie v podmienkach jednotky intenzívnej starostlivosti priebežne  kontrolujú parametre, dosiahnuté u pacienta aj vlastnú funkciu a na nebezpečné hodnoty upozorňujú obsluhu alarmom.  Pretože u intubovaného pacienta je vyradené zvlhčovanie a ohrievanie vdychovaného vzduchu v nose a horných dýchacích cestách, sú pravidelne vybavené zariadením na zvlhčovanie, prípadne aj ohrievanie vdychovanej zmesi. V súčasnosti sa vyrábajú tiež ventilátory, určené pre dlhodobé používanie pacientmi v domácich podmienkach, so zvýšenou odolnosťou voči zlyhaniu a zjednodušenou obsluhou.
Ventilačné režimy.
Moderné ventilátory umožňujú výber širokej škály ventilačných režimov, od úplne nezávislých od vlastnej dychovej aktivity pacienta až po režimy, rôznym spôsobom synchronizované s  dychovou aktivitou pacienta (spontánnym nádychom), ktoré sa tiež líšia podielom vykonávanej dychovej práce – s plnou alebo čiastočnou ventilačnou podporou. V zásade sa v maximálnej možnej miere rešpektuje vlastná dychová aktivita pacienta, ale v mnohých prípadoch takýmto spôsobom nie je možné dosiahnuť potrebné dychové objemy, dostatočné okysličenie krvi pacienta napriek zvyšovaniu obsahu kyslíku vo vdychovanej zmesi a tým dosiahnutie životne nevyhnutných parametrov, ktoré má prednosť pred synchronizáciou. Voľba vhodného režimu musí zohľadňovať aj riziko vzniku atelektáz, traumatizácie pľúc a ďalšie okolnosti, napríklad stav a parametre krvného obehu.
Niektoré základné ventilačné režimy sú:
Komplexné ventilačné režimy, riadené mikroprocesorom ventilátora, majú za cieľ udržanie potrebného dychového objemu pri použití minimálneho tlaku počas vdychu, napr. APV (adaptive pressure ventilation), alebo zabezpečujú umelú pľúcnu ventiláciu podľa potrieb pacienta na základe viacerých snímaných parametrov v rozsahu od plne riadenej ventilácie cez podpornú až po spontánne dýchanie pacienta – napr. ASV (adaptive support ventilation). Použitie a voľba vyspelých ventilačných režimov a ich parametrov závisí od stavu pacienta a rozhoduje o nich lekár, špecialista v odbore anestézia a intenzívna medicína.
Štandardom sa stávajú protektívne režimy, chrániace pľúca pred poškodením, spôsobeným umelou pľúcnou ventiláciou (ventilator-associated lung injury - VALI). Sú dôležité hlavne u pacientov s hroziacim alebo rozvinutým ARDS, napríklad u pacientov s ťažkou pneumóniou pri ochorení COVID-19. Pri protektívnej umelej pľúcnej ventilácii sa používajú nižšie inspiračné tlaky a objemy (okolo 4 - 8 ml/kg), ktoré neohrozujú pľúca mechanickým a iným poškodením aj za cenu, že nie sú dosiahnuté optimálne hodnoty koncentrácie kyslíka a kysličníka uhličitého v krvi (permisívna hyperkapnia a permisívna hypoxémia). K metódam protektívnej ventilácie patria aj postupy na zníženie produkcie a zlepšenie eliminácie kysličníka uhličitého, opätovné prevzdušnenie kolabovaných častí pľúc (recruitment manévre, napr. poloha pacienta na bruchu) a ďalšie. 
V špecifických prípadoch sa používajú špeciálne režimy, napr. vysokofrekvenčná trysková ventilácia. 
U niektorých pacientov je možné použiť neinvazívnu pľúcnu ventiláciu bez zaistenia dýchacích ciest intubáciou, s použitím masky alebo helmy. Zlyhanie tejto metódy je pomerne časté a rieši sa prechodom na konvenčný spôsob umelej pľúcnej ventilácie.
Indikácie umelej pľúcnej ventilácie.
K použitiu umelej pľúcnej ventilácie sa pristupuje na základe určitých parametrov spontánneho dýchania a stavu vnútorného prostredia organizmu, z ktorých niektoré sú merateľné len na príslušne vybavených pracoviskách. Pri akútnom zlyhaní dýchania je rozhodovanie založené na posúdení stavu pacienta – jednoznačným dôvodom je úplné zastavenie dýchania, ďalej veľmi pomalé alebo lapavé dýchanie s frekvenciou pod 10 vdychov za minútu, prípadne veľmi rýchle, plytké dýchanie nad 35 vdychov za minútu a príznaky nedostatočného okysličenia krvi – modravé sfarbenie kože (cyanóza), porucha vedomia – zmätenosť, spavosť až bezvedomie, príznaky zlyhania krvného obehu. Dôvodom k začatiu umelej pľúcnej ventilácie je aj mechanické zlyhanie dýchania pri ťažkom poranení hrudníka alebo následkom nedostačujúcej výkonnosti (vyčerpania alebo ochrnutia) dýchacieho svalstva.
Medzi parametrami, indikujúcimi potrebu umelej pľúcnej ventilácie, je dychový objem pod 300 ml, parciálny tlak kyslíka pod 70 torr pri vdychovaní zmesi so 40% kyslíka tvárovou maskou, parciálny tlak kysličníka uhličitého nad 55 torrov (ak nejde o chronické zlyhanie dýchania), pH arteriálnej krvi pod 7,25  a ďalšie indexy.
Dočasnou náhradou umelej pľúcnej ventilácie, napr. počas kardiopulmonálnej resuscitácie môže byť umelé dýchanie z úst do úst alebo resuscitačným dýchacím vakom.
Starostlivosť o pacienta pri umelej pľúcnej ventilácii.
Pretlaková umelá pľúcna ventilácia je pre organizmus neprirodzený stav. Nafúknutie pľúc zvonka vyvoláva snahu o spontánny výdych, pacienti pri vedomí ju väčšinou pociťujú nepríjemne a inštinktívne sa jej bránia. Spočiatku môže byť potrebné utlmenie vedomia, prípadne až uvedenie do umelého spánku podaním farmák, časom sa však organizmus prispôsobí a umelú pľúcnu ventiláciu toleruje. Pacient, odkázaný na liečbu umelou pľúcnou ventiláciou vyžaduje nepretržité sledovanie, kontrolu vitálnych funkcií, podľa potreby úpravu parametrov alebo režimu umelej pľúcnej ventilácie, preto má byť umiestnený na jednotke intenzívnej starostlivosti. Výhodou neinvazívnej pľúcnej ventilácie je zachovanie prirodzených mechanizmov zvlhčovania vdychovaných plynov a čistenia dýchacích ciest, ale u intubovaných pacientov je jedným z najväčších problémov práve zvlhčovanie a ohrievanie vdychovaných plynov a odstraňovanie hlienov z dýchacích ciest a kanyly, ktoré sa opakovane musia odsávať. Tieto úkony zvyšujú riziko zanesenia infekcie do dýchacích ciest. Starostlivosť vyžaduje aj dýchací okruh (hadice a ventily) ventilátora – vypúšťanie skondenzovanej tekutiny, nahromadenej v hadiciach, kontrola umiestnenia kanyly, tesnosti a primeraného tlaku v manžete, výmeny exponovaných súčastí dýchacieho okruhu.
Komplikácie.
Obávanou komplikáciou je pri dlhodobej umelej pľúcnej ventilácii infekcia dýchacích ciest (ventilátorová pneumónia). U pacientov na jednotkách intenzívnej starostlivosti ju často spôsobujú rezistentné nozokomiálne kmene baktérii a býva aj príčinou smrti pacienta. Vyskytuje sa poškodenie dýchacích ciest pacienta dlhodobým tlakom tracheálnej kanyly, nedostatočne alebo nadmerne zvlhčenou zmesou vdychovaných plynov alebo nadmernou koncentráciou kyslíka vo vdychovanej zmesi. Samostatným problémom je poškodenie pľúc v dôsledku pretlaku. Mechanické poškodenie vysokým tlakom je zriedkavé, ale pravidelne sa už po desiatkách minút umelej pľúcnej ventilácie začínajú objavovať poškodenia na bunečnej úrovni. Ventilátorom vyvolané (VILI – ventilator-induced lung injury) alebo s ventiláciou spojené poškodenie pľúc (VALI – ventilator-associated lung injury) súvisí so štrukturálnym poškodením pľúcnych alveolov a drobných ciev nadmerným rozpätím, poškodením povrchovej ochrany (surfaktantu) a nasledovnými zápalovými procesmi. Vznikajú neprevzdušnené okrsky pľúc (atelektázy) s odlišnými mechanickými vlastnosťami a spôsobujú ťahové a strižné sily na rozhraní s nepoškodeným tkanivom. Konečným následkom VALI môže byť pneumothorax, emfyzém, edém pľúc a ďalšie patologické stavy.
Umelá pľúcna ventilácia ovplyvňuje krvný obeh – pravidelne klesá návrat žilovej krvi z veľkého obehu, čo môže mať priaznivý liečebný účinok v prípade srdcového zlyhania s edémom pľúc a liečebne sa dá použiť aplikáciou režimu PEEP. V prípade hypovolémie však ide o nepriaznivý účinok s poklesom krvného tlaku. Pri začatí umelej pľúcnej ventilácie spravidla dochádza k zníženiu funkcie obličiek, zmenám v metabolizme vody a minerálov a aj k ovplyvneniu činnosti orgánov v brušnej dutine.
Ukončenie umelej pľúcnej ventilácie.
Vzhľadom na pomerne častý výskyt komplikácii a nežiaducich účinkov je snaha umelú pľúcnu ventiláciu používať čo najkratšie. Príliš včasné ukončenie však môže viesť k rýchlej únave dýchacích svalov a nutnosti opätovného napojenia pacienta. Vcelku jednoduché je odpojenie pacienta od umelej pľúcnej ventilácie v trvaní do približne 24 hodín, u dlhodobo ventilovaných pacientov je potrebné postupné odvykanie (weaning). Pred odvykaním musia byť stabilizované vitálne funkcie. Pred odpojením je pacient spravidla ventilovaný v niektorom z režimov podporného dýchania a overená je jeho schopnosť samostatnej ventilácie. Po odpojení sa po určitý čas ponecháva intubovaný a pripravený na opätovné pripojenie na ventilátor v prípade zlyhania dýchania.
Nezanedbateľný počet pacientov nie je možné z umelej pľúcnej ventilácie odpojiť. Bývajú to napríklad pacienti s chronickým zlyhávaním dýchania a pacienti s ochrnutím dýchacích svalov. Časť z týchto pacientov, ktorí sú bez závažných komplikácii, je možné po čase prepustiť do domáceho ošetrenia po zabezpečení ventilátora pre domácu starostlivosť (home care) a zaučení jeho obsluhy. Za súčasných liečebných možností neovplyvniteľnou skutočnosťou je, že pomerne veľké percento pacientov na dlhodobej umelej pľúcnej ventilácii umiera buď na následky ochorenia, ktoré si aplikáciu umelej pľúcnej ventilácie vyžiadalo, alebo na jej komplikácie po rôzne dlhej, niekedy aj niekoľkomesačnej alebo niekoľkoročnej liečbe. Vysoké náklady na takúto, často zjavne márnu liečbu a problematika jej ukončenia patria medzi vážne ekonomické a etické problémy systémov zdravotnej starostlivosti.

</doc>
<doc id="624083" url="https://sk.wikipedia.org/wiki?curid=624083" title="Alejandro Agustín Lanusse">
Alejandro Agustín Lanusse

Alejandro Agustín Lanusse Gelly (* 28. august 1918, Buenos Aires – † 26. august 1996, Buenos Aires) bol argentínsky politik, vojak, diplomat a spisovateľ. 26. marca 1971 sa stal (de facto) 31. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 36. prezidenta krajiny. Pôsobil v argentínskej armáde, dosiahol hodnosť generálporučíka. Pred tým pôsobil tiež ako veľvyslanec Argentíny pri Svätej stolici. Počas jeho vlády sa udial tzv. Trelewský masaker, počas ktorého vojaci povraždili 16 ľavicových väzňov. Na druhej strane sa stal jedným z najvýraznejších kritikov nasledujúceho vojenského režimu, ktorý v Argentíne vládol v období rokov 1976 až 1983 kvôli masívnemu systematickému porušovaniu ľudských práv.
Životopis.
Mladosť a profesionálne začiatky.
Narodil sa v Buenos Aires do mnohopočetnej rodiny francúzskeho pôvodu. V roku 1835 sa dostal na Národnú vojenskú akadémiu, po jej úspešnom absolvovaní bol pridelený ku kavalérii. Stal sa dokonca súčasťou Pluku horských granátnikov, čo je čestná stráž argentínskeho prezidenta. V roku 1941 bol povýšený do hodnosti poručíka. V septembri 1951 bol súčasťou neúspešného vojenského prevratu vedeného generálom Benjamínom Menéndezom proti prezidentovi Juanovi Perónovi, po ktorom bol odsúdený na doživotné väzenie vo veľmi ťažkých podmienkach vo väzniciach v odľahlých mestách Rawson a Río Gallegos. Prepustený bol v septembri 1955 krátko pred zvrhnutím Juana Peróna, kedy však už prebiehalo povstanie proti prezidentovi. Hneď po prepustení bol menovaný za veliteľa Pluku horských granátnikov, kde zotrval ďalšie tri roky. Súčasne sa však stal v roku 1956 na dva roky veľvyslancom Argentíny pri Svätej stolici. V roku 1960 bol vymenovaný za zástupcu riaditeľa Vysokej vojenskej školy. V tomto období sa ozbrojené sily rozdelili na dve frakcie. Na jednej strane stálo krídlo Azules, teda Modrých a na druhej Colorados, teda Červených. Azules podporovali civilnú vládu zameranú proti komunizmu a Colorados požadovali vojenskú diktatúru. Modrá frakcia postupne začala pripúšťať návrat Peronizmu, no nie Juana Peróna do politického života krajiny. Peronizmus totiž táto časť armády pokladala za umiernenú sílu podporujúcu nacionalizmus a kresťanstvo, ktorá je potrebná na odobratie hlasov extrémnej ľavici. Lanusse sa pridal k modrej frakcii napriek tomu, že bol tvrdý Antiperónista. V júni 1966 sa zúčastnil vojenského prevratu proti prezidentovi Arturovi Umbertovi Illiovi. Postupne vystriedal v armáde niekoľko funkcii, najprv velil 1. obrnenej divízii a v roku 1968 sa stal dokonca vrchným veliteľom pozemných síl Argentíny. Na tomto poste zotrval do mája 1973. V roku 1970 bol americkou CIA požiadaný o spoluprácu pri zosadení čilského prezidenta Salvadora Allendeho, čo však Lanusse odmietol.
Od roku 1966 vládol v Argentíne generál Juan Carlos Onganía ako prezident de facto po vojenskom prevrate. Jeho vláda však postupne začala vyvolávať kvôli nepriaznivej ekonomickej situácii občianske nepokoje. Zhoršenie situácie pre prezidenta začalo 29. mája 1970, kedy bol unesený bývalý prezident generál Pedro Eugenio Aramburu ľavicovou gerilovou organizáciou Montoneros. Potom, čo vláda ich požiadavky nesplnila, únoscovia Aramburua zastrelili. Objavili sa však aj podozrenia, že bývalého prezidenta nechal zavraždiť sám Onganía, lebo sa obával, že by armáda mohla Aramburua presadiť na jeho miesto. Vražda bývalého prezidenta veľmi oslabila postavenie Onganíu, na čo už reagovali ozbrojené sily a 8. júna 1970 ďalším vojenským prevratom prezidenta zosadili. Prevrat nariadil práve generál Lanusse. Na čelo krajiny sa dostal admirál Pedro Gnavi, ktorý prechodne vládol do 18. júna, kedy bol za prezidenta prekvapivo vymenovaný generál Roberto Marcelo Levingston, ktorý bol pre verejnosť úplne neznámou osobou. Levingston chcel vykonávať politickú agendu, ktorú presadzovali ozbrojené sily. Jeho ekonomické opatrenia však situáciu iba zhoršili, vyvolali zvýšenie inflácie, zníženie zahraničného kapitálu a obnovili nespokojnosť obyvateľstva, ktoré požadovalo obnovu demokratického systému. Na to tlačili aj politické strany a Perónisti. Odbory následne vyvolali sériu štrajkov, ktoré ochromili krajinu a vyvolali ďalšie masové protesty po celej krajine, ktoré armáda veľmi tvrdo potlačila. Generálny štáb ozbrojených síl na túto situáciu reagoval 23. marca 1971, keď vyzval Levingstona na rezignáciu. Na jeho miesto nastúpil generál Lanusse, ktorý vo funkcii vrchného veliteľa pozemných síl vykonával fakticky funkciu vrchného veliteľa celých ozbrojených síl.
Funkcia prezidenta a posledné obdobie.
Generál Lanusse pochopil, že zložitú situáciu v krajine je možné riešiť iba opätovným zapojením Perónistov do politického systému krajiny. Nechal preto repatriovať telo bývalej prvej dámy Evy Perónovej, ktoré armáda ukryla po zosadení Juana Peróna v roku 1955. Ďalším krokom k zmiereniu bolo opätovné povolenie fungovania Perónovej Justicialistickej strany v roku 1972 a následné umožnenie krátkeho návratu Juana Peróna do krajiny na konci toho istého roka. Lanusse súčasne ohlásil ukončenie tzv. Argentínskej revolúcie, ktorú armáda ohlásila po zosadení prezidenta Artura Umberta Illiu. Vláda pristúpila k tvrdým opatreniam, aby zabránila ďalším násilnostiam. Mestá, kde mali ozbrojenci najväčšiu podporu nechal obsadiť veľkými vojenskými oddielmi. Tieto opatrenia sa ukázali ako účinné a násilnosti postupne ustali. Vďaka tomu sa situácia upokojila a vláda mohla začať s ekonomickými a inými opatreniami, došlo k budovaniu nových ciest, či elektrární. Napriek tomu, že aj Lanusse patril k odporcom ľavice (aj keď neskôr tvrdil, že aj on bol ľavicový prezident), bol ochotný sa stretnúť s čilským socialistickým prezidentom Salvadorom Allendem. Lanusse zároveň urobil zmierlivý krok smerom k odborom, ktorým umožnil znova fungovať v rámci určitých hraníc. Ústupky odborom však znamenali ďalšie zvýšenie inflácie. Napriek týmto snahám však 22. augusta 1972 radikálna časť námorníctva povraždila 16 partizánov, ktorí boli uväznení na vojenskej základni v meste Trelew, čo sa považuje za začiatok štátneho terorizmu v Argentíne. Nakoniec sa zistilo, že nešlo iba o partizánov, ale aj o iba obyčajných ľavicových aktivistov. Lanusse napriek všetkému stále odmietal návrat samotného Peróna do politiky, pričom sám mal ambíciu zostať na čele krajiny s podporou Radikálnej občianskej únie a dokonca aj Perónovej strany. Za ministra vnútra dokonca vymenoval člena radikálnej strany, aby si získal jej priazeň. Líder radikálov Ricardo Balbín sa však prekvapivo dokázal dohodnúť s Juanom Perónom na urovnaní starých sporov a podpore Peróna v jeho ambíciách na návrat do krajiny a jej politického života. Lanusse síce získal podporu iných politických strán, no dohoda medzi hlavnými predstaviteľmi opozície jeho ambície ukončila. Prezident tak bol nútený súhlasiť s obnovením činnosti politických strán a nechal vypísať prezidentské voľby na marec 1973. Ale pod podmienkou, že kandidovať budú môcť iba osoby žijúce v Argentíne, čo automaticky vylúčilo Juana Peróna. Perón tak bol nútený za seba nájsť náhradu a vybral svojho dlhoročného blízkeho spolupracovníka Héctora Josého Cámporu, ktorý voľby jednoznačne vyhral a v máji 1973 sa ujal funkcie prezidenta.
Lanusse pokojne odovzdal novému prezidentovi moc a odišiel do dôchodku. Napriek tomu, že sám stál na čele vojenskej diktatúry, ktorá krvavo potlačila niekoľko demonštrácii, po roku 1976, kedy sa k moci dostala znova armáda, sa stal jej veľkým kritikom kvôli porušovaniu ľudských práv. Už o rok neskôr bol armádou zavraždený jeho bývalý sekretár Edgardo Sajón, v decembri 1978 bola argentínskym námorným komandom unesená a následne zavraždená jeho sesternica Elena Holmbergová. Na dôchodku sa Lanusse začal venovať písaniu, napísal tri autobiografické knihy. Zomrel v auguste 1996 v Buenos Aires, kde je aj pochovaný.

</doc>
<doc id="624092" url="https://sk.wikipedia.org/wiki?curid=624092" title="Prístrojové dýchanie">
Prístrojové dýchanie



</doc>
<doc id="624093" url="https://sk.wikipedia.org/wiki?curid=624093" title="Prístrojová ventilácia">
Prístrojová ventilácia



</doc>
<doc id="624094" url="https://sk.wikipedia.org/wiki?curid=624094" title="Mechanická ventilácia">
Mechanická ventilácia



</doc>
<doc id="624098" url="https://sk.wikipedia.org/wiki?curid=624098" title="Jair Messias Bolsonaro">
Jair Messias Bolsonaro



</doc>
<doc id="624099" url="https://sk.wikipedia.org/wiki?curid=624099" title="Kométová galaxia">
Kométová galaxia



</doc>
<doc id="624107" url="https://sk.wikipedia.org/wiki?curid=624107" title="Zoznam krajinských okresov v Nemecku">
Zoznam krajinských okresov v Nemecku

Krajinský je administratívna jednotka používaná v Nemecku. V nemčine sú tieto okresy označované ako "(Landkreis)" alebo len "(Kreis)".

</doc>
<doc id="624108" url="https://sk.wikipedia.org/wiki?curid=624108" title="Cham">
Cham

Cham môže byť:

</doc>
<doc id="624110" url="https://sk.wikipedia.org/wiki?curid=624110" title="Doprava vo Vietname">
Doprava vo Vietname

Doprava vo Vietname sa rapídne zlepšuje z hľadiska kvality aj kvantity. Najviac sa rozvíja cestná doprava, no väčšina ciest je nebezpečných a pomalých kvôli zastaranosti cestnej infraštruktúry. V posledných rokoch sa zintenzívnila výstavba rýchlostných ciest. Letecká doprava je dôležitá pri cestovaní na dlhšie vzdialenosti. Metro je v procese výstavby v dvoch metropolách Vietnamu, v Hanoji a v Hočiminovom Meste.
Cestná doprava.
Cestná infraštruktúra vo Vietname má dĺžku okolo 260 000 km, no iba 19% ciest je spevnených. 40% siete je v zlom stave. Infraštruktúra sa skladá z rôznych typov ciest, pričom 20 000 km tvoria diaľnice a 24 000 provinčné cesty. Do roku 2015 bolo postavených viac ako 700 km diaľnic a rýchlostných ciest, pričom 500 km je stále vo výstavbe.
Cesty vo Vietname sa delia podľa administratívneho členenia. Každá kategória má vlastnú farbu na pätníkoch a skratku:
Rýchlostné cesty.
Rýchlostné cesty sú vo Vietname pomerne novinkou. Cestná premávka sa rozrastá, no väčšina ciest je nebezpečných kvôli zastaranosti. Rýchlostné cesty riešia problém pri hlavných ťahoch tým, že oddeľujú rýchlu cestnú premávku od tej pomalej.
Vo Vietname sú definované 2 typy rýchlostných ciest. Obdive musia mať najmenej dva jazdné pruhy v každom smere, no Trieda A má viacúrovňové križovatky, zatiaľ čo Trieda B má normálne križovatky. Rýchlostné kategórie sú štyri: 60, 80, 100 a 120 km/h. Vo všeobecnosti majú na rýchlostnú cestu prístup autá, autobusy a nákladné autá, no "công nông" (poľnohospodárske vozidlá) a všetky typy motocyklov sú zakázané.
Zoznam rýchlostných ciest:
Dopravné prostriedky.
Motorky.
Vietnam je motorkami slávny. V roku 1995 bolo 90% prepravy v Hanoji a Hočiminovom Meste vykonaných na motorkách. V roku 2017 79% Vietnamcov prehlásilo, že motorku využívajú pravidelne. S 45 miliónmi registrovaných motoriek na 95 miliónov obyvateľov patrí Vietnam ku krajinám s najväčším počtom vlastníctva motoriek na svete a k štvrtému najväčšiemu trhu s predajmi motoriek po Číne, Indii a Indonézii. 87% vietnamských domácností vlastní motorku, v čom Vietnam pokorilo len Thajsko.
V posledných rokoch sa vláda snaží obmedziť počet motoriek, aby znížila množstvo dopravných zápch.
Autá.
V roku 2015 boli zaregistrované 2 milióny áut.
Ceny áut sú vysoké kvôli clám na dovoz a takisto dani pri predaji, čo z Vietnamu robí jednu z najdrahších krajín na kúpu auta. Dane môžu cenu auta zdvojnásobiť, či dokonca strojnásobiť. V 2016 stál Lexus LS 7,3 miliárd dongov a Toyota Innova okolo 850 miliónov dongov. Napriek tomu sa nárast predaja áut zvyšuje každým rokom v dvojmiestnych číslach.
Vodná doprava.
Trajekty.
Väčšina trajektových spojení bola nahradená mostami, no trajekty stále fungujú pre vozidlá, ktoré nemajú povolený prístup na rýchlostné cesty.
Zoznam niektorých trajektových spojení vo Vietname:
Letecká doprava.
Dôležitosť leteckej dopravy rapídne rastie. Linka medzi Hanojom a Hočiminovým Mestom je od roku 2016 7. najvyťaženejšou linkou na svete. V roku 2017 sa na nej prepravilo 6 769 823 pasažierov.
Letiská.
Vietnam má 37 civilných letísk, vrátane 3 medzinárodných. Medzi ne patria: Noi Bai International Airport v Hanoji, Da Nang v Da Nang a letisko Tan Son Nhat v Hočiminovom Meste. Tan Son Nhat je najväčšie. V roku 2017 odbavilo 62 miliónov pasažierov, čo bolo 19% zvýšenie oproti roku 2016. Vietnamské aerolínie (Vietnam Airlines) lietajú na 79 medzinárodných letísk a majú letku pozostávajúcu z 83 lietadiel. Druhým najväčším domácim dopravcom je VietJet Air, ktorého letka pozostáva zo 47 lietadiel.
Železničná doprava.
Vietnamská železničná sieť meria 2 600 kilometrov, z toho 1 726 kilometrov tvorí jednokoľajná trať z Hanoja do Hočiminovho Mesta. Rozchod koľají vo Vietname je prevažne 1 000 mm, aj keď niektoré trate využívajú normálny rozchod 1 435 mm. Na niektorých tratiach sú rozchody zmiešané. Na vietnamskej železnici sa nachádza 278 staníc, väčšina na trati medzi Hanojom a Hočiminovým Mestom. Vlastníkom a prevádzkovateľom železníc sú štátom vlastnené Vietnamské dráhy. Tie riadia dcérske spoločnosti, ktoré sa zaoberajú výstavbou, komunikáciou, výcvikom a inými činnosťami spojenými s údržbou železníc.
Celkový stav železničnej infraštruktúry vo Vietname je zlý až akceptovateľný; väčšina siete potrebuje renováciu a modernizáciu. Opravy, ktoré boli vykonané, boli len dočasnou náhradou škôd po vojne. Spoločný japonsko-vietnamský tím zistil, že nevyhovujúci stav železníc je základnou príčinou železničných nehôd, medzi ktoré najčastejšie patrí stret vlaku s autom alebo osobou, hlavne na ilegálnych železničných priecestiach. Ako bežnú príčinu nehôd bolo tiež identifikované zlyhanie znížiť rýchlosť.
Medzinárodné trate.
Čínska ľudová republika.
Vietnam s Čínou spájajú dve železnice: západná železnica z Haiphongu do Kunmingu a východná železnica z Hanoja do Nanningu. Železnica do Kunmingu má metrový rozchod a je jedinou svojho typu v Číne. Zosuvy pôdy na trati spôsobovali výrazne meškania. Železničná prevádzka na čínskej strane je od roku 2005, kedy záplavy a zosuvy pôdy spôsobili vážne poškodenie trate, pozastavená.
Kambodža a Laos.
Do Kambodže a Laosu momentálne nevedú žiadne železničné spojenia. Ako časť plánu Združenia národov juhovýchodnej Ázie sa však stavajú dve nové trate, jedna vetva bude prepájať Hočiminovo Mesto s hlavným mestom Kambodže Phnom Penh a druhá sa z Thakheku v Laose napojí na trať prepájajúcu Hanoj a Hočiminovo Mesto. 
Vysokorýchlostné železnice.
Národna železničná spoločnosť Vietnamské dráhy navrhla vysokorýchlostnú linku medzi Hanojom a Hočiminovým Mestom, ktorá by jazdila rýchlosťou 300 km/h. Využiť sa mala japonská technológia Šinkansen a po dokončení by cesta trvala menej ako 6 hodín, pri porovnaní s 30 hodinami po súčasnej železnici. Vietnamský premiér Nguyễn Tấn Dũng pôvodne nastavil ambiciózny cieľ a súhlasil s dokončením 1 630 kilometrov trate do roku 2013. 70% financií (na začiatku odhadovaných na 3 miliárd amerických dolárov) malo prísť z japonskej oficiálnej rozvojovej pomoci a ostávajúcich 30% cez úvery. Neskoršie správy zvýšili očakávané výdavky na 56 miliárd amerických dolárov (skoro 60% HDP Vietnamu v roku 2009) pri dátume dokončenia v polovici tridsiatych rokov 21. storočia. 19. júna 2010 bol tento návrh po mesiaci rokovaní Vietnamským parlamentom pre vysoké náklady odmietnutý. Poslanci si vyžiadali ďalšie štúdie o projekte.
Metro.
Metro sa stavia v dvoch najväčších mestách Vietnamu, v Hanoji a v Hočiminovom Meste.

</doc>
<doc id="624111" url="https://sk.wikipedia.org/wiki?curid=624111" title="Sixto Rodriguez">
Sixto Rodriguez

Sixto Diaz Rodriguez, profesionálne známy ako Rodriguez, (* 10. júl 1942, Detroit, Michigan, USA† 8. august 2023) bol americký folk-rockový hudobník mexického pôvodu. Medzinárodne známym sa stal vďaka dokumentárnemu filmu "Pátranie po Sugar Manovi" ("Searching for Sugar Man") z roku 2012.
Hudobná kariéra v rokoch 19671973 a 19791981.
Jeho kariéra začala v hudobných kluboch amerického Detroitu. Prvý singel vydal v spoločnosti Impact Records už roku 1967. Nepredával sa a nahrávacia spoločnosť preto o ďalšie piesne už nemala záujem. O viac ako dva roky neskôr sa však o jeho sugestívnych piesňach a spevu dopočuli producenti Dennis Coffey a Mike Theodore, ktorých svojim prejavom veľmi zaujal. V nadväznosti na to potom roku 1970 u americkej spoločnosti Sussex Records vydal album "Cold Fact". Hoci sa album dobre nepredával, vyšiel o rok neskôr druhý album "Coming from Reality". Rozpracovaný tretí album už zostal nedokončený, pretože nahrávacia spoločnosť od zmluvy odstúpila kvôli komerčnému neúspechu doterajších nahrávok.
Potom sa vrátil ku klubovému hraniu a na živobytie si zarábal prevažne ako nekvalifikovaný stavebný robotník. Súčasne si tiež doplňoval vzdelanie. Roku 1981 získal bakalársky titul z filozofie na verejnej štátnej škole Wayne State University's Monteith College v Detroite. Celkovo však žil spôsobom života nižšej triedy. Z vyprodukovaných nahrávok žiadne platby nedostával.
Medzitým sa jeho nahrávky dostali do Austrálie, Nového Zélandu, Južnej Afriky a niekoľkých ďalších krajín. Vzhľadom k tomu, že už na hudobné vydavateľstvo nebol nijak napojený a nahrávky navyše často kolovali privátnymi cestami, nemal o ich obľube žiadne informácie. Na prelome sedemdesiatych a osemdesiatych rokov na krátky okamih obnovil svoju hudobnú kariéru po tom, keď dostal správu o popularite svojich piesní v Austrálii. Koncerty v Austrálii boli však nakoniec len epizódnou záležitosťou.
Sugar Man.
Dokumentárny film "Pátranie po Sugar Manovi" z roku 2012 mapuje popularitu nahrávok v Juhoafrickej republike, kde v sedemdesiatych a osemdesiatych rokoch vládol režim apartheidu a krajina sa ocitla v medzinárodnej izolácii. Jeho nahrávky sa medzi mladými Afrikáncami šírili živelným spôsobom a súčasne s nimi kolovala aj legenda, že ich autor spáchal samovraždu. Rodriguezove nahrávky ovplyvnili celú generáciu Afrikáncov, o samotnom spevákovi ale prakticky nikto nič nevedel.
Až v deväťdesiatych rokoch 20. storočia sa dvom fanúšikom podarilo zistiť niektoré skutočnosti o jeho živote a spojiť sa s ním. Následné koncerty v Juhoafrickej republike zaznamenali veľký ohlas a odštartovali jeho oživenú kariéru.
Zaujímavosťou je, že hoci významná časť sekvencií filmu (vrátane autentických záberov do publika v hale s niekoľkými tisíckami ľuďmi) ​​bola natočená v Juhoafrickej republike, takmer sa v nich neobjavujú černosi. Tento fakt je možné pripísať tomu že Rodriguezova popularita v JAR bola takmer výlučne záležitosťou Afrikánskej komunity, ako o tom vo filme hovorí Willem Möller.

</doc>
<doc id="624113" url="https://sk.wikipedia.org/wiki?curid=624113" title="Duna (román)">
Duna (román)

Duna (pôvodný anglický názov "Dune") je vedecko-fantastický román amerického spisovateľa Franka Herberta, ktorý prvý raz vyšiel knižne v roku 1965. Knižnému vydaniu predchádzalo uverejnenie príbehu rozdeleného do dvoch častí na stránkach literárneho časopisu "Analog". V roku 1966 získal Herbert za svoju najslávnejšiu knihu literárne ocenenie Hugo, o ktorú sa v danom roku podelil so spisovateľom Rogerom Zelaznym (román "This Immortal"). V tom istom roku získala "Duna" cenu Nebula za najlepší román hneď v prvom ročníku jej udeľovania. Román je prvou časťou tzv. eposu Duny a bol označený za jeden z najlepšie sa predávajúcich sci-fi románov všetkých čias. V slovenskom preklade kniha prvý krát vyšla v novembri 2018. Jeho autorkou je Marína Gálisová a vydavateľom PreMedia.
Dej sa odohráva vo vzdialenej budúcnosti, vo feudálnej medzihviezdnej spoločnosti, kde jednotlivé rody kontrolujúce planéty podliehajú moci padišáha imperátora. Duna je príbehom mladého Paula Atreida, ktorého vznešený rod prijal správcovstvo púštnej planéty Arrakis. Táto drsná planéta je jediným zdrojom najvzácnejšej substancie celého známeho vesmíru: korenia. Korenie predlžuje život a zvyšuje mentálne schopnosti jednotlivca, len vďaka nemu môžu niektorí jednotlivci, mentati, spracovávať informácie na úrovni niekdajšej výpočtovej techniky, či navigátori určovať trasy pre kozmické lode cestujúce medzi hviezdami . Správcovstvo Arrakis je preto prestížny a zároveň veľmi nebezpečný záväzok. Príbeh sledujúci konfrontáciu jednotlivých imperiálnych frakcií v boji o planétu a jej vzácny zdroj skúma spletité a komplikované vzťahy politiky, náboženstva, ekológie, technológie a ľudských emócií.
Na román nadväzuje päť pokračovaní; "Mesiáš Duny" ("Dune Messiah)", "Deti Duny" ("Children of Dune)", "Božský imperátor Duny" ("God Emperor of Dune)", "Heretici Duny" ("Heretics of Dune)" a "Snemovná planéta: Duna" (")". Celá sága mala byť zavŕšená siedmou knihou, no tú Frank Herbert už nestihol dopísať.
Román Duna bol inšpiráciou pre rovnomenný film Duna z roku 1984 od režiséra Davida Lyncha a minisériu Duna (pôvodný názov "Frank Herbert's Dune") z roku 2000, ktorú produkoval Sci-Fi Channel. Lynchov film bol pri uvedení komerčným neúspechom (sám režisér sa k filmu prakticky nepriznáva), no postupom času sa stal kultovou snímkou. Miniséria sa natáčala v koprodukcii s Nemeckom a Českom – interiéry vznikli v štúdiách na českom Barrandove a kostýmy vytvoril renomovaný český kostýmový a scénický výtvarník Theodor Pištěk. Pod režisérskou taktovkou Johna Harrisona sekundovalo americkým a britským hercom veľa tvárí českej kinematografie. V roku 2021 vyšlo filmové spracovanie polovice románu režisérom Denisom Villeneuvom v podobe filmu Duna. Neskôr v roku 2024 bolo predstavené ďalšie pokračovanie s názvom , obsahujúce filmové spracovanie druhej časti knihy.
Román ďalej inšpiroval viacero počítačových hier (Dune, Dune 2000, Emperor: Battle for Dune), stolných a kartových hier, piesní a sériu románových pokračovaní odohrávajúcich sa pred i po udalostiach opísaných v románoch Franka Herberta, ktoré od roku 1999 píšu Kevin J. Anderson spolu so synom Franka Herberta Brianom.
Od roku 2009 sú názvy planét z románov sveta Duny používané na označenie skutočných plání a ďalších geografických útvarov na povrchu Saturnovho mesiaca Titanu.
Začiatky.
V roku 1957, po publikovaní svojho románu Drak v mori ("The Dragon in the Sea)," Herbert odcestoval do Florence v štáte Oregon, na severný okraj oregonských dún. V tejto oblasti sa USDA (United States Department of Agriculture) pokúšala využiť púštne trávy na stabilizáciu piesočných dún. V liste svojmu literárnemu agentovi uviedol, že pohyblivé duny by mohli "pohltiť celé mestá, jazerá, rieky, diaľnice." Herbertov článok o dunách "They Stopped the Moving Sands" nebol nikdy dokončený (a publikovaný až o desaťročia neskôr v "The Road to Dune"), no rešerš, ktorý v tejto súvislosti urobil, podnietil jeho záujem o ekológiu.
Nasledujúcich päť rokov strávil výskumom, písaním a revidovaním. Uverejnil trojdielny seriál "Dune World" v mesačníku "Analog", (od decembra 1963 do februára 1964). Seriál bol doplnený viacerými ilustráciami, ktoré neskôr neboli už znovu publikované. Po roku pokračoval v podstatne pomalšom tempe prebiehajúcim 5-dielnym cyklom "The Prophet of Dune" v číslach január-máj 1965. (Prvý seriál sa stal časťou I knihy, druhý bol rozdelený na časť II a III) Seriálovú verziu rozšíril, prepracoval a ponúkol viac ako dvadsiatim vydavateľom, no každý ju odmietol. Román "Duna" bol nakoniec akceptovaný a publikovaný v auguste 1965 vydavateľstvom Chilton Books, známejším skôr vydávaním manuálov k opravám automobilov.
Zápletka.
V ďalekej budúcnosti sa ľudstvo odvrátilo od inteligentných strojov v prospech adaptácie svojich myslí, ktoré dokázali spracovávať extrémne komplexné procesy. Veľa z týchto schopností je ale závislých na korení; substancii, ktorá existuje iba na Arrakis; púštnej planéte, na ktorej sú hlavnou formou života obrovské piesočné červy. Korenie zlepšuje zdravie, predlžuje život a prepožičiava obmedzenú schopnosť predvídania. Pre svoju vzácnosť slúži v medzihviezdnom impériu ako jedno z platidiel. Zároveň jeho vlastnosti umožňujú navigátorom Vesmírnej gildy bezpečne riadiť kozmické lode rýchlejšie ako svetlo a pomáhajú Matkám predstaveným matriarchálneho Bene Gesseritu prístup k ich Zdedeným spomienkam - osobnostiam a skúsenostiam svojich ženských predkov.
Na začiatku románu každej planéte vládne veľkorod, podriadený padišáhovi imperátorovi Shaddamovi IV. Imperátor má podozrenie, že vojvoda Leto Atreides z rodu Atreidov sa dostáva do pozície jeho potencionálneho vyzývateľa; stáva sa totiž čoraz obľúbenejším medzi ostatnými veľkorodmi Landsraadu. Rozhodne sa ho teda zbaviť a poverí ho kontrolou nad Arrakis, ktoré je momentálne v rukách rodu Harkonnenov, ktorému vládne barón Vladimír Harkonnen. Rody Atreidov a Harkonnenov rozdeľuje generácie trvajúce nepriateľstvo. Navyše imperátor sa tajne spojil s barónom, ktorý plánuje na Atreidov po presune na Arrakis zaútočiť. Poskytne mu svoje légie sardaukarov, zamaskovaných ako harkonnenských vojakov, aby mal istotu, že útok bude úspešný.
Leto Atreides si po oznámení svojho nového poverenia uvedomí, že sa musí jednať o pascu, no takú príležitosť nie je možné odmietnuť. Spolu so svojimi vernými poradcami, majstrom meča Duncanom Idahom, mentatom Thufirom Hawatom, súkovským doktorom Wellingtonom Yuehom a trubadúrom a bojovníkom Gurneyom Halleckom, sa pripravujú na všetky možnosti. Medzičasom Ctihodná matka Gaius Helena Mohiamová obviňuje konkubínu vojvodu Leta, členku Bene Gesseritu Lady Jessicu z neposlušnosti. Bene Gesserit sleduje svoj tisícročia trvajúci tajný program šľachtenia ľudskej rasy, ktorého cieľom je muž so schopnosťami Bene Gesseritu, ktorého nazývajú Kwisatz Haderach a ktorý by mal mať veštecké schopnosti prekonávajúce čas a priestor. Jessike bolo prikázané porodiť s Letom Atreidom dcéru, no ona sa z lásky k nemu rozhodla darovať mu syna-dediča, Paula Atreida. Jessica trénuje Paula podľa školy Bene Gesseritu a na Mohiamovú napriek jej počiatočnému skepticizmu urobí chlapec veľký dojem.
Rod Atreidov preberá kontrolu nad Arrakis, odhaľujúc v paláci pasce nastražené Harkonnenmi. Leto rýchlo nadväzuje politické kontakty s domorodými fremenmi, kočovnými kmeňmi, ktoré sa dokonale adaptovali na drsné púštne podmienky, a poveruje Duncana, aby s nimi zostal, učil sa a dozvedel o nich čo najviac. Rod Atreidov však nedostane potrebný čas: rod Harkonnenov spúšťa svoj útok, zdecimuje väčšinu ich vojakov a zabije Duncana. Z Yueha sa vykľuje harkonnenský zradca, ktorý je okolnosťami prinútený pomôcť barónovi zajať vojvodu Leta. Zároveň však tajne umožní útek Jessiky a Paula z hlavného mesta a zinscenuje ich domnelú smrť. Navyše nahradí jeden z Letových zubov jedovou kapsulou v nádeji, že sa Letovi podarí baróna zabiť. Vladimír Harkonnen však jedovatému plynu unikne a ten zasiahne a zabije Leta a barónovho mentata, Pitera De Vriesa. Barón prinúti Thufira Hawata, aby zaujal De Vriesove miesto, ktorý navonok plní barónove príkazy, no pracuje na tom, ako Harkonnenom čo najviac uškodiť.
Po úteku do púšte sú Paul a Jessica prijatí komunitou fremenov v síči Tabr a učia ich bojovej technike Bene Gesseritu. Paul zvládne skúšku dospelosti a zvolí si fremenské meno Muad'Dib. Jessica sa rozhodne podstúpiť rituál, ktorý z nej urobí Ctihodnú matku: vypije jedovatú Vodu života. Po srdcom pritom nosí Letovu dcéru Aliu, ktorá tak získa rovnaké schopnosti ako ona, no ešte v maternici. Paul sa zamiluje do fremenky Chani a má s ňou syna menom Leto. O dva roky neskôr sa začnú prejavovať Paulove silné veštecké schopnosti, čo spôsobí, že ho fremeni začnú považovať za svojho Mahdího (mesiáša). Paul si uvedomí, že fremeni môžu byť zásadnou vojenskou silou, ktorá dokáže planétu získať z rúk Harkonnenov, ale tiež to, že ak ich nebude ovládať, ich džihád sa môže rozšíriť do celého známeho vesmíru.
Ako začína produkcia korenia klesať v dôsledku ničivých fremenských nájazdov, zvesti o ich novom vodcovi menom Muad'Dib sa dostanú až k barónovi a imperátorovi. Barón sa rozhodne nahradiť svojho brutálneho synovca Glossu Rabbana inteligentnejším a ľstivým Feyd-Rauthom, dúfajúc, že sa tak jeho obraz v očiach domorodcov zlepší. Imperátor podozrieva baróna z pokusu o vytvorenie vojakov silnejších ako sardaukari v snahe prevziať moc, a posiela špiónov aby monitorovali situáciu na Arrakis. Hawat využíva príležitosť a zasieva do mysle baróna pochybnosti o imperátorových skutočných plánoch; zvyšuje tak ešte viac napätie v ich aliancii. Medzitým sa Gurney opäť stretá s Paulom a Jessikou. Presvedčený o tom, že to Jessica je zradcom Atreidov, pokúsi sa ju zabiť, no je zastavený Paulom. Paul však Gurneyho útok nebol schopný predpovedať a verí, že sa musí napiť Vody života, aby zlepšil svoje schopnosti. Voda života však účinkuje iba u žien Bene Gesseritu; u mužov je bez výnimky smrteľná. Paul po jej požití upadá na niekoľko týždňov do kómy, no zvládne ju premeniť a preberie sa so schopnosťami vidieť cez čas a priestor - stane sa z neho Kwisatz Haderach. Cíti, že imperátor a barón zhromažďujú sily na obežnej dráhe Arrakis, aby rozdrvili fremenskú rebéliu, a pripravuje fremenov na hlavnú ofenzívu proti harkonnenským silám na planéte.
Imperátor prichádza s barónom na Arrakis a zároveň vysiela 5 pechotných lodí do južnej púšte pátrať po fremenoch. Sardaukari sa vrátia ťažko zdecimovaní, podarí sa im však zabiť pár fremenov, vrátane Paulovho syna Leta; Alia sa nechá dobrovoľne zajať a je odvedená k barónovi. Jej vzdor je nezlomný, verí svojmu bratovi a odhaľuje, že Muad'Dib je Paul Atreides. V tomto okamihu Paul a fremeni na chrbtoch obrovských púštnych červov zaútočia na hlavné mesto. Alia využije zmätok, zavraždí baróna a utečie. Paul a fremeni rýchlo porazia harkonnenských vojakov i sardaukarov. Paul predstúpi pred Imperátora a hrozí zničením produkcie korenia navždy, ak sa Imperátor nevzdá trónu. Feyd-Rautha sa Paula ešte pokúsi zastaviť a vyzve ho na súboj na nože, no ten ho počas neho zabije. Imperátor sa neochotne vzdáva trónu v Paulov prospech a sľubuje mu ruku svojej dcéry Irulán. Keď Paul preberie kontrolu nad Impériom zistí, že tým, že dosiahol svoj cieľ, zároveň stratil možnosť zastaviť fremenský džihád, pretože ich viera v neho, v Muad'Diba, sa stala absolútnou.
Počítačové hry.
Dune z roku 1992 bola prvou hrou, vychádzajúcou z deja knihy. Bola to adventúra s prvkami stratégie. Naprogramovala ju firma Cryo Interactive a distribuovala Virgin Interactive. V tom istom roku bola štúdiom Westwood vytvorená Dune II, ktorá založila žáner real-timových stratégií. Opiera sa o knižnú predlohu, no k dvom bojujúcim frakciám – Atreides a Harkonnen – pribudol vymyslený veľkorod Ordos.
Dune 2000, bola vylepšená verzia pôvodnej Dune II. Vytvorilo ju taktiež štúdio Westwood. Objavila sa nová grafika a hudba, videosekvencie so živými hercami na počítačovom pozadí, príbeh ostal bezo zmeny.
Frank Herbert's Dune - 3D adventúra, ktorá vernejšie opisuje dej knihy, inšpiruje sa i filmom.
 - opäť vylepšenie real-timovej stratégie, pokračovanie príbehu z predchádzajúcej Dune 2000.
 - nedokončený online projekt s veľkými ambíciami

</doc>
<doc id="624119" url="https://sk.wikipedia.org/wiki?curid=624119" title="ECMO">
ECMO



</doc>
<doc id="624120" url="https://sk.wikipedia.org/wiki?curid=624120" title="Umelé dýchanie">
Umelé dýchanie



</doc>
<doc id="624124" url="https://sk.wikipedia.org/wiki?curid=624124" title="Perlová rieka">
Perlová rieka

Perlová rieka (, ) je rozsiahly riečny systém v južnej Číne. Názov „Perlová rieka“ je tiež často používaný ako súhrnný termín pre sútok riek Si-ťiang (Západná rieka), Pej-ťiang (Severná rieka) a Tung-ťiang (Východná rieka Kuang-tungu). Tieto rieky sú považované za prítoky Perlovej rieky, pretože majú spoločnú deltu. Vlieva sa do zátoky Ču-ťiang-kchou (doslova Ústie Perlovej rieky) v Juhočínskom mori. Celý riečny systém, pre ktorý sa meno rieky často používa, je dĺžkou 2200 až 2400 km treťou najdlhšou riekou v krajine (po Jang-c’-ťiang a Žltej rieke) a druhou najmohutnejšou pokiaľ ide o vodnosť (po Jang-c’-ťiang). Pobrežná oblasť Perlovej rieky (408 480 kilometrov štvorcových) zavlažuje väčšinu historickej oblasti Liang-kuangu, ktorá zahŕňa provincie Kuang-tung a Kuang-si, ako aj časti Jün-nan, Kuej-čou, Chu-nan a Ťiang-si v Číne. Zavlažuje tiež severné časti Vietnamu, severovýchodné provincie Cao Bang a Lang Son.
Rieka je pomenovaná podľa piesočnatého kamenistého ostrovčeka "More periel", (, ). Kvôli zmenám toku sa ostrov často ocitol mimo koryta rieky.
Využitie.
Nad ústím sa nachádza veľký námorný prístav Kanton. Na rieke je rozvinutá vodná doprava, rybárstvo a perlový priemysel. 500 kV elektrického vedenia zaveseného na troch najvyšších stĺpoch na svete kríži rieku v blízkosti jej ústia. Toto ústie, ktoré sa nazýva Chu-men ("Tigria brána", známa aj pod latinským názvom "Bocca Tigris"), býva pravidelne čistené, aby bolo umožnené vplávanie veľkých lodí.
Pivovar Zhujiang, jeden z troch najväčších domácich pivovarov v Číne, sa nachádza na delte Perlovej rieky v meste Kanton.
Mestá na delte.
Tung-kuan, Fo-šan, Kanton, Hongkong, Ťiang-men, Kchaj-pching, Macao, Šen-čen, Wu-čou, Čao-čching, Čung-šan, Ču-chaj

</doc>
<doc id="624129" url="https://sk.wikipedia.org/wiki?curid=624129" title="Mačka bengálska">
Mačka bengálska

Mačka bengálska ("Prionailurus bengalensis") je malá divoká mačka pôvodom z južnej, juhovýchodnej a východnej Ázie. 
Rozšírenie.
Ide o jeden z najrozšírenejších druhov mačky v Ázii. Obýva tropické lesy, ihličnaté lesy aj trávnaté oblasti.
Archeologické dôkazy naznačujú, že mačka bengálska bola prvýkrát domestifikovaná v neolitickej Číne pre 5 000 rokmi, v provinciách Šan-si a Che-nan.
Opis.
Má veľkosť domácej mačky, ale je štíhlejšia s dlhšími nohami a dobre definovanými blanami medzi prstami. Poddruhy sa rozlišujú v sfarbení, dĺžke chvosta, tvare lebky a zubov.
Poddruhy.
Podľa taxonomickej revízie z 2017 existujú dva poddruhy:

</doc>
<doc id="624130" url="https://sk.wikipedia.org/wiki?curid=624130" title="Prionailurus bengalensis">
Prionailurus bengalensis



</doc>
<doc id="624132" url="https://sk.wikipedia.org/wiki?curid=624132" title="Kuna soboľ">
Kuna soboľ

Kuna soboľ (iné názvy: soboľ sibírsky, soboľ, zriedkavo soboľ ázijský, zastarano "soboľ ruský"; lat. "Martes zibellina") je druh šelmy z rodu kuna ("Martes") z čeľade lasicovité.
Rozšírenie.
Obýva Rusko, z Uralu po celej Sibíri a v severnom Mongolsku. Jeho biotop sa nachádza aj na hraniciach východného Kazachstanu, Číny, severnej Kórei a na ostrove Hokkaido v Japonsku. V minulosti žil aj v európskej časti Ruska až do Poľska a Škandinávie. Má vysoko cenenú tmavohnedú alebo čiernu, jemnú, kožušinu (sobolinu), ktorá dodnes ostala ako luxusný tovar. 
Nepovažuje sa za ohrozený druh, pretože ich populácia je viac ako 2 milióny.
Opis.
Samce majú dĺžku 38 – 56 cm, s chvostom dlhým 9 – 12 cm a vážia 880 – 1 800 gramov. Samice majú dĺžku tela 35 – 51 cm, s dĺžkou chvosta 7,2 – 11,5 cm. Ich zimná kožušina je dlhšia a luxusnejšia ako letná.

</doc>
<doc id="624133" url="https://sk.wikipedia.org/wiki?curid=624133" title="Martes zibellina">
Martes zibellina



</doc>
<doc id="624135" url="https://sk.wikipedia.org/wiki?curid=624135" title="Tapír indický">
Tapír indický

Tapír indický ("Tapirus indicus") je najväčší zo žijúcich tapírov a jediný pôvodom z Ázie. 
Rozšírenie.
Existujú tri izolované populácie. Dve sú v juhovýchodnej Ázii (Thajsko a Mjanmarsko), Južné Thajsko a Malajzia a tretia je na ostrove Sumatra, Indonézia. V súčasnosti žije v divočine približne 2,5 tisíca dospelých jedincov. Pre lov a stratu prirodzeného prostredia sa ich populácia zmenšuje.
Opis.
Je ľahko rozoznateľný pre veľkú svetlú škvrnu na chrbte. Ostatok je čierny, okrem bieleho lemovania na ušiach. Tento vzor je druh kamufláže, ostatné zvieratá tak ťažšie rozoznajú tvar tapíra, napr. pri spánku vytvára dojem, že ide o skalu.
Majú dĺžku medzi 1,8 a 2,5 m, bez chvosta s dĺžkou iba 5 až 10 cm s výškou 90 až 110 cm. Obvykle vážia medzi 250 a 320 kg, aj keď niektorí dospelí môžu vážiť až 540 kg. Samice sú zvyčajne väčšie ako samce. Rovnako ako ostatné druhy tapírov majú malé, zavalité chvosty a dlhé, flexibilné sosáky. Majú štyri prsty predných nohách a tri prsty na zadný nohách. Má zlý zrak, ale výborný sluch a čuch.

</doc>
<doc id="624138" url="https://sk.wikipedia.org/wiki?curid=624138" title="Tapirus indicus">
Tapirus indicus



</doc>
<doc id="624147" url="https://sk.wikipedia.org/wiki?curid=624147" title="Moha Rharsalla Khadfi">
Moha Rharsalla Khadfi

Mohammed Rharsalla Khadfi známy ako Moha (* 15. september 1993, Oujda, Maroko) je marocký profesionálny futbalista hrajúci za slovenský klub ŠK Slovan Bratislava. Jeho pozíciou je ľavé alebo pravé krídlo.
Klubová kariéra.
Huétor Tájar.
Moha sa ako tínedžer presťahoval do Španielska, kde začal hrať za viacero klubov. Seniorský debut nakoniec zažil v klube CD Huétor Tájar v zápase proti CD El Palo.
Olimpik Donetsk.
V marci 2014 Moha podpísal 5-ročný kontrakt s ukrajinským prvoligovým celkom Olimpik Donetsk. Debutoval proti FC Desna Chernihiv. Prvý gól za Olimpik vstrelil v zápase proti FC Metalurh Zaporizhya pri remíze 2-2.
Gimnàstic (hosť.).
Moha debutoval za španielsky klub Gimnastic v zápase druhej najvyššej španielskej súťaže proti CD Lugo pri remíze 2-2. Prvý gól vstrelil proti dnes už prvoligovému celku SD Huesca, keď v závere zápasu zachránil remízu 1-1.
Slovan Bratislava.
V januári 2018 Moha podpísal 4,5-ročný kontrakt so slovenským klubom ŠK Slovan Bratislava. V sezóne 2017/2018 si pripísal 4 góly v 13 zápasoch. V prebiehajúcej sezóne 2018/2019 ich má v rovnakom počte zápasov už 6 a k tomu aj 7 asistencií.

</doc>
<doc id="624148" url="https://sk.wikipedia.org/wiki?curid=624148" title="Héfaistión (rozlišovacia stránka)">
Héfaistión (rozlišovacia stránka)

Héfaistión ("Héfaistión") môže byť:

</doc>
<doc id="624150" url="https://sk.wikipedia.org/wiki?curid=624150" title="Héctor José Cámpora">
Héctor José Cámpora

Héctor José Cámpora Demaestre (* 26. marec 1909, Mercedes – † 19. december 1980, Cuernavaca) bol argentínsky politik a zubný lekár. 25. mája 1973 sa stal 32. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 37. prezidenta krajiny.
Životopis.
Politický vzostup, pád, väzenie a exil.
Narodil sa v meste Mercedes v provincii Buenos Aires do rodiny talianskych prisťahovalcov. Politike sa začal venovať už počas stredoškolských štúdii, následne študoval zubné lekárstvo na Národnej univerzite v Córdobe. Tu sa stal študentským politickým vodcom, no bez toho, aby vstúpil priamo do nejakej politickej strany. Od roku 1934 začal pracovať ako zubný lekár v meste San Andrés de Giles, následne v rokoch 1944 až 1945 bol starostom tohto mesta. V polovici roka 1943 sa stretol s Juanom Perónom, ktorý bol jedným z čelných predstaviteľov vtedajšej vojenskej vlády. Postupne sa stal jeho veľkým podporovateľom a začal spolupracovať so Stranou práce, ktorú založil Perón a jeho podporovatelia. Po zvolení Juana Peróna za prezidenta v roku 1946 bol Cámpora zvolený za poslanca federálnej poslaneckej snemovne. Následne bol zvolený do výkonnej rady Peronistickej strany v provincii Buenos Aires. V roku 1948 bol zvolený za predsedu federálnej poslaneckej snemovne, kde zotrval ďalšie štyri roky. Stal sa jedným z najbližších spolupracovníkov prvej dámy Evy Perónovej a viedol spolu s odborovou organizáciou CGT kampaň, ktorá presadzovala jej kandidatúru na post viceprezidentky Argentíny v roku 1951. Evita sa však musela kandidatúry vzdať kvôli silnému odporu armády a konzervatívnych elít, ako aj pre rakovinu, na následky ktorej zomrela v nasledujúcom roku. V tom istom roku sa dostal do celorepublikového predsedníctva Peronistickej strany. Po smrti Evy Perónovej v roku 1952 sa však jeho pozícia začala oslabovať, postupne stratil svoje pozície. Požiadal preto o podporu Juana Peróna, ten mu síce nevrátil jeho funkcie v poslaneckej snemovni, ale vymenoval ho za špeciálneho veľvyslanca. V tejto pozícii precestoval sedemnásť krajín.
16. septembra 1955 sa začal vojenský prevrat, ktorý o niekoľko dní neskôr skončil útekom prezidenta Peróna do zahraničného exilu a nástupom vojenskej vlády. Armáda o krátky čas pristúpila k represiám voči podporovateľom Peróna, zakázala Peronizmus a tiež zakázala Perónovi vrátiť sa do krajiny. Po prevrate sa Cámpora niekoľko dní ukrýval, no potom sa radšej prihlásil na polícii, kde bol zadržaný. Následne bol uväznený vo väznici v meste Ushuaia, ktorá je najjužnejším mestom Južnej Ameriky a sveta. Tu zostal do konca roka 1956, následne bol prevezený do väznice v meste Río Gallegos, ktoré je však iba o niečo severnejšie. 18. marca 1957 sa však Cámporovi a ďalším piatim významným politickým väzňom podarilo z tohto väzenia ujsť, čo veľmi prekvapilo vojenský režim. Utečencom sa podarilo utiecť do čilského mesta Punta Arenas, kde požiadali o politický azyl. Vojenská vláda v Argentíne následne požiadala o vydanie všetkých väzňov, na čo čilský najvyšší súd reagoval rozhodnutím, na základe ktorého Čile vydalo iba jedného utečenca, ktorého súd nepovažoval za politického predstaviteľa. Podľa svedectiev pamätníkov sa mal Cámpora po týchto skúsenostiach rozhodnúť, že sa už nebude viac angažovať v politickom živote. Do Argentíny sa vrátil po skončení svojich súdnych konaní, do politiky napriek svojmu rozhodnutiu v roku 1965, kedy bol zvolený do mestskej rady v meste San Andrés de Giles, kde dlhodobo žil. Ale spolu so zvrhnutím prezidenta Artura Umberta Illiu armádou v nasledujúcom roku, boli zosadení aj regionálni politici vrátane Cámporu. Nová vojenská diktatúra pristúpila k novým represiám a zrušila politické strany, čo fakticky znemožnilo politickú činnosť. Obyvateľstvo a členovia zrušených strán na represie armády reagovali najprv podobne ako pred tým, teda stávkami a demonštráciami. Tieto však armáda začala na konci 60. rokov 20. storočia tvrdo potláčať, čo vyvolalo vznik ľavicových gerilových skupín, ktoré začali ozbrojený boj proti vojenskej vláde.
Návrat do veľkej politiky a kandidatúra na prezidenta.
Veľké ľudové nepokoje a všeobecná nespokojnosť viedli k pádu niekoľkých vojenských diktátorov, až sa v marci 1971 dostal k moci generál Alejandro Agustín Lanusse. Ten chcel spočiatku získať priazeň politických strán zmierlivými krokmi, lebo mal ambíciu stať sa zvoleným prezidentom. Najsilnejšie opozičné strany, teda Perónisti a Radikálna občianska únia sa však dohodli na vzájomnej podpore a spolupráci v navrátení civilnej vlády, čo snahy prezidenta zmarilo. Lanusse napriek všetkému stále odmietal návrat samotného Peróna do politiky, no bol nútený súhlasiť s obnovením činnosti politických strán a nechal vypísať prezidentské voľby na marec 1973. Ale pod podmienkou, že kandidovať budú môcť iba osoby žijúce v Argentíne, čo automaticky vylúčilo Juana Peróna, ktorý bol dlhodobo v nútenom exile. Perón tak vybral Cámporu za kandidáta na prezidenta miesto seba, čo následne potvrdila aj Justicialistická strana. Perónisti následne vytvorili širokú koalíciu strán, ktorú nazvali Justicialistický front oslobodenia (Frente Justicialista de Liberación), ktorý združoval všetkých podporovateľov Cámporu. Za Cámporovho viceprezidenta kandidoval konzervatívec Vicente Solano Lima, ktorý v minulosti podporoval zvrhnutie Juana Peróna. V armáde však mali stále veľmi silné postavenie odporcovia Peróna, ktorí naliehali na prezidenta, aby voľby zastavil, o čom Lanusse skutočne uvažoval. Následne armáda navrhla zakázať Justicialistický front oslobodenia, čo vyvolalo veľké protesty zvyšných strán. Armáda tak začala uvažovať, že podporí ľavicové gerilové skupiny v ich činnosti, aby získala zámienku na prevrat. Lanusse však nakoniec tlaku odolal a 11.marca 1973 sa konali voľby, ktoré Cámpora jednoznačne vyhral, keď získal skoro 50% hlasov. Ricardo Balbín z Radikálnej občianskej únie uznal svoju porážku a odmietol sa zúčastniť druhého kola, armáda tak vyhlásila Cámporu za víťaza volieb.
Cámpora musel v nasledujúcom období vyvinúť veľké úsilie, aby zabránil eskalácii násilia. Časť armády stále odmietala návrat Peronizmu a teda aj výsledky volieb, radikálne ľavicové gerilové skupiny nechceli prestať so svojou činnosťou, existovali tlaky na vyhlásenie amnestie na zločiny armády, no aj ľavicových gerilových skupín. Riešením mala byť určitá forma amnestie, no nie všeobecnej. Cámpora navyše predpokladal, že po nástupe civilnej vlády k moci už nebudú mať ľavicové skupiny dôvody na útoky. Héctor José Cámpora sa funkcie prezidenta ujal 25. mája 1973, pred prezidentským palácom na Májovom námestí a v jeho okolí sa zhromaždilo viac ako milión ľudí, ktorí prišli osláviť koniec vojenskej diktatúry. Ďalších zhruba sedemstotisíc ľudí sa nachádzalo medzi Májovým námestím a budovou argentínskeho kongresu. Zhromaždení ľudia útočili na prítomných predstaviteľov vojenskej chunty, iba generál Lanusse odišiel bez toho, aby musel z miesta utekať. Prvým krokom novej vlády a parlamentu bolo vyhlásenie amnestie pre všetkých politických väzňov v krajine. Rozvášnený dav však nechcel čakať dva dni, ktoré vláda potrebovala na realizáciu tohto opatrenia a začal útočiť na väznice po krajine v snahe okamžite oslobodiť politických väzňov. Väzenská stráž tak musela väznice brániť, pri stretoch boli zastrelení dvaja demonštranti. Prezident tak narýchlo vydal rozhodnutie, ktorým boli politickí väzni prepustení už na druhý deň.
Úrad prezidenta a posledné obdobie.
Okrem prepustenia politických väzňov stál prezident pred úlohou zabezpečiť návrat Juana Peróna do krajiny. Ďalšou veľmi významnou úlohou bola výmena vojenských veliteľov podieľajúcich sa na predchádzajúcich diktatúrach za vojakov, ktorí budú rešpektovať civilnú ústavnú vládu. Cámporova vláda nakoniec trvala iba 49 dní do 13. júla 1973 a vyznačovala sa snahou o nastolenie zmieru vo vnútri Peronizmu, ako aj mimo neho. Ľavicová gerilová skupina Montoneros sa následne rozhodla pozastaviť svoju ozbrojenú činnosť a začala dokonca spolupracovať s armádou, pričom zmier trval niekoľko mesiacov. V ekonomickej oblasti sa vláda snažila o zníženie inflácie, zvýšiť hospodársky rast a dôchodky. Vláda sa snažila presvedčiť odbory, aby dva roky nepožadovali nové kolektívne vyjednávania výmenou za zmrazenie cien a pravidelné zvyšovanie mzdy o pevne stanovené percentá. HDP krajiny začalo skutočne rásť, dokonca o 4,5%, nezamestnanosť klesla zo 6% na 4,5% a inflácia sa znížila zo 60% na 0%. Vláda tiež začala s podporou menej rozvinutých častí krajiny, ktoré sa snažila industrializovať. V oblasti vzdelávania sa vláda snažila o posilnenie vzdelania dospelých, kvôli čomu pristúpila k viacerým opatreniam. Znova sa začalo posilňovať postavenie univerzít opätovným získaním autonómie, vznikali študentské spolky a hnutia. Aj v kultúre vláda uvoľnila pomery, čím v krajine nastala po veľmi dlhej dobe široká ideologická sloboda aj v tejto oblasti.
Cámpora sa snažil znova o Perónovu tretiu cestu v medzinárodných vzťahoch, čím sa chcel vyhnúť zaradeniu Argentíny ku niektorej zo strán studenej vojny, no hlavne sa snažil o zníženie vplyvu USA v Argentíne. Krajina tak o niekoľko mesiacov neskôr vstúpila do Hnutia nezúčastnených krajín, čo malo byť naplnením snahy o tretiu cestu. Už voči snahám o vstup do tejto organizácie však bojovali vplyvní pravicoví Perónisti ako Alberto Vignes a José López Rega, no ich snahy nakoniec zastavil samotný Perón. Argentíne sa vďaka snahe o tretiu cestu v medzinárodných vzťahoch podarilo podpísať aj viacero obchodných zmlúv so socialistickými krajinami, čo tiež prospelo ekonomike krajiny. Cámpora chcel posilniť predovšetkým vzťahy v rámci Latinskej Ameriky. Argentínskej vláde sa zdalo, že Spojené štáty boli v tomto období oslabené vojnou vo Vietname, ako aj domácou politickou aférou Watergate. V polovici roka 1973 však začala globálna ropná kríza, čo zhoršilo ekonomickú situáciu aj v krajinách Latinskej Ameriky, vrátane Argentíny. Nasledoval prevrat v Uruguaji a o niečo neskôr aj v Čile, čo ukázalo argentínskej vláde, že sa v prípade oslabovania USA mýlila, keďže spomenuté prevraty riadila americká tajná služba CIA.
Politika vlády však vyvolala nesúhlas u tých istých skupín, ako pred zosadením Juana Peróna v roku 1955. Statkári a priemyselníci boli presvedčení, že vláda chce Argentínu sovietizovať. Ich presvedčenie podporovali aj kroky vlády ako zvýšenie vplyvu štátu a súčasne zníženie vplyvu súkromného kapitálu na hospodárstvo, či nadviazanie stykov so socialistickými štátmi. V tom vyhlásila ľavicová gerilová skupina Ľudová revolučná armáda (Ejército Revolucionario del Pueblo, v skratke ERP), že svoj ozbrojený boj proti ″nepriateľovi ľudu″ nepozastaví. Počas Cámporovej vlády však ešte žiadne útoky nepodnikla. Snahy vlády o návrat Peróna sa podarili už o mesiac. Perón sa vrátil do krajiny 20. júna 1973, už na letisku ho vítalo pol milióna ľudí. Túto udalosť však poznačil útok pravicových Perónistov, ktorí začali strieľať do čakajúceho davu. Pravicoví Perónisti zastrelili minimálne 13 ľudí a stovky ďalších zranili. Táto udalosť dostala pomenovanie ezeizský masaker podľa názvu miestneho letiska, kde sa odohrala. Ešte v deň návratu Peróna sa s ním Cámpora stretol, aby sa poradili o ďalších krokoch. Perón sa vzhľadom na posledné násilné udalosti s Cámporom dohodol, že odstúpi, čo súčasne umožní zvolenie Peróna za prezidenta. Na funkciu prezidenta sa pravicovým Perónistom podarilo presadiť predsedu poslaneckej snemovne Raúla Alberta Lastiriho, ktorý mal vládnuť do vymenovania prezidenta, ktorý vzíde z nasledujúcich volieb. 12. júla 1973 oznámil viceprezident Solano Lima, že on a prezident Cámpora na druhý deň rezignujú a súčasne budú vypísané nové prezidentské voľby. 13. júla 1973 prezident Cámpora a jeho viceprezident Solano Lima rezignovali, novým prezidentom sa stal skutočne Lastiri.
Po odstúpení z funkcie sa Cámpora stiahol z veľkej politiky. Po smrti Juana Peróna v roku 1974 nechala Cámporu v nasledujúcom roku prezidentka María Estela Martínezová Perónová vylúčiť zo strany. V marci 1976, kedy armáda začala nový vojenský prevrat, sa ho vojenské komando pokúsilo v jeho dome zavraždiť. Cámporovi a jeho rodine sa však podarilo pred tým z domu utiecť na veľvyslanectvo Mexika, kde zostali ďalšie tri roky. V roku 1979, keď už bol veľmi chorý, mu vojenská chunta umožnila odísť z Argentíny do Mexika, kde 19. decembra 1980 zomrel na rakovinu hrtana. V roku 1991 boli jeho pozostatky prevezené do jeho domovského mesta San Andrés de Giles, kde je pochovaný.

</doc>
<doc id="624153" url="https://sk.wikipedia.org/wiki?curid=624153" title="Vedecká komunikácia">
Vedecká komunikácia

Vedecká komunikácia je súhrn publikovaných, prezentovaných alebo popularizovaných informácií o vedeckých objavoch. Ako vedný odbor zahŕňa tvorbu, šírenie a uchovávanie vedeckých informácií. Cieľ vedeckej komunikácie šíriť informácie, teda zoznamovať s výsledkami (zvyčajne vlastnej) vedeckej práce iných vedcov, širokú verejnosť ale aj kompetentné štátne orgány, ktoré ovplyvňujú financovanie vedy.
Existujú aj iné definície. Napr. UNESCO definuje vedeckú komunikáciu ako „"tvorbu, transformáciu, hodnotenie (recenzovanie), šírenie a uchovávanie znalostí súvisiacich s výskumom a iným vedeckým úsilím".“
Možno rozlišovať dva typy vedeckej komunikácie:

</doc>
<doc id="624156" url="https://sk.wikipedia.org/wiki?curid=624156" title="Héfaistión z Pergamu">
Héfaistión z Pergamu

Héfaistión () bol grécky mozaikár v 2. storočí pred Kr.
Mozaikár Héfaistión tvoril zrejme v 1. polovici 2. stor. pred Kr., čo potvrdzuje jeho menom signovaná podlahová mozaika nájdená v paláci pergamského kráľa Eumena II. (197 - 159 pred Kr.), z obdobia keď Pergamon patril k najvýznamnejším strediskám umenia a vzdelanosti v gréckom svete.
Táto jedna z najkrajších antických mozaiok má rozmery 6,3 × . Pôvodne bola umiestnená v rezidencii vládnucej rodiny "Attalovcov" v reprezentatívnej miestnosti o rozlohe 2400 m². Okolo strednej časť mozaiky, ktorá sa z veľkej časti nezachovala, sú v takmer pôvodnom stave zachované pásy geometrických vzorov (meandrov) orámované vonkajším tmavým pásom ozdobeným pestrými naturalistickými girlandami, medzi ktorými sú znázornení hrajúci sa Eróti. Na mozaike je zobrazený aj papyrusový zvitok so signatúrou jej zhotoviteľa:
- text v starogréčtine
Objavili ju nemeckí archeológovia v roku 1886. Dnes je vystavená v Pergamonskom múzeu v Berlíne.

</doc>
<doc id="624158" url="https://sk.wikipedia.org/wiki?curid=624158" title="SLOVAKTUAL">
SLOVAKTUAL

SLOVAKTUAL s. r. o. je slovenská spoločnosť s ručením obmedzeným, sídliaca v Pravenci, zaoberajúca sa výrobou plastových a hliníkových okien a dverí pre novostaby a renovácie. Je najväčším výrobcom v rámci Slovenska a Česka a od roku 2021 členom skupiny DOVISTA. V roku 2022 zamestnával Slovaktual v Pravenci približne 700 zamestnancov.
Dejiny.
Spoločnosť založil v roku 1990 Marián Krč a spočiatku sa venovala len montáži plastových okien dovážaných zo zahraničia.
Rozvíjajúci sa postsocialistický trh a rastúci dopyt po plastových oknách viedol v roku 1993 k spusteniu vlastnej výroby v Nitrianskom Pravne. V roku 2003 sa spoločnosť presťahovala do Pravenca. Tu bola vybudovaná prvá hala na výrobu štandardných bielych okien. Postupne v roku 2006 pribudli nová hala a sklad a roku 2007 ďalšia výrobná hala.
V roku 2008 sa stal Slovaktual súčasťou švajčiarskej skupiny AFG Arbonia-Forster-Holding (od roku 2016 Arbonia AG). 
V rokoch 2011 až 2017 boli postavené ďalšie tri výrobné haly. Do roku 2018 tak firma v Pravenci postupne vybudovala 6 výrobných hál v areáli s rozlohou 15,9 hektárov a zamestnávala viac ako 600 zamestnancov. Priemerná produkcia celého závodu je na úrovni 1300 - 1500 okien a dverí denne. V roku 2020 dosiahla firma tržby 77 miliónov eur.
Od 1. septembra 2021 je SLOVAKTUAL súčasťou dánskej spoločnosti DOVISTA. Orgány hospodárskej súťaže schválili akvizíciu švajčiarskej spoločnosti Arbonia Windows AG, do ktorej dovtedy patril SLOVAKTUAL.

</doc>
<doc id="624159" url="https://sk.wikipedia.org/wiki?curid=624159" title="Vietnamčina">
Vietnamčina

Vietnamčina je austroázijský jazyk pôvodom z Vietnamu, kde je oficiálnym jazykom. Je materinským jazykom Vietnamcov ako aj ďalších minorít vo Vietname. Vplyvom vietnamskej emigrácie a kultúrneho vplyvu sa vietnamčinou hovorí najmä vo východnej a juhovýchodnej Ázii, Severnej Amerike, Austrálii a Západnej Európe. Vietnamci sú napr. v Česku uznaná menšina a majú nárok na podporu jazyka a kultúry.
Medzi austroázijskými jazykmi má najväčší počet hovoriacich, niekoľkokrát viac ako ostatní členovia skupiny spolu. Slovná zásoba je čiastočne prevzatá z čínštiny, čo je výsledok čínskej nadvlády nad Vietnamom. Neskôr do jazyka pribudli aj slová z francúzštiny (19. storočie) a angličtiny (súčasnosť). V minulosti sa používalo upravené čínske písmo nazývané chữ nôm s nárečovou výslovnosťou. Dnešná vietnamská abeceda (quốc-ngữ) používa latinské písmo s pridanými diakritickými znamienkami pre tóny na niektorých písmenách. Moderná vietnamčina je z 19. storočia.
Periodizácia dejín vietnamčiny:
Má päť dialektov, ktoré sa delia podľa geografickej lokality.

</doc>
<doc id="624160" url="https://sk.wikipedia.org/wiki?curid=624160" title="Veľmlok čínsky">
Veľmlok čínsky

Veľmlok čínsky ("Andrias davidianus") je najväčší mlok a obojživelník na svete dosahujúci dĺžku 1,8 m, aj keď ju v súčasnosti dosiahne len výnimočne. Je to vodný živočích, endemický pre skalnaté potoky a jazerá v Číne. Bol introdukovaný v japonskej prefektúre Kjóto a na Taiwane. Je to kriticky ohrozený druh. Ohrozuje ho strata prirodzeného prostredia, znečistenie, odchyt a lov. Používa sa v tradičnej čínskej medicíne a v čínskej kuchyni je považovaný za delikatesu. Na farmách v strednej Číne je intenzívne chovaný, hoci mnohé jedince na farmách sú odchytené z divočiny. V projekte EDGE je označený ako jeden z top 10 ústredných druhov (focal species). Je považovaný za živú fosíliu. Aj keď je chránený čínskymi zákonmi a CITES, predpokladá sa, že od 50. rokov 20. storočia sa jeho populácia zmenšila o 80 %. 
Aj keď je tradične uznávaný ako jeden z dvoch žijúcich druhov rodu "Andrias" v Ázii (druhý je veľmlok japonský ("Andrias japonicus")), dôkazy naznačujú, že čínsky druh môže byť zložený z najmenej piatich kryptických druhov, čo ďalej zvyšuje ohrozenie každého jednotlivého druhu.

</doc>
<doc id="624161" url="https://sk.wikipedia.org/wiki?curid=624161" title="Andrias davidianus">
Andrias davidianus



</doc>
<doc id="624164" url="https://sk.wikipedia.org/wiki?curid=624164" title="Zoznam mestských okresov v Nemecku">
Zoznam mestských okresov v Nemecku

Mestský okres v Nemecku (s výnimkou Bádenska-Württemberska je však nazývaný ako "kreisfreie Stadt", teda mesto mimo okres) je komunálnym správnym celkom, tvoreným väčším mestom (najčastejšie nad 100 000 obyv.).

</doc>
<doc id="624165" url="https://sk.wikipedia.org/wiki?curid=624165" title="Leopard Diardov">
Leopard Diardov

Leopard Diardov ("Neofelis diardi") je stredne veľká mačkovitá šelma pôvodom z Bornea a Sumatry. V roku 2006 bol klasifikovaný ako druh odlišný od leoparda obláčikového ("Neofelis nebulosa") v pevninskej Juhovýchodnej Ázii. 
V divočine žije približne 4 500 dospelých jedincov, ktorých populácia klesá.
Poddruhy.
Má dva poddruhy, ktoré sa líšia tvarom lebky:

</doc>
<doc id="624166" url="https://sk.wikipedia.org/wiki?curid=624166" title="Neofelis diardi">
Neofelis diardi



</doc>
<doc id="624185" url="https://sk.wikipedia.org/wiki?curid=624185" title="Laborec (knieža)">
Laborec (knieža)

Laborec (, ; * aj † v 9. storočí) bol legendárny knieža ranofeudálneho štátu slovanského kmeňového zväzu Bielych Chorvátov žijúcich medzi riekami Tisa a Dunaj. Základom obrany tohto štátu bol hrad na mieste terajšieho užhorodského zámku (castrum Hung). Podľa stredovekých povestí na ňom vládol práve knieža Laborec.
Životopis.
Predpokladá sa, že v priebehu 9. storočia opevnený Užhorodský hrad patriaci kniežaťu Laborcovi, sa postupne zmenil na rannofeudálnu osadu (na území dnešného Užhorodu), ktorá sa stala centrom nového slovanského kniežatstva. Historici predpokladajú, že knieža Laborec vládol v čase panovania Svätopluka vo Veľkomoravskej ríši (871894), Olega Múdreho v Kyjevskej Rusi (879912) a Simeona I. v Bulharskom cárstve (893927). Existuje predpoklad, že knieža Laborec sa  podriadil Svätoplukovi a platil mu dane. Rovnako Simeon, rozširujúc svoju moc na sever, sa snažil si ho podriadiť.
Meno kniežaťa Laborca sa prvýkrát objavuje v uhorskej kronike Anonyma (Gesta Hungarorum) z 12. storočia. V nej sa uvádza, že v roku 896 sa knieža Laborec postavil proti útokom uhorských kmeňov. Vojská uhorských kmeňov zišli z Vereckého priesmyku, odkiaľ sa najskôr presunuli do Mukačeva (v tej dobe označovaného maďarským názvom Munkács). Z Mukačeva postúpili smerom na západ, kde dobyli Užhorodský hrad. Uhri mali značnú prevahu, a tak Laborec so svojim vojskom musel ustúpiť. Z hradu vyhnali a napokon zabili knieža Laborca. Laborec zároveň poslal svojich poslov, aby povolali ľudí na pomoc. Bolo však neskoro – v boji zahynulo veľa vojakov a Laborca zabili pri rieke Sviržava. Anonymova kronika obsahuje text o kniežati Laborcovi (text preložil Vasiľ Hadžega):
Kronika sa zachovala až do 18. storočia, kedy ju uhorskí učenci využívali ako dôveryhodný zdroj o pôvode Uhrov. Historici skúmajúci kroniku (Gyula Kristó, Ferenc Makk...) spochybňujú jej dôveryhodnosť – skôr sa prikláňajú k postoju, že ide o Anonymov literárny opis reálnych udalostí doplnený o viacero mýtických prvkov. V regióne hornej Tisy, ktorá v tom čase patrila k Podkarpatskej Rusi, ale skutočne existovali kmeňoví vodcovia, ktorí boli porazení počas maďarských vpádov do strednej Európy.
Odraz v literatúre.
Karpatskorusínski a ukrajinskí spisovatelia v období 19. a 20. storočia vytvorili literárny obraz legendárneho kniežaťa Laborca ako pravdepodobného vodcu Bielych Chorvátov usídlených v oblasti Karpát. Existujú o ňom legendy a piesne. Užhorodský historik 19. storočia Michal Lučkaj o kniežati Laborcovi povedal slovenskému spisovateľovi Bohuslavovi Nosákovi-Nezabudovovi, ktorý neskôr napísal prvú historickú povesť v rusínskom jazyku "Laborec (Laborec – rusynska povisť)". Knieža Laborec bol témou umeleckých diel aj ďalších spisovateľov:
Anatolij Kralickij v roku 1863 vydal romantickú poviedku "Kňaz Laborec" (po slovensky "Knieža Laborec"), ktorá sa zároveň považuje za najvýznamnejšie dielo v jeho tvorbe. Ako ideu diela prezentoval svoj názor, že boj za slobodu národa bol v tej dobe nevyhnutný"."
Eugenij Fencik v roku 1879 napísal romantickú tragédiu (hoci autor ju prezentoval ako drámu) "Pokorenije Užhoroda" (po slovensky "Dobytie Užhorodu"), ktorá vychádza z romantizovaného obrazu kniežaťa Laborca. Tragédia opisuje príchod uhorských kmeňov do Karpát a boj knieža Laborca a jeho družiny pri obrane hradu.
Marijka Pidhirianka "–" "Kňaz Laborec" (po slovensky "Knieža Laborec").
Vasyľ Stepanovyč Grendža-Donskij "–" "Kňaz Laborec" (po slovensky "Knieža Laborec)."
Petro Volodymyrovyč Uhľarenko v roku 1971 napísal román s romantickými prvkami "Kňaz Laborec" (po slovensky "Knieža Laborec"), ktorého dej sa sústreďuje na knieža Laborca ako osobu, ako aj na jeho nezhody s družinou aj s protivníkmi. Román podáva obraz aj o tábore Álmoša, jeho manželky Irmy a syna Arpáda, obraz vodcov Pečenehov (Lalau, Kamal, Batir, Achun, Chalila). V románe sa nachádzajú aj obrazy kyjevských kniežat Askoľda a Igora I., bulharského vazala Salana aj obce Mikulčice.
Kornylo Romanovyč Zaklynskyj "– Perekaz pro Kňaza Laborcja" (po slovensky "Povesť o kniežati Laborcovi"), ...
Odraz v kultúre.
V Užhorode je po kniežati Laborcovi pomenované jedno z námestí.
7. mája 2016 na kamennom múre Užhorodského hradu bol odhalený pamätník kniežaťu Laborcovi ako zakladateľovi mesta na rieke Uh a Užhorodského hradu. Pamätník vyrobený z bronzu má podobu zviazaného kniežaťa, čo symbolicky znázorňuje jeho tragický osud.
Socha kniežaťa Laborca je umiestnená nad obcou Habura (v chotári susednej dediny Čertižné je žriedlo rieky Laborec). Je vysoká vyše päť metrov a stojí na takmer dvojmetrovom podstavci z prírodného kameňa. Autorom bronzovej sochy je akademický sochár Ján Ťapák. V podstavci pod sochou sa nachádza schránka so zeminou zo 106 rusínskych obcí, čo symbolizuje jednotu Rusínov.
V júli 2017 darovala nadácia Drevený kostolík Habura repliku sochy kniežaťa Laborca Múzeu rusínskej kultúry v Prešove.

</doc>
<doc id="624187" url="https://sk.wikipedia.org/wiki?curid=624187" title="Raúl Alberto Lastiri">
Raúl Alberto Lastiri

Raúl Alberto Lastiri (* 11. september 1915, Buenos Aires – † 11. december 1978, Buenos Aires) bol argentínsky politik. 13. júla 1973 sa stal 33. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 38. prezidenta krajiny. Pred tým pôsobil ako predseda poslaneckej snemovne.
Životopis.
Narodil sa v meste Buenos Aires do rodiny talianskych prisťahovalcov. Pracoval v štátnej ropnej spoločnosti YPF, neskôr počas vlády generála Edelmira Juliána Farrella pôsobil v rozhlase. Vďaka práci v rozhlase sa dostal do kontaktu s viacerými významnými osobnosťami Argentíny, presadil tiež živé vysielanie z tzv. Dňa vernosti, kedy státisíce demonštrantov požadovali prepustenie Juana Peróna, ktorého uväznila vládnúca vojenská chunta. Potom, čo sa v roku 1946 dostal k moci Juan Perón, začal Lastiri pracovať v Národnom poštovom a telegrafickom úrade. O tri roky neskôr začal pôsobiť na ministerstve komunikácii, od roku 1952 pracoval v diplomatických službách a postupne vystriedal diplomatické misie v Spojených štátoch, Paraguaji a Čile, kde sa v roku 1955 stal generálnym konzulom. Po vojenskom prevrate, ktorý v septembri 1955 zvrhol Juana Peróna sa vrátil do Argentíny, kde bol na jeden mesiac uväznený. Po prepustení začal pracovať v právnom časopise "Zákon" a následne v rôznych stavebných firmách. Zostal však v kontakte s Perónistami, ktorí pokračovali v ilegálnej politickej činnosti, vtedy spoznal Josého Lópeza Regu a jeho dcéru Normu, mladšiu o 30 rokov, ktorá sa o niekoľko rokov neskôr stala jeho druhou manželkou. Potom začal pôsobiť vo vedení časopisu "Las Bases". Práve sobáš s Normou ho dostal do najužšieho okruhu Juana Peróna. V tomto odbobí sa stal súkromným tajomníkom tretej manželky Juana Peróna Maríe Estely Martínezovej Perónovej, neskôr vykonával rovnakú funkciu aj pre samotného Peróna v jeho exile.
V marci 1973 sa konali po dlhej dobe slobodné voľby, v ktorých mohol kandidovať aj kandidát Perónistov. Nemohol to však byť Juan Perón, ktorému to vojenská chunta nedovolila, ale jeho blízky spolupracovník Héctor José Cámpora, ktorý nakoniec voľby vyhral a stal sa o dva mesiace neskôr prezidentom. Vplyvný Perónista José López Rega, ktorý bol svokrom Lastiriho, presadil jeho umiestnenie na kandidátku do poslaneckej snemovne, kam bol Lastiri aj zvolený. Po zasadnutí snemovne bol v máji 1973 zvolený za jej predsedu. José López Rega patril k najvýznamnejším predstaviteľom pravicového Perónizmu, vďaka tomu sa stal Lastiri taktiež členom lóže Propaganda Due, kde sa združovali najvýznamnejší pravicoví Perónisti. V júni sa do krajiny vrátil Juan Perón, nasledovala rezignácia prezidenta Cámporu a viceprezidenta Vicenteho Solana Limu o niekoľko týždňov neskôr po dohode s Perónom. Na funkciu prezidenta sa pravicovým Perónistom podarilo presadiť 13. júla 1973 predsedu poslaneckej snemovne Lastiriho, ktorý mal vládnuť do vymenovania prezidenta, ktorý vzíde z nasledujúcich volieb. Prezident Lastiri bol tak iba potvrdením posilňovania pravicového krídla Perónistov. Nasledovali výmeny ľavicových Perónistov na pozíciách ministrov za pravicových. Napriek tomu pokračovala vláda aj pod vedením Lastiriho v rámci zahraničnej politiky v presadzovaní tretej cesty, dokonca uzatvorila niekoľko obchodov s Kubou. Lastiri následne pozastavil aj opatrenia týkajúce sa prepúšťania väzňov, ktoré presadzoval jeho predchodca v snahe prepustiť politických väzňov posledného vojenského režimu. V septembri ľavicoví teroristi z hnutia Montoneros zavraždili vodcu odborového zväzu CGT Josého Ignacia Rucciho, ktorý bol blízkym priateľom Juana Peróna, ďalšia ľavicová organizácia Ľudová revolučná armáda (Ejército Revolucionario del Pueblo, v skratke ERP) zas napadla vládne zariadenie v Buenos Aires. Prezident následne vyhlásil ERP za nezákonnú organizáciu a nechal zatvoriť ľavicový denník El Mundo. V septembri 1973 sa uskutočnili ďalšie prezidentské voľby, v ktorých už mohol kandidovať aj Juan Perón, ten tieto voľby jednoznačne vyhral a stal sa tak o mesiac neskôr prezidentom. Po vojenskom prevrate v roku 1976 bol Lastiri armádou zatknutý a o dva roky neskôr zomrel vo väzení na zdravotné komplikácie spojené s lymfómom.

</doc>
<doc id="624190" url="https://sk.wikipedia.org/wiki?curid=624190" title="Joe Dassin">
Joe Dassin

Joe Dassin, celým menom Joseph Ira Dassin, (* 5. november 1938, New York, New York, USA† 20. august 1980, Papeete, Tahiti) bol americko-francúzsky spevák, gitarista a hudobný skladateľ.
Životopis.
Narodil sa v USA. Otec Jules Dassin bol filmový režisér a rodina pod tlakom mccarthizmu odišla koncom 40. rokov do Európy a v roku 1950 sa usadila v Paríži. 
Frankofónny svet dobre prijal jeho pokus skombinovať americký folk a country s francúzskym romantickým šansónom. Jeho najúspešnejšou piesňou bola "L'été indien" (Indiánske leto) z roku 1975, ktorú napísal Toto Cutugno. Dassin sám písal piesne napr. pre Melinu Mercouri ("Le Portugais", "Je suis grecque") alebo France Gall ("Bébé Requin", "Toi que je veux", "La Vieille Fille", "24/36", "souffler les Bougies"). K jeho hitom patria tiež "Si tú n'existais pas" či "Champs Elysées". Spieval vo francúzštine, nemčine, angličtine, španielčine, taliančine i gréčtine.&lt;br&gt; 
Zomrel na zlyhanie srdca v 42 rokoch na dovolenke na Tahiti. 

</doc>
<doc id="624191" url="https://sk.wikipedia.org/wiki?curid=624191" title="Doprava na Srí Lanke">
Doprava na Srí Lanke

Doprava na Srí Lanke je prevažne založená na cestnej infraštruktúre sústredenej v okolí hlavného mesta Kolombo. Menší objem pokrýva železničná doprava. Nachádzajú sa tu aj vodné kanály, prístavy a medzinárodné letiská: Colombo Bandaranaike International Airport, Mattala Rajapaksa International Airport a Ratmalana International Airport.
Cestná doprava.
Cesty zabezpečujú 93% pozemnej dopravy na Srí Lanke. Nachádza sa tu 12 220 km ciest triedy A a B a 169 km rýchlostných ciest.
Klasifikácia.
Cesty na Srí Lanke sa delia do 4 kategórií: E, A, B a C.
Rýchlostné cesty.
Rýchlostná cesta Kolombo–Matara je 126 km dlhá rýchlostná cesta spájajúca mestá Kolombo, Galle a Matara. Postavená bola v roku 2011 za účelom zlepšenia ekonomiky Južnej provincie "(Dakunu Palata)". Výstavba ďalších 2 rýchlostných ciest (E02 a E03) bola dokončená v uplynulých rokoch a rýchlostná cesta E04 je vo výstavbe. Výstavba rýchlostnej cesty z Kahathuduwa do Pelmadulla bola vládou odobrená v roku 2014 a má byť dokončená v roku 2019.
Srílanská vláda navrhla tri vyvýšené diaľnice, ktoré prepoja tri hlavné rýchlostné cesty:
Národné diaľnice.
Srílanské diaľnice sú kategorizované do kategórií A a B. Diaľnice kategórie A sa ďalej delia do podkategórií AA, AB a AC.
Hustota ciest je najvyššia na juhozápade, hlavne v oblasti Kolomba. Diaľnice sú v dobrom stave, s hladkým povrchom a cestnými značkami. Najvyťaženejšie cesty sú modernizované a opravené. Napriek tomu sú však niektoré vidiecke cesty v zlom stave. Verejná doprava je v mnohých vidieckych oblastiach široko dostupná.
Autobusy.
Autobusy sú hlavným spôsobom cestovania verejnou dopravou. Prevádzka je zabezpečovaná štátom vlastnenou Sri Lanka Transport Board (SLTB) a súkromnými autobusmi. SLTB prevádzkuje mestské aj vidiecke linky, ktoré by sa súkromným dopravcom neoplatili.
Kolombo má rozsiahly systém verejnej dopravy založený na autobusoch, ktorého sídlom je Central Bus Stand v Pettahu. Cestná sieť mesta pozostáva z radiál, ktoré prepájajú mesto a centrá mestských častí. Mnohé autobusové linky sú vedené cez hlavné tepny, bez vyhradených pruhov pre autobusy kvôli hustej premávke. Pre Kolombo bol navrhnutý systém metrobusov, no zatiaľ nebol implementovaný.
Prímestské autobusy mesto prepájajú s hlavnými centrami krajiny. Niektoré jazdia po rýchlostných cestách E01 a E03 s modernými autobusmi spoločnosti Ashok Leyland.
V roku 2011 začala SLTB nahrádzať svoje starnúce autobusy novými. Na väčšine linkách v Kolombe jazdí 8400 autobusov značky Volvo od Volvo India.
Najpopulárnejším modelom je Lanka Ashok Leyland Viking, ktorý prevádzkuje SLTB a pár súkromných spoločností.
Železničná doprava.
Železničná sieť pozostáva z 1 568 kilometrov tratí a prevádzku železníc zabezpečujú Sri Lanka Railways. Vlaky prepájajú významné mestá s 9 provinciami krajiny.
Väčšina tratí bola postavených za koloniálnych čias Britského impéria. Prvá linka z Kolomba do Kandy bola otvorená 26. apríla 1867. Železnica bola budovaná ako ekonomický spôsob prevážania tovaru, hlavne čaju, kaučuku a produktov z kokosových plantáží do hlavného prístavu v Kolombe. Po roku 1950 sa srílanská enonomika začala viac sústreďovať na priemysel ako na poľnohospodárstvo. Cestná infraštruktúra tiež rástla. Nákladné autá znamenali rýchlejší presun tovaru a množstvo prepravovaného tovaru po železnici sa znížilo. Železnice kvôli orientácii hlavne na poľnohospodárske oblasti ako na ľudí a významné centrá generovali veľké straty.
Rozšírenie sa uskutočnilo v roku 1974, keď minister dopravy Leslie Goonewardena predĺžil linku Coastal Line z Puttalam do Aruvakalu, aby tam obslúžila cementáreň. Táto linka sa modernizuje a predlžuje, aby vyhovovala vyšším rýchlostiam a umožnila vyššiu efektivitu.
Aj keď elektrifikácia bola prvýkrát navrhnutá už v roku 1928, vláda ju odobrila až v roku 2015. V prvej fáze je plánované elektrifikovanie linky Panadura–Veyangoda.
Srílanská železničná sieť prechádza malebnou krajinou – hlavne linka Kolombo-Badulla, ktorá prechádza cez strmé vysočiny. Železnica prepája mestá Kandy, Galle, Matara, Anuradhapura, Gampaha, Negombo, Kurunegala, Avissawella, Kalutara, Polonnaruwa, Batticaloa, Trincomalee, Badulla, Gampola, Nawalapitiya, Matale, Vavuniya, Puttalam a Chilaw s Kolombom. Trate do Jaffna, Kankesanturai a Mannar boli zničené počas občianskej vojny.
Kelani Valley Line, vedúca z Kolomba do Avissawella, ktorá používala úzky rozchod, bola konvertovaná na široký rozchod. Ostatné úzkorozchodné trate z Nanu Oya do Nuwara Eliya, z Avissawella do Yatiyantota a Avissawella do Ratnapura a Opanayaka boli kvôli finančným stratám demontované.
Letecká doprava.
Medzi srílanské medzinárodné letiská patria Colombo Bandaranaike International Airport, Mattala Rajapaksa International Airport a Ratmalana International Airport, ktoré sa rekonštruje.
SriLankan Airlines.
Národnými aerolíniami sú SriLankan Airlines. Založené boli v roku 1979 ako Air Lanka a meno zmenili v roku 1998 po čiastočnom prevzatí zahraničným vlastníkom. Aerolínie lietajú do Ázie a Európy zo svojho sídla na Bandaranaike International Airport v Kolombe do celkovo 105 destinácií v 47 krajinách.
Letiská.
Bandaranaike International Airport, nachádzajúce sa v Katunayake, je 35 km severne vzdialené od Kolomba. Mattala Rajapaksa International Airport sa nachádza v Mattala, severne od Hambantota. Ratmalana Airport po rekonštrukcii obnoví medzinárodné lety po polstoročnej prestávke.
Vnútroštátne lety.
Vnútroštátne linky sú prepojené s letiskom v Ratmalana. Domácimi dopravcami sú Deccan Aviation Lanka, Deccan Helicopters, Senok, Helitours and Cinnamon Air. Srí Lanka má 23 letísk.
Vodná doprava.
Srí Lanka má 160 kilometrov vnútrozemských vodných kanálov, ktoré sú prístupné plavidlám s plytkým ponorom.
Prístavy.
Kolombský prístav.
Srí Lanka má hlboké prístavy v Kolombe, Hambantota, Galle a Trincomalee. Cez Kolombo sa prepraví najviac nákladu; v roku 2017 prístav dosiahol kapacitu 6,2 milión kontajnerov (TEU). V roku 2008 sa začalo rozširovanie prístavu za 1,2 miliardu amerických dolárov. Projekt na čele so Sri Lanka Ports Authority bol vybudovaný spoločnosťou Hyundai Engineering and Construction Company.
Ostatné.
Ďalšie prístavy:
Potrubie.
Na Srí Lanke sa nachádza 62 km ropného potrubia.

</doc>
<doc id="624195" url="https://sk.wikipedia.org/wiki?curid=624195" title="Palencia">
Palencia

Palencia je mesto v španielskom autonómnom spoločenstve Kastília a León. Je sídlom provincie Palencia. 
Leží v rozľahlej rovine Tierra de Campos na brehu riečky Carrión, v nadmorskej výške 749 m, asi 235 km severne od Madridu. V roku 2008 mala 82 626 obyvateľov na rozlohe 94,71 km².
Je jedným z hlavných priemyselných centier starej Kastília a železničným uzlom tratí Madrid - Baskicko, Palencia - Santander a Palencia - León.
Najväčšou pamätihodnosťou je miestna katedrála sv. Antona, predovšetkým jej dochované románske časti. Zaujímavosťou je, že v Palencii bola prvá univerzita v Španielsku, ktorá však fungovala len niekoľko rokov na začiatku 13. storočia. Blízko mesta stojí tridsaťmetrová socha Ježiša Krista, dielo sochára Victoria Macha.

</doc>
<doc id="624196" url="https://sk.wikipedia.org/wiki?curid=624196" title="Extraliga hádzanárov 2018/19">
Extraliga hádzanárov 2018/19

Extraliga hádzanárov v sezóne 2018/19 bol 26. ročník extraligy hádzanárov, najvyššej hádzanárskej súťaže mužov na Slovensku, kontrolovanej Slovenským zväzom hádzanej (SZH). V súťaži učinkovalo rovnako ako v minulej sezóne 10 družstiev. Aktuálny majster HT Tatran Prešov sa okrem slovenskej súťaže zúčastnil aj 7. ročníka nadnárodnej súťažeSEHA ligy. Súťaž v tejto sezóne opäť niesla mediálny názov Slovnaft Handball Extraliga a jeho víťaz získa Pohár Antona Frola. Titul obhájil HT Tatran Prešov, ktorý vo finálovej sérii zvíťazil nad HC MŠK Považská Bystrica.
Systém súťaže.
Systém súťaže sa ostal oproti minulej sezóne nezmenený. Základná časť pozostávala z 18 kôl. Každý s každým sa stretol 2-krát doma a vonku. Po základnej časti nasledovala nadstavbová časť s dvoma skupinami, ktorá sa hrala rovnako systémom 2-krát každý s každým a v ktorej si družstvá prenášali výsledky zo základnej časti. V nadstavbovej skupine o titul hrali družstvá na 1. až 6. mieste po základnej časti a prví štyria postúpili do play-off. Zápasy play-off sa hrali na 3 vyhrané zápasy. Víťaz súťaže získal Pohár Antona Frola. V druhej nadstavbovej skupine hrali družstvá, ktoré skončili na 7. až 10. mieste po základnej časti. Po skončení nadstavbových skupín odohrali družstvá, ktoré nepostúpili do play-off, skupinu o 5. až 8. mieste (tzv. "Ligový pohár"). V nej odohrali zápasy dvojkolovým systémom každý s každým, pričom predchádzajúce výsledky sa im do tejto časti neprenášali. Posledné 2 družstvá v skupine o 7. až 10. miesto odohrali barážové dvojzápasy s dvoma účastníkmi 1. ligy.
Účastníci.
Pozn.: V súťaži už nefiguruje tím HT Tatran Prešov "B", ktorý skončil v minulej sezóne na 5. mieste. Možnosť nahradiť ho dostal vypadávajúci tím HO TJ Strojár Malacky.

</doc>
<doc id="624197" url="https://sk.wikipedia.org/wiki?curid=624197" title="Slovnaft Handball Extraliga 2018/19">
Slovnaft Handball Extraliga 2018/19



</doc>
<doc id="624198" url="https://sk.wikipedia.org/wiki?curid=624198" title="Knieža Laborec">
Knieža Laborec



</doc>
<doc id="624200" url="https://sk.wikipedia.org/wiki?curid=624200" title="Aschaffenburg">
Aschaffenburg

Aschaffenburg je mesto v nemeckej spolkovej krajine Bavorsko, na sútoku riek Mohan a Aschaff. Leží na úpätí pohoria Spessart 280 km severozápadne od Mníchova. Vďaka príjemnému podnebiu má prezývku "bavorské Nice".
História.
Mesto bolo v rokoch 982 až 1803 súčasťou Arcidiecézy mohučskej, za napoleonských vojen tu krátko existovalo samostatne Aschaffenburské kniežatstvo, ktoré potom pripadlo Bavorsku. V júli 1866 sa odohrala bitka pri Aschaffenburgu, ktorá bola súčasťou prusko-rakúskej vojny. V apríli 1945 prebiehali tuhé boje o mesto, ktoré viedli k zničeniu väčšiny stavieb. Po vojne v Aschaffenburgu sídlila americká armáda.
Súčasnosť.
Najvýznamnejšou pamiatkou je zámok Johannisburg zo 17. storočia, kde je umiestnená štátna obrazová galéria. V meste sa ďalej nachádza Múzeum prírodnej histórie, Múzeum židovskej kultúry a "Pompejanum", vila napodobňujúca antickú architektúru, ktorú dal postaviť kráľ Ľudovít I. Bavorský. Najdôležitejším chrámom je kostol svätého Petra a Alexandra ("basilica minor"). V meste sa koná tradičné historické sympózium zvané "Aschaffenburger Gespräche". V roku 1995 bola založená miestna vysoká škola "Hochschule für Angewandte Wissenschaften Fachhochschule Aschaffenburg". V meste vychádza denník "Main-Echo". Maskotom mesta je figúrka zvaná "Maulaff", drevená soška sedliaka s otvorenými ústami, ktorá slúžila v zámockom parku ako terč, do ktorého sa hostia triafali loptou.
Partnerským mestom je od roku 1956 Perth (Škótsko).
Šport.
Miestny futbalový klub Viktoria Aschaffenburg, ktorý v osemdesiatych rokoch postúpil až do druhej bundesligy, je zaujímavý tým, že väčšinu existencie strávil kvôli lepšiemu dopravnému spojeniu v hesenských miesto v bavorských súťažiach.

</doc>
<doc id="624201" url="https://sk.wikipedia.org/wiki?curid=624201" title="Jujuba holá">
Jujuba holá

Jujuba holá ("Ziziphus jujuba") je subtropický listnatý strom/ker z čeľade rešetliakovité. Pestuje sa pre svoje jedlé plody (čínske datle).
Rozšírenie.
Domestifikovaná bola v Južnej Ázii približne v roku 9000 pred Kr. Dnes existuje viac ako 400 kultivarov.
Presné prirodzené rozšírenie jujuby nie je známe kvôli rozsiahlemu kultivovaniu. Predpokladá sa ale, že bolo v južnej Ázii, medzi Libanonom, severnou Indiou a južnou a strednou Čínou, a pravdepodobne aj v juhovýchodnej Európe, ale tam bola asi introdukovaná.
Opis.
Ide o malý listnatý strom alebo ker, ktorý dosahuje výšku 5 – 12 metrov, zvyčajne s tŕnitými vetvami. Listy sú lesklé, zelené, vajcovitého tvaru, 2 až 7 cm dlhé a 1 až 3 cm široké, s troma výraznými žilami na základni a jemnými zúbkami na okraji. Kvety sú malé, široké 5 mm, s piatimi nenápadnými žltozelenými okvetnými lístkami. Ovocie je jedlá oválna kôstkovica 1,5 až 3 cm dlhá. Keď je nezrelá, je hladko-zelená, s konzistenciou a chuťou podobnou jablku. Dozretá má hnedú až purpurovo-čiernu farbu a pri dozretí s vráskavým povrchom podobne ako malá datľa. Má jedno tvrdé jadro, podobné ako má oliva, ktoré obsahuje dve semená.
Použitie.
Ovocie sa využíva ako potravina a prísada do jedál, džemov, alkoholu, octu. Plody sa jedia čerstvé alebo sušené.
Ovocie a semená sa používa v tradičnej čínskej a kórejskej medicíne, kde veria, že znižuje stres a tradične pre svoje antifungálne, antibakteriálne, protivredové a protizápalové účely a sedáciu.

</doc>
<doc id="624202" url="https://sk.wikipedia.org/wiki?curid=624202" title="Ziziphus jujuba">
Ziziphus jujuba



</doc>
<doc id="624204" url="https://sk.wikipedia.org/wiki?curid=624204" title="Žeriav čierno-biely">
Žeriav čierno-biely

Žeriav čierno-biely alebo žeriav čiernobiely ("Grus japonensis") je veľký a vzácny druh žeriava z východnej Ázie.
Na jar a počas leta hniezdia populácie na Sibíri, severovýchode Číny a príležitostne na severovýchode Mongolska. Hniezdisko má centrum na jazere Khanka na hranici Číny a Ruska. Kladú dve vajcia, z ktorých prežije jedno. Na jeseň migrujú do Kórey a strednej časti východnej Číny, kde trávia zimu. Túlavé jedince boli zaznamenané aj na Taiwane. Stála pupulácia sa nachádza na japonskom ostrove Hokkaido.
Hniezdi v mokradiach a pri riekach. Cez zimu obýva trávnaté plochy, polia a záplavové oblasti. Živia sa bezstavovcami a v zime prežívajú aj na ryžových výhonkoch a zrnách.
Je to jediný žeriav s prevládajúcim bielym sfarbením. Sekundárne a terciárne perie je čierne. Má holú hlavu s červenou čiapkou. Ide o veľký druh. Jedince sú vysoké od 150 do 158 cm, dlhé 100 až 150 cm (od zobáka po chvost) s rozpätím krídel 220 – 250 cm. Vážia od 4,8 do 10,5 kg. Samce sú trochu väčšie a ťažšie ako samice.
Je súčasťou viacerých mýtov a legiend. V taoizme je symbolom dlhovekosti a nesmrteľnosti. V Číne, Japonsku a Kórei je symbolom šťastia, radosti a dlhovekosti.
Chov ľudskej opatere.
Na Slovensku ich chová od roku 2012 ZOO Košice

</doc>
<doc id="624205" url="https://sk.wikipedia.org/wiki?curid=624205" title="Grus japonensis">
Grus japonensis



</doc>
<doc id="624206" url="https://sk.wikipedia.org/wiki?curid=624206" title="Žeriav čiernobiely">
Žeriav čiernobiely



</doc>
<doc id="624207" url="https://sk.wikipedia.org/wiki?curid=624207" title="Bažant zlatý">
Bažant zlatý

Bažant zlatý ("Chrysolophus pictus") je druh ázijskej kury z čeľade bažantovité.
Je to pôvodný druh zo západnej Číny, kde obýva lesy horské oblasti. Introdukovaný bol do viacerých oblasti.
Dospelý samec je dlhý 90 až 105 cm, pričom chvost tvorí dve tretiny dĺžky. Má nezameniteľný zlatý chochol a červené perie na bruchu. Samica je sfarbená menej výrazne a má kratší chvost. Obaja majú žlté nohy a zobák. Samica kladie 8 až 12 vajec s inkubačnou dobou 22 – 23 dní. Živí sa bobuľami, semenami a ostatnou vegetáciou. 
Napriek svojmu pestrému sfarbeniu je vo svojom prirodzenom prostredí, mladé borovicové lesy s riedkym podrastom, ťažko spozorovateľný. Cez deň sú na zemi, živia sa zrnom, listami a bezstavovcami, noc trávia na stromoch. Dokážu lietať na krátku vzdialenosť ale preferujú beh.

</doc>
<doc id="624208" url="https://sk.wikipedia.org/wiki?curid=624208" title="Chrysolophus pictus">
Chrysolophus pictus



</doc>
<doc id="624212" url="https://sk.wikipedia.org/wiki?curid=624212" title="Sósos z Pergamu">
Sósos z Pergamu

Sósos () bol grécky mozaikár v 2. storočí pred Kr.
Sósos, pergamský umelecký mozaikár z 2. storočia pred Kr., sa preslávil svojími realistickými mozaikami, ktoré vyvolávali dojem maľby. Mozaiky zhotovoval z vytesaných farebných kamienkov v tvare kocky, ktoré dokolale k sebe priliehali. Táto technika sa pravdepodobne vyvinula na Sicílii v polovici 3. storočia pred Kr. Plínius uvádza, že bol autorom majstrovsky zhotovených mozaík "Nevymetenej podlahy" ("asarótos oikos") a "Pijúcich holubíc", ktorých obraz sa zrkadlil na vodnej hladine v nádobe. 
Obe tieto kompozície sa zachovali v niekoľkých (hlavne rímskych) kópiách či adaptáciách. Nevymetená podlaha, zobrazuje škrupiny, rybie kosti, stopky z ovocia a ďalšie zvyšky zo stola, ktoré vrhajú tiene. Najlepšie zachovaná kópia tohto výjavu je dnes umiestnená vo Vatikánskom múzeu. Druhú, zobrazujúcu skupinu holubíc sediacich na okraji misy, z ktorej pijú vodu, našli v Hadriánovej vile v Tivoli. Avšak ani táto kópia, alebo nejskoršie verzie z ostrova Délos, ktoré zobrazujú tri holubice sediace na okraji misy, alebo akéhosi bazénika, a tiež ďalšie, o niečo mladšie, z Pompejí, znázorňujúce šesť holubíc vrátane jednej v lete a dvoch na zemi, nie sú zhotovené tak zručne (so zrkadlením) ako to pôvodné dielo od Sósa, opísané Plíniom.

</doc>
<doc id="624213" url="https://sk.wikipedia.org/wiki?curid=624213" title="Moho">
Moho

Moho môže byť:

</doc>
<doc id="624216" url="https://sk.wikipedia.org/wiki?curid=624216" title="SLOVAKTUAL s.r.o.">
SLOVAKTUAL s.r.o.



</doc>
<doc id="624218" url="https://sk.wikipedia.org/wiki?curid=624218" title="Dizertácia">
Dizertácia



</doc>
<doc id="624219" url="https://sk.wikipedia.org/wiki?curid=624219" title="María Estela Martínezová Perónová">
María Estela Martínezová Perónová

María Estela Martínezová Perónová (), rodená María Estela Martínezová Cartasová, známa tiež ako Isabel Martínezová Perónová, Isabel Perónová, či Isabelita (* 4. február 1931, La Rioja, Argentína) je argentínska politička. 
1. júla 1974 sa stala 35. prezidentom Argentínskej republiky potom, čo zomrel jej predchodca a súčasne manžel Juan Perón. Vzhľadom na rôzne štátne zriadenia Argentíny v minulosti je považovaná za 40. prezidenta krajiny. Je prvou ženou na svete, ktorá zastávala funkciu prezidenta. Pred tým pôsobila ako viceprezidentka a súčasne prvá dáma. V marci 1976 bola zosadená pri vojenskom prevrate, od roku 1981 žije v exile v španielskom hlavnom meste Madrid. V súčasnosti je v Argentíne obviňovaná z podielu na zločinoch proti ľudskosti z posledného obdobia jej vlády, ktorých sa mala dopustiť armáda na základe jej rozhodnutí. Z tohto dôvodu požiadali dva argentínske súdy o jej vydanie, no španielske orgány dané obvinenia nepovažujú za zločiny proti ľudskosti a preto Martínezovú Perónovú nevydali.
Životopis.
Mladosť a vstup do politického života.
Narodila sa v meste La Rioja v rovnomennej provincii na severozápade Argentíny, jej otec pracoval ako bankový úradník, no rodina skôr patrila do nižšej triedy. Detstvo však prežila vo federálnom hlavnom meste Buenos Aires, kde navštevovala základnú školu a absolvovala svoje prvé kurzy tanca. V roku 1938 jej otec zomrel, následne na začiatku 50. rokov 20. storočia zanechala školu, odišla od svojej rodiny a začala sa profesionálne venovať tancu pod umeleckým menom "Isabel". Pridala sa k tanečnej skupine, s ktorou odišla na turné po Latinskej Amerike. Potom začala tancovať v kabarete vo venezuelskom hlavnom meste Caracas pod umeleckým menom "Isabel Gómez". Neskôr sa v Paname stretla s Juanom Perónom, bývalým prezidentom Argentíny, ktorý bol v septembri 1955 zosadený pri vojenskom prevrate a v Paname žil istý čas v exile. Perón bol nej o 35 rokov starší, no nadviazal s ňou vzťah, keďže mu v roku 1952 zomrela jeho druhá manželka Eva. Spolužitie s tak mladou ženou, navyše mimo manželstva, však vyvolávalo v okolí Peróna nesúhlas. María Estela s Perónom následne odišla v roku 1960 do Španielska, kde sa o rok neskôr 15. novembra zosobášili, čím sa stala jeho treťou manželkou.
V roku 1965 ju Perón vyslal do Argentíny, aby sa prostredníctvom nej vysporiadal s novými myšlienkovými vlnami v Peronizme, ktoré presadzovali Peronizmus bez Peróna. Perón mal do Argentíny od svojho zosadenia zakázaný vstup. Práve María Estela preto priniesla priame odkazy od Peróna, v ktorých označoval konkrétnych kandidátov, ktorých podporoval vo voľbách v niektorých provinciách v roku 1966. Hlavným predstaviteľom týchto nových myšlienkových prúdov a súčasne Perónov hlavný perónistický rival bol Augusto Vandor, ktorý získal v odborovom hnutí silné postavenie. Súčasne v Perónovom mene nadviazala kontakt s prvým perónistickým odporom voči ďalšej vojenskej chunte, ktorá v tomto období začala vládnuť. Nadviazala kontakt s Bernardom Albertem a Josém Lópezom Regom, ktorí sa v ďalších rokoch stali najbližšími spolupracovníkmi Peróna tak v Argentíne, ako aj neskôr v jeho zahraničnom exile. Následne sa vrátila do Španielska. Do Argentíny vycestovala znova v roku 1971 spolu s Josém Lópezom Regom, aby osobne vymenovala Héctora Josého Cámporu za osobného Perónovho zástupcu v krajine. V novembri 1972 sa do Argentíny vrátila znova, keď sprevádzala Juana Peróna počas jeho krátkeho návratu do krajiny. V marci 1973 sa konali v Argentíne prvé slobodné voľby po dlhej dobe, ktorých konanie umožnil vtedajší vojenský diktátor Alejandro Agustín Lanusse. Armáda však nechcela povoliť Perónovi kandidovať a tak stanovila podmienku, že kandidovať môžu iba osoby, ktoré žijú v Argentíne, čo však Perón kvôli nútenému exilu nespĺňal. Perón tak miesto seba vybral svojho zástupcu v Argentíne Cámporu, ktorý sa stal kandidátom Perónistov, ktorí sa združili vo volebnej koalícii Justicialistický front oslobodenia (Frente Justicialista de Liberación). Cámpora voľby jednoznačne vyhral a v máji sa ujal funkcie prezidenta. Už vtedy však bolo jasné, že hlavným cieľom novej vlády bude zabezpečenie návratu Juana Peróna nie len do krajiny, ale aj do úradu prezidenta, keďže predstavitelia vlády, ako aj priaznivci hlásali heslo: "Cámpora k vláde, Perón k moci". 
Vstup do veľkej politiky a funkcia prezidentky.
Perón sa vrátil do krajiny 20. júna 1973, už na letisku ho vítalo pol milióna ľudí. Túto udalosť však poznačil útok pravicových Perónistov, ktorí začali strieľať do čakajúceho davu. Pravicoví Perónisti zastrelili minimálne 13 ľudí a stovky ďalších zranili. Táto udalosť dostala pomenovanie ezeizský masaker podľa názvu miestneho letiska, kde sa odohrala. Prezident Cámpora spolu s viceprezidentom Limom po rozhovore s Peronom 13. júla 1973 rezignovali, aby umožnili konanie nových volieb a návrat Peróna k moci. Do vymenovania nového prezidenta sa funkcie prezidenta ujal zať Josého Lópeza Regu Raúl Alberto Lastiri. Juan Perón sa tak stal oficiálne prezidentským kandidátom, za kandidátku na viceprezidentku si vybral svoju manželku Maríu Estelu. Funkcia viceprezidenta však už bola v tomto období veľmi lukratívna, nakoľko Perón mal jednak už 78 rokov, no súčasne aj zdravotné problémy. Voľby sa uskutočnili v septembri 1973, zúčastnilo sa ich až 84,28 % oprávnených voličov a Perón vyhral so ziskom 61,85 % hlasov. Úradu sa ujal 12. októbra 1973, no už 1. júla 1974 zomrel na zástavu srdca. Prezidentkou sa automaticky mala stať práve María Estela Martínezová Perónová ako viceprezidentka, no ponúkla, že sa tejto funkcie vzdá. Jej ponuka ale nebola prijatá a tak sa v deň smrti svojho manžela stala prezidentkou Argentíny, súčasne prvou ženou na svete, ktorá zastávala funkciu prezidenta.
Do úradu vstúpila vo veľmi zložitej situácii, kedy jednak Argentína musela čeliť ekonomickým, no súčasne aj veľkým bezpečnostným problémom. Veľký vplyv na domáce udalosti mala prebiehajúca studená vojna, kedy proti sebe v ozbrojených stretoch bojovali ľavicové a pravicové skupiny a súčasne štát ako taký. Už pred tým boli v niektorých susedných štátoch zosadení zvolení prezidenti pri štátnych prevratoch, po ktorých sa k moci dostali vojenské, prípadne civilno-vojenské pravicové vlády s podporou USA. Prezidentka bola od začiatku pod silným vplyvom Josého Lópeza Regu, ktorý pôsobil ako minister sociálnych vecí. Pod jeho vplyvom zrušila zmierovacie snahy s Radikálnou občianskou úniou a jej lídrom Ricardom Balbínom. López Rega patril k pravicovým Perónistom a tomu sa začala prispôsobovať aj politika prezidentky. Vláda tak začala s intervenciami v provinciách, zasahovala do chodu univerzít, odborov, či médii. Pravicový Peronimus však kvôli týmto, ale aj iným vládnym opatreniam začínala populácia odmietať. Ľavicoví Perónisti prestali vládu podporovať, gerilová (teroristická) skupina Montoneros začala spochybňovať autoritu prezidentky a vlády. Smrť Juana Peróna a príklon prezidentky k pravicovej časti Peronizmu však znamenali koniec dohôd s odbormi a podnikateľmi na sociálnych opatreniach, na ktorých sa dohodli ešte s Perónom. Vláda následne pristúpila k znárodneniu televíznych staníc a vyhradila právo predávať pohonné hmoty iba štátnej ropnej spoločnosti YPF, čo boli opatrenia, ktoré v Argentíne vydržali ešte mnoho rokov po skončení vlády prezidentky Martínezovej Perónovej. Vláda tiež zmrazila úverové splátky, čo veľmi pomohlo domácnostiam po ekonomickej stránke. V priebehu roka 1975 sa ekonomická situácia v krajine začala zhoršovať, inflácia sa zvyšovala, veľkým problémom bolo pozastavenie vývozu argentínskeho hovädzieho mäsa do Európy. Vládne riešenie krízy však bolo veľmi neúčinné, dokonca situáciu ešte zhoršilo. Argentína síce dosiahla jednu z najnižších nezamestnaností vo svojej histórii, no inflácia sa prudko zvyšovala. Bezpečnostná situácia v krajine sa veľmi zhoršovala, ľavicové teroristické skupiny začali stupňovať svoje útoky, následne útočila aj pravicová teroristická organizácia Argentínska antikomunistická aliancia, ktorú tajne viedol minister José López Rega. Vo februári tak prezidentka podpísala výnos, na základe ktorého mala armáda túto situáciu začať riešiť. Armáda začala s Operáciou Nezávislosť (Operativo Independencia), v ktorej chcela úplne poraziť ľavicový terorizmus. Prvým miestom, kde armáda začala zásah bola provincia Tucumán, kde ľavica viedla ozbrojené povstanie. Operáciu viedol generál Acdel Vilas, pod jeho vedením však armáda postupovala veľmi brutálne, získala kontrolu nad provinciou, no teroristov úplne neporazila. Výnos prezidentky bol tajný a povoľoval armáde všetky potrebné operácie na neutralizáciu teroristov. Práve týmto začal v Argentíne štátny terorizmus. Objavili sa však aj informácie, že armáda bola v kontakte s ľavicovými teroristami, pretože sama chcela destabilizovať vládu.
V júni 1975 začal nový minister hospodárstva Celestino Rodrigo s radikálnymi opatreniami, ktoré mali zvrátiť zlú ekonomickú situáciu štátu. Presadil silnejšiu devalváciu meny a zvýšenie cien a služieb. Nasledoval generálny štrajk proti vláde o mesiac neskôr. Minister López Rega pod tlakom situácie rezignoval a ušiel z krajiny. Nasledovalo vyšetrovanie činnosti Argentínskej antikomunistickej aliancie v kongrese (López Rega ju tajne viedol). Ľavicové teroristické skupiny ešte zintenzívnili svoje útoky, prezidentka reagovala začlenením predstaviteľov armády do svojej vlády. To ale vyvolalo krízu aj v samotnej armáde, keďže jej časť nesúhlasila so spoluprácou s prezidentkou. V auguste sa našla mŕtvola vojenského dôstojníka Argentina del Valle Larrabureho, čo vyvolalo v ozbrojených silách veľké personálne zmeny, novým najvyšším veliteľom sa stal generál Jorge Rafael Videla. V septembri sa ekonomická situácia krajiny výrazne zhoršila, prezidentka situáciu vôbec nezvládla, psychicky sa zrútila a musela na dlhšie odísť do liečebne. Funkciu prezidenta tak od 13. septembra do 16. októbra 1975 vykonával predseda senátu Ítalo Luder. V tejto dobe vláda prijala ďalšie opatrenia, ktoré armáde umožňovali vykonávať operácie proti teroristom. Objavili sa úvahy, že by Luder trvalo prezidentku nahradil, čo sa však nakoniec nestalo aj pre jeho nesúhlas. Časť leteckých síl sa v decembri pokúsila o prevrat, ale neúspešne, keďže generál Videla síce zostal pasívny, no súčasne prevrat otvorene nepodporil. Prezidentka odmietla odstúpiť a vyhlásila nové prezidentské voľby na október 1976.
Vojenský prevrat, domáce väzenie, exil a vyšetrovanie.
Ani prísľub volieb však bezpečnostnú situáciu v Argentíne nezlepšil. Martínezová Perónová sa snažila zblížiť s ozbrojenými silami, aby sa vyhla ďalšiemu prevratu, tým armáda prevzala fakticky vládnu nad štátom. Ľavicoví teroristi útočili vo veľkom aj na začiatku roka 1976, keď zlá bezpečnostná situácia pokračovala, vyzvali traja najvyššie postavení predstavitelia ozbrojených síl prezidentku Martínezovú Perónovú, aby odstúpila. Táto to však odmietla. Už vo februári armáda v provincii Tucumán porazila teroristov z Montoneros. V marci zas iná ľavicová teroristická organizácia Ľudová revolučná armáda zavraždila jedného z odborových vodcov. Na to už na druhý deň reagovala armáda, ktorá 24. marca 1976 vykonala štátny prevrat, keď zbavila prezidentku moci. Kroky armády podporovala v tej dobe veľká väčšina populácie Argentíny. Vládu nad krajinou prevzala vojenská chunta, ktorú tvorili velitelia pozemných síl, letectva a námorníctva. Chunta následne rozpustila kongres, nasledovalo obvinenie Martínezovej Perónovej zo sprenevery, ktorej sa mala dopustiť pri využití verejných financií na splatenie dlhov jej nadácie a súčasne mali byť tieto peniaze použité aj na jej súkromné účely. Martínezová Perónová bola následne v domácom väzení ďalších 5 rokov na rôznych miestach v Argentíne. V júli 1981 jej armáda dovolila odísť do exilu a tak sa usadila v španielskom Madride, kde žila už pred tým s Juanom Perónom. Z politiky sa takmer úplne stiahla, do krajiny sa vrátila na krátko v roku 1984 po návrate demokratickej vlády, kedy jej bola novou vládou udelená milosť vo veci jej obvinení zo sprenevery. Až do februára 1985 pôsobila ako predsedníčka Justicialistickej strany. Do Argentíny prišla ešte v roku 1988, kedy riešila problémy týkajúce sa majetku Juana Peróna.
V roku 2007 požiadali dvaja argentínski sudcovia Španielsko o vydanie Martínezovej Perónovej kvôli obvineniam z jej účasti na zločinoch proti ľudskosti počas jej vlády. Španielske úrady už na druhý deň bývalú prezidentku zadržali, neskôr ju ale až do svojho rozhodnutia prepustili. Jeden prípad sa týkal osoby Héctor Aldo Fagetti Gallego, ktorý bol dva mesiace pred koncom vlády Martínezovej Perónovej zatknutý a následne zmizol. Druhý prípad sa týkal činnosti Argentínskej antikomunistickej aliancie, ktorá mala počas vlády Martínezovej Perónovej zavraždiť ľavicových aktivistov a intelektuálov Rodolfa Ortega Peñu, Julia Troxlera, Alfreda Alberta Curutcheta a Silvia Frondiziho. V apríli 2008 však súd v Španielsku vyhlásil, že tieto prípady nie sú zločinmi proti ľudskosti. V júni 2017 zamietol aj Najvyšší súd Argentíny žiadosti, aby bola Martínezová Perónová vypočutá buď ako svedok, alebo obvinená.

</doc>
<doc id="624221" url="https://sk.wikipedia.org/wiki?curid=624221" title="Gnósis">
Gnósis

Gnósis ("Gnósis") môže byť:

</doc>
<doc id="624223" url="https://sk.wikipedia.org/wiki?curid=624223" title="Isabel Martínezová Perónová">
Isabel Martínezová Perónová



</doc>
<doc id="624224" url="https://sk.wikipedia.org/wiki?curid=624224" title="Isabel Perónová">
Isabel Perónová



</doc>
<doc id="624231" url="https://sk.wikipedia.org/wiki?curid=624231" title="Golgiho komplex">
Golgiho komplex



</doc>
<doc id="624232" url="https://sk.wikipedia.org/wiki?curid=624232" title="Golgiho systém">
Golgiho systém



</doc>
<doc id="624233" url="https://sk.wikipedia.org/wiki?curid=624233" title="Slovaktual">
Slovaktual



</doc>
<doc id="624236" url="https://sk.wikipedia.org/wiki?curid=624236" title="Kvitnúca púšť">
Kvitnúca púšť

Kvitnúca púšť je fenomén, ktorý vzniká na púšti Atacama (Čile), najsuchšej púšti na planéte. Tento jav spočíva v rozkvitnutí veľkého množstva rozmanitých druhov kvetov v rokoch, v ktorých sú zrážky neobvykle vysoké a prekonávajú bežné púštne hodnoty. 
Z klimatického hľadiska je táto udalosť spojená s fenoménom El Niño, t. j. prehriatie morských prúdov, ktoré zohrievajú pobrežie krajiny, čím sa zároveň zvyšuje množstvo zrážok v oblasti. Rastlinstvo na púšti Atacama pozostáva z viac ako 200 druhov, vo väčšine prípadov endemických kvetov. V závislosti od pobrežnej či vnútrozemskej zóny prevládajú rôzne druhy kvetov, ktoré nekvitnú súbežne počas obdobia trvania tohto fenoménu. 
Cibuľové druhy začínajú kvitnúť ako prvé – medzi nimi napríklad "Rhodophiala phycelloides" alebo "leucocoryne" – po ktorých nasledujú semenné rastliny – medzi nimi napríklad "Nolana paradoxa", "Oenothera coquimbensis", "Cristaria ovata", "Encelia canescens", "Argylia radiata", "Alstroemeria kingii," "Aristolochia bridgesii" alebo "Cistanthe grandiflora," pokrývajúca rozsiahle časti púšte.
Dejiny.
Ako v predhispánskom, tak aj v koloniálnom období kvitnúca púšť umožňovala využívať cestu vedúcu krížom cez púšť medzi mestami Copiapó a Vallenar. Volali ju tiež "prechodná cesta" a bola veľmi blízka aktuálnej trase Ruta 5. 
Prvé zbierania druhov kvetín sa konali v 17. a 18. storočí. V roku 1777 sa významní španielski botanici Hipólito Ruiz López a José Antonio Pavón y Jiménez vydali na botanickú expedíciu do miestokráľovstva Peru po dnešných územiach Peru a Čile. 
V roku 1831 sa francúzsky naturista Claudio Gay pokúsil preskúmať kvitnúcu púšť, ale v tom čase vládli suchá a musel sa uspokojiť so skúmaním kaktusov. V roku 1835 sa britský vedec Charles Darwin zmienil o efekte dažďov na semenné rastliny a o efekte zriedkavých dažďov, ktoré v Copiapó a Huasco spôsobovali obrovskú rôznorodosť vegetácie. Keď bol v júni toho roku v údolí Copiapó, dozvedel sa, že po dvoch či troch rokoch sucha prišli hojné dažde. Claudio Gay, poverený čilskou vládou, v septembri 1836 opäť vycestoval na sever Čile, navštívil mestá La Serena, Mina Arqueros a Yerba Buena, kde mal možnosť pozorovať tento fenomén. Neskôr, medzi decembrom 1841 a januárom 1842, navštívil región Atacama. V novembri 1853 Rodulfo Amando Philippi, poverený čilskou vládou, uskutočnil vedeckú výpravu „Cesta na púšť Atacama“, na ktorej opísal dôsledky dažďov počas cesty vlakom medzi Calderou a Copiapó. 
Počas výskumu Federica Philippiho, povereného čilskou vládou študovať flóru provincie Atacamy, nazývaného „Cesta na pobrežie Atacamy“ medzi septembrom a októbrom 1887, sa uskutočnilo pozorovanie vrcholiaceho fenoménu kvitnúcej púšte. 
Počas cesty Federica Philippiho bol objavený v údolí Carrizalu známy kvet z čeľade alstremériovitých "Leontochir ovallei". Na tejto vedeckej výprave zozbierali približne 500 vzoriek 258 druhov rastlín, z ktorých 74 bolo pre vedu novým objavom.
Neskôr nemecký botanik Karl Friedrich Reiche vydal sériu publikácií o vybraných rastlinách z púšte Atacama, ktoré sa ukázali v jeho práci "Kritické štúdie čilskej flóry". Po niekoľkých rokoch sledovania fenoménu kvitnutia, čilský botanik Carlos Muñoz Pizarro vydal v roku 1965 publikáciu "Kvitnúca púšť". 
Kvitnutie púšte Atacama nastalo v rokoch 1983, 1987, 1991, 1995, 1997, 2000 a 2002. Rok 2015 bol z hľadiska fenoménu výnimočný, keďže púšť rozkvitla dvakrát: prvýkrát v apríli a máji, druhýkrát medzi septembrom a októbrom (druhé kvitnutie sa udialo predovšetkým na pobrežnej časti medzi Calderou a Huascom).
Ochrana fenoménu.
Rozhodnutia a nariadenia.
Prvé opatrenia na ochranu kvitnúcej púšte sa uskutočnili, keď regionálna vláda oblasti Atacama zriadila Komisiu Kvitnúcej Púšte vďaka uzneseniu 634 z 29. augusta 1997,ktoré prijalo opatrenia na ochranu tohto fenoménu vyhlásením púšte za chránenú oblasť a turisticky dôležitú oblasť. Navyše sa legislatíva nastavila tak, aby mestské zastupiteľstvá oblasti vydávali mestské nariadenia určené na kontrolu zberu alebo poškodzovania kvitnúcej púšte. Táto udalosť sa odohrala počas jedného z rozsahovo najdôležitejších rozkvetov v minulosti. Tieto opatrenia boli zavedené za účelom ochrany druhov vyskytujúcich sa v častiach kvitnúcej púšte, ktoré sa nachádzali mimo prírodných chránených oblastí. 
K vyššie spomínaným nariadeniam sa prostredníctvom starostovského dekrétu 2311 pridal 27. augusta 1997 Vallenar a prostredníctvom dekrétu 567 sa 12. septembra 1997 pridalo mestské zastupiteľstvo La Serena. Oba dekréty sa usilovali o zamedzenie extrakcie, vyrubovania, prepravy a predaja vzácnych druhov flóry z tejto oblasti. Neskôr sa prostredníctvom dekrétu 1210 pridalo 20. júla 2000 mestské zastupiteľstvo Freirina. 
Tieto dekréty boli neskôr aktualizované. V prípade mesta La Serena v roku 2003, kedy sa pridal zákaz extrakcie kaktusov a zákaz lovu desiatich druhov vtákov. V roku 2004 sa pridalo mestské zastupiteľstvo La Higuera, ktoré začlenilo do kapitoly rozsiahleho registra kvitnúcu púšť a 120 rastlinných druhov spojených s týmto fenoménom.
V roku 2012 sa pridalo mestské zastupiteľstvo Caldera, v oblasti Atacama, vydaním zákazu dopravnej premávky v oblastiach kvitnúcej púšte. V roku 2014 mestské zastupiteľstvo Vallenar vo svojom nariadení o ochrane a zachovaní životného prostredia pridalo kapitolu na ochranu biodiverzity a mestské zastupiteľstvo Freirina v roku 2015 vydalo nariadenie na ochranu a zachovanie divokej flóry v komúne, ktoré obsahovalo zoznam 25 rastlinných druhov a 14 živočíšnych druhov.
V septembri 2015 regionálna vláda oblasti Atacama aktualizovala rozhodnutie o ochrane kvitnúcej púšte. V novej verzii bolo zmenené zloženie Komisie Kvitnúcej Púšte oblasti Atacama a došlo k rozdeleniu oblasti na "oblasť väčšieho prejavu kvitnúcej púšte" a "oblasť menšieho prejavu kvitnúcej púšte."

</doc>
<doc id="624237" url="https://sk.wikipedia.org/wiki?curid=624237" title="Kevin Curren">
Kevin Curren

Kevin Melvyn Curren (* 2. marec 1958, Durban, Juhoafrická únia) je bývalý juhoafrický a americký tenista.
Je absolventom The University of Texas at Austin v Austine a v roku 1979 sa stal majstrom National Collegiate Athletic Association vo dvojhre.&lt;br&gt;V roku 1985 prijal z dôvodu medzinárodných sankcií proti režimu apartheidu v Juhoafrickej republike americké občianstvo. 
Jeho najlepším umiestnením na rebríčku ATP bolo piate miesto v dvojhre a tretie miesto vo štvorhre. Je dvojnásobným grandslamovým finalistom vo dvojhre: na Australian Open v roku 1984 prehral s Matsom Wilanderom a vo Wimbledone 1985 s Borisom Beckerom. Vyhral mužskú štvorhru na US Open 1982 spolu so Stevom Dentonom a v zmiešanej štvorhre získal spolu s Anne Smithovou] titul na US Open 1981, Wimbledone 1982 a US Open 1982.&lt;br&gt; Po ukončení aktívnej kariéry zastával post nehrajúceho kapitána juhoafrickej daviscupovej reprezentácie.

</doc>
<doc id="624238" url="https://sk.wikipedia.org/wiki?curid=624238" title="Neapolsko">
Neapolsko



</doc>
<doc id="624239" url="https://sk.wikipedia.org/wiki?curid=624239" title="Daňový únik">
Daňový únik

Daňový únik je výsledok celkového ekonomického správania daňových subjektov orientovaného na zníženie daňovej povinnosti daňového subjektu voči štátu, a to na legálnom alebo nelegálnom princípe.
Efektívnosť daňovej sústavy každého štátu závisí od kvality daňového systému, ale aj od toho, ako spoločnosť (štát) pozerá na daňovú disciplínu, to zn. akým spôsobom rieši eliminovanie daňových únikov – na ekonomicky i sociálne prijateľnú úroveň.
Základné formy daňových únikov.
Neplnenie si daňovej povinnosti je jedným z najčastejších problémov každého štátu. V tomto smere je dôležité rozlišovať medzi dvojakými daňovými únikmi:
Nelegálny daňový únik („tax evasion“).
Rozlišujeme:
Faktory vzniku daňových únikov.
Existujú nasledovné faktory vzniku daňových únikov:
Analýza daňových únikov.
Daňový únik je podľa ďalšieho zdroju definovaný ako zdroj potenciálnej významnej straty príjmov vlády, ktorého následkom je nedostatok prostriedkov pre verejný sektor a nespravodlivé daňové zaťaženie čestných daňovníkov. Vychádza sa z predpokladu rizikovo neutrálnej užitočnosti jednotlivca vyjadrenej:
Y = p (Y1 – F – C) – pS + (1 – p) (Y – C)
kde:
Y1 – príjem so zaplatenou daňou z príjmu,
Y – príjem po zdanení ale s úspešným daňovým únikom,
C – náklady daňového úniku (peňažné náklady jednotlivca v súvislosti s realizovaným  daňovým únikom),
p – pravdepodobnosť odhalenia (je t konštantná veličina, odvíja sa od stratégií auditu),
exogénnou veličinou bude, ak je audit zameraný na skupiny s vysokou pravdepodobnosťou daňových únikov,
endogénnou premennou sa stáva, ak je daňovník presvedčený, že pravdepodobnosť auditu sa spája s veľkosťou deklarovaného príjmu alebo s výškou neodvedenej dane,       
F – finančná pokuta pri odhalení,
S – sociálna stigma (spoločenské odsúdenie, ktoré sa svojím charakterom podobá premennej dobrého mena)          
Výsledkom analýzy je zistenie, že dôchodok jednotlivca sa pri odhalení rovná výške zodpovedajúcej dôchodku bez úniku Y1 (príjem so zaplatenou daňou z príjmu), znížený o pokutu F (finančná pokuta pri odhalení) a náklady úniku C (náklady daňového úniku).
Analýza ponúka tri spôsoby eliminácie daňových únikov:
Tieňová ekonomika.
Daňové úniky a tieňová ekonomika patria k ekonomickým javom, ktorým sa v odbornej literatúre venuje stále väčšia pozornosť. Výskum tejto problematiky je dôležitý aj preto, že aktivity v rámci tieňovej ekonomiky ovplyvňujú výšku príjmov na rozličných úrovniach verejnej správy.
Tieňová („skrytá“, „neoficiálna“, „šedá“, „čierna“) ekonomika  predstavuje časť existujúcej ekonomiky, ktorá je vylúčená z oficiálnych štatistík, aj keď má nepriamy vplyv na reálnu ekonomiku s jej vykazovanými štatistickými ukazovateľmi.
Boj s daňovými únikmi a tieňovou ekonomikou.
Existuje niekoľko opatrení, ktoré by pomohli bojovať s daňovými únikmi a tieňovou ekonomikou:

</doc>
<doc id="624240" url="https://sk.wikipedia.org/wiki?curid=624240" title="Kevin Melvyn Curren">
Kevin Melvyn Curren



</doc>
<doc id="624245" url="https://sk.wikipedia.org/wiki?curid=624245" title="Gnósis (mozaikár)">
Gnósis (mozaikár)

Gnósis () bol grécky mozaikár v 4. storočí pred Kr.
Gnósis, zrejme macedónsky umelecký mozaikár, tvoril približne na sklonku 4. stor. pred Kr. Je prvým známym mozaikárom, ktorého dielo bolo signované.
- text v starogréčtine
Táto mozaika sa našla v Pelle, a to na podlahe domu zámožnej macedónskej rodiny, zvanom "Dom únosu Heleny". Mozaika znázorňuje dvoch mužov a psa pri love na jeleňa. Umelec ju zhotovil z hladkých malých rôznofarebných okruhliakov, umiestnených tesne pri sebe. Najlepšie ukážky tejto techniky zhotovovania mozaiok pochádzajú práve z Pelly (v polovici 3. stor. pred Kr. ju postupne nahradila kocková mozaika).
Podľa niektorých znalcov antického umenia lovec na pravej strane mozaiky znázorňuje Alexandra Veľkého a druhý lovec jeho priateľa Héfaistióna. Argumentujú tým, že lovec na pravej strane má vlasy upravené tak, ako ich má Alexander Veľký na portrétoch (v strede rozdelené, účes zvaný "anastole", čo je grécky termín používaný na označenie tohto účesu) a že postava lovca na ľavej strane má v ruke dvojitú sekeru ("labros"), ktorá je atribútom boha Héfaista, takže tou postavou vraj môže byť Héfaistión, čo je však málo prevdepodobné. 
Iné projekty.
 

</doc>
<doc id="624246" url="https://sk.wikipedia.org/wiki?curid=624246" title="Manjaro Linux">
Manjaro Linux

Manjaro Linux (výslovnosť ; podľa názvu horského masívu Kilimandžáro, v angl. transkripcii Kilimanjaro) je slobodná linuxová distribúcia založená na Arch Linuxe.
Používa vývojový model tzv. priebežnej aktualizácie (rolling release). Manjaro má korene v roku 2011. Vytvára ho nezávislá vývojárska komunita v Rakúsku, Francúzsku a Nemecku, je vhodný ako pre netbooky, tak pre nové počítače. Podporuje mnoho desktopových prostredí (KDE, Xfce...), ale aj – v rámci "Manjaro Minimal Net Edition" – čistú inštaláciu iba s príkazovým riadkom (v * nixovom žargóne zvanom terminál). Je dostupný v  32- aj 64-bitovej verzii.

</doc>
<doc id="624247" url="https://sk.wikipedia.org/wiki?curid=624247" title="Manjaro">
Manjaro



</doc>
<doc id="624250" url="https://sk.wikipedia.org/wiki?curid=624250" title="Setenil de las Bodegas">
Setenil de las Bodegas

Setenil de las Bodegas je španielska obec ležiaca v provincii Cádiz v Andalúzii. Preslávila sa svojím pôdorysom a bola vyhlásená za súčasť španielskej pamiatkovej rezervácie. Centrum obce je nalepené na stene skalného previsu a rozprestiera sa pozdĺž toku rieky Guadalporcún. Setenil je súčasťou trasy andalúzskych bielych dedín a nachádza sa na železničnej trati Bobadilla-Algeciras. Geografické súradnice obce sú 36º 51 N, 5º 11 O, nachádza sa vo výške 640 metrov a od Cádizu, hlavného mesta provincie, ho delí 157 kilometrov. V roku 2016 mal Setenil 2 809 obyvateľov. Rozloha samosprávneho celku je 82 km² s hustotou zaľudnenia 36,45 obyv./ km².
História.
Predmety nájdené v jaskyniach v blízkosti obce potvrdzujú, že boli obývané pred 5000 rokmi. Podľa kroniky Andrésa Bernáldeza, ktorá mapuje obdobie španielskej reconquisty, bolo dobytie Setenilu kľúčové pri postupe vojsk kastílskeho kráľovstva na Granadu. V roku 1407 bolo obkľúčenie Setenilu neúspešné a začalo sa považovať za nepremožiteľné miesto so strategickou pozíciou pre znovudobytie granadského kráľovstva. Od panovania Jána II. Kastílskeho až po vládnutie Katolíckych kráľov sa uskutočnilo sedem pokusov o zabratie Setenilu (z ktorých je odvodený aj názov obce- Septem nihil). Posledný pokus sa uskutočnil 21.septembra 1484 a doviedol kresťanov k víťazstvu a zabratiu obce. 
Počas kresťanskej nadvlády bol Setenil vyhlásený za kráľovskú obec a v roku 1501 mu panovníci udelili výsadné práva.Boli mu odpustené niektoré clá a mohol sa pýšiť rovnakými výhodami, aké mala v tom období Sevilla. 
V Setenile sa opätovným osídľovaním a prerozdeľovaním domov a pôdy začala nová éra. Obyvatelia obce, z ktorých značná časť patrila k šľachtickému stavu, ako napr: rody Ortiz, Zamudio alebo Guzmán, sa živili obrábaním viniča, pestovaním obilnín, chovom dobytka, rybolovom a všetkým, čo im príroda navôkol ponúkala. 
V novoveku Setenil aj naďalej napredoval a využíval svoje zvýhodnené postavenie spomedzi okolitých miest. Zopárkrát sa však musel vysporiadať s príchodom vojsk, ktoré si chodili do dediny doplniť zásoby, čím negatívne ovplyvnili ekonomickú situáciu domáceho obyvateľstva. Setenilčania mali v obci významný kostol, nemocnicu a seminár, ktorý sa zachoval až do polovice sedemnásteho storočia. V tomto storočí sa Setenilu, prostredníctvom kráľovského zákona podpísaného v roku 1630, podarilo osamostatniť od mesta Ronda. 
Začiatok 19.storočia bol poznačený tzv. gerilskými vojnami (špan.guerilla), v ktorých sa obyvatelia spojili s okolitými mestami cádizskej provincie a odolávali francúzskym okupačným vojskám, ktoré obsadili polostrov. Konfiškácia pôdy sa u ľudí taktiež veľmi neosvedčila. Roľníci sa preto snažili vymaniť spod nepriaznivej ekonomickej situácie a pridávali sa k sociálnym hnutiam, ktoré sa v tom čase začali po provincii šíriť.
V súčasnosti sa Setenil, po prekonaní emigračných problémov z druhej polovice 20. storočia, aj naďalej rozvíja v tradičných hodnotách. Ťaží najmä z poľnohospodárstva a turizmu. Vyznačuje sa výnimočnou architektúrou, impozantným okolím a jedinečnými sviatkami, čo z neho robí jedno z najatraktívnejších miest provincie Cádiz. 
Sviatky.
K najvýznamnejším slávnostiam patrí Veľkonočný festival, ktorý bol vyhlásený za tzv. Interés Turístico de Andalucía (čestný názov slávností, ktoré vzbudzujú záujem u turistov). Ide o veľmi obľúbený a tradičný sviatok, v ktorom medzi sebou súperia dve bratstvá Santa Vera Cruz (v bielom ) a Nuestro Padre Jesús (v čiernom). Hovorí sa mu aj "guerra de las bandas" resp. vojna skupín.
Počiatok tejto slávnosti pramení zo založenia bratstva Santa Vera Cruz v roku 1551. V rokoch 1782 a 1863 došlo k jeho rozkolu a založeniu Hermandad de Nuestro Padre Jesús Nazareno a Nuestra Señora de la Soledad. Od roku 1985 organizuje toto bratstvo počas Bielej soboty a bez súhlasu cirkvi procesiu. Kvôli nepriechodným uličkám, ktoré sú buď úplne alebo čiastočne obklopené skalami, a kvôli komplikovanému pôdorysu, je organizácia tejto procesie veľmi náročná. Vyžaduje si menší trón a počet nosičov a v niektorých úsekoch dochádza až k čiastočnej demontáži alegorického voza. Na niektorých uliciach sa dokonca pristavujú prechodné mostíky. 
Doprava.
Stanica Setenil sa nachádza na železničnej trati Bobadilla-Algeciras. Ide o jedinú mestskú železničnú stanicu operujúcu v oblasti Sierra de Cádiz. Pravidelná linka spoločnosti Renfe na trase Algeciras-Granada tu má niekoľko zastávok denne. 
Obec je prepojená s okolitými oblasťami cestami spravovanými provinciou Cádiz.

</doc>
<doc id="624251" url="https://sk.wikipedia.org/wiki?curid=624251" title="Živočíšstvo v Austrálii">
Živočíšstvo v Austrálii

Živočíšstvo Austrálie zahŕňa enormné množstvo výnimočných druhov zvierat. 83 % cicavcov, 89 % plazov, 90 % rýb a hmyzu a 93 % obojživelníkov, ktoré obývajú austrálsky kontinent, sú živočíchy pôvodné. Vysoká miera pôvodných živočíchov môže byť zapríčinená izoláciou austrálskeho kontinentu, stabilitou tektonických platní alebo pôsobením nezvyčajných klimatických zmien, ktoré postihujú pôdu a rastlinstvo už od ich vzniku. Jednou z hlavných charakteristík austrálskeho živočíšstva je malý počet placentovcov, no na druhej strane vysoký počet vačkovcov. Vačkovce zahŕňajú cicavce z čeľade kengurovité, podradu Phalangeriformes a kunovce (ako napríklad vakovlk tasmánsky), ktoré obsadzujú ekologické niky obsadené v ostatných krajinách sveta placentovcami. Austrália bola domovom dvoch z piatich známych vyhynutých druhov vtákozobcov, ale aj početných jedovatých druhov, ako sú napríklad vtákopysky, pavúky, škorpióny, chobotnice, medúzy či raje. V Austrálii sa nachádza viac jedovatých hadov než nejedovatých hadov, čo je jedna z jej typických charakteristík.
Obrovský dopad na živočíšstvo mala kolonizácia Austrálie austrálskymi domorodcami pred viac ako 40 000 rokmi, ale najmä Európanmi od roku 1788. Lov zveri, dovoz iných druhov zvierat, ale aj zmena spôsobu obrábania pôdy a ničenia životného prostredia, viedli k vyhynutiu veľmi početných druhov. Tak napríklad vyhynul druh "Psephotus pulcherrimus", druh "Chaeropus ecaudatus" a druh "Potorous platyops". Nekontrolovateľné užívanie terénu však aj naďalej ohrozovalo početné druhy zvierat. Aj napriek tomu, že sa austrálska legislatíva proti ohrozovaniu postavila a vytvorila rôzne opatrenia, ako aj množstvo chránených oblastí, tieto opatrenia sa ukázali ako nedostatočné a nepodarilo sa zastaviť ohrozovanie živočíšnych druhov. 
Počiatky austrálskeho živočíšstva.
Rôznorodosť austrálskeho živočíšstva ovplyvnili v minulosti dva hlavné faktory: geologické a klimatické. Austrália bola súčasťou prakontinentu Gondwana, ktorý zahŕňal aj terajšiu Južnú Ameriku, Afriku a Antarktídu. Gondwana sa začala rozpadávať zhruba pred 140 miliónmi rokov. Austrália sa od Antarktídy odtrhla zhruba pred 50 miliónmi rokov a zostala relatívne izolovaná aj počas zrážky Indoaustrálskej platne s Áziou v miocéne pred 5,3 miliónmi rokov. Stabilita a vývin dnešného živočíšstva boli zdanlivo určené jedinečnou klímou a geológiou kontinentu. Austrália sa počas pohybu kontinentov izolovala od globálnych klimatických zmien. Práve to bol dôvod, prečo pôvodné jedinečné živočíšstvo mohlo prežiť a adaptovať sa v Austrálii.
Po Miocéne sa pôvodné ázijské živočíšstvo usadilo aj v Austrálii. Pomyselná čiara, nazývaná aj Wallaceova čiara, ktorá oddeľuje biogeografiu Ázie a Austrálie, sa adaptovala na hranici Euroázijskej a Indoaustrálskej litosferickej dosky. Táto kontinentálna hranica prerušila migráciu ázijských zvieracích druhov, s jedinou výnimkou vtáctva. Pred 15 miliónmi rokov postihla austrálsku klímu kríza sucha, ktorá však napomohla k rozvoju takých druhov živočíchov, ktoré sú prispôsobené práve tomuto druhu počasia.
Austrália disponuje veľmi bohatou históriou skamenelín cicavcov, rovnako ako disponuje veľkou pestrosťou vyhynutých druhov (predovšetkým vačkovcov). Zoznam skamenelín dokazuje, že napríklad vtákozobce sa na austrálskom kontinente nachádzali už od skorejkriedy (145-99 miliónov rokov), ale aj to, že vačkovce a placentovce sa tu nachádzali už od eocénu ( 56-34 miliónov rokov). Prvé skameneliny zvierat v registri sa datujú práve do tohto obdobia. Do dnešných čias však prežili iba vačkovce. Placentovce sa v Austrálii znova objavili počas miocénu, v období kedy sa Austrália priblížila k Indonézii. Práve z tohto obdobia sa zachovali v registri prvé skameneliny netopierov a hlodavcov. Vačkovce sa tiež postupne vyvíjali, až zastávali miesto v ekologickej nike namiesto placentovcov z Eurázie a Južnej Ameriky, prostredníctvom fenoménu konvergencie. A tak napríklad superpredátor Austrálie, takzvaný tasmánsky vlk, má isté spoločné znaky s niektorými psovitými šelmami, ako napríklad s polárnym vlkom. 
Cicavce.
Vtákozobce a vačkovce.
Vtákozobce sú cicavce, ktoré sa rozmnožujú veľmi jednoduchým spôsobom. Kladú vajíčka, zatiaľ čo majú svoje mláďatá uložené v brušnom vačku. Dva z doterajších piatich známych druhov vtákozobcov sú pôvodom z Austrálie: vtákopysky a čeľaď ježovité. Vtákopysk, vajcorodý cicavec podobný kačke, avšak so životom obojživelníka, je jeden z najzvláštnejších tvorov zvieracej ríše. Keď v 18. storočí Joseph Banks ukázal kožu vtákopyska britským prírodovedcom, tí si spočiatku mysleli, že je to len nejaký zlý vtip. Medzi zvláštnych živočíchov môžeme zaradiť aj čeľaď ježovité. Sú to živočíchy, ktoré majú naježené pichliače, dutý zobák a jazyk, ktorý sú pre ulovenie svojho hlavného zdroju potravy, termitov, schopné vystrčiť až 100x za minútu.
Austrália je domovom aj pre veľké množstvo vačkovcov, čiže cicavcov, ktoré majú na svojom tele vačok, ktorý slúži na dokončenie embrionálneho vývoja mláďat. Mäsožravé vačkovce (rad "Desyuromorphia") sú aktuálne zastúpené dvoma rodmi: kunovcami (52 druhov) a numbatom pásavým.
Vakovlk tasmánsky je jeden z najväčších žijúcich kunovcov a posledný žijúci z druhu vakovlkovitých, keďže posledný exemplár zomrel v zajatí v roku 1936. Najväčší žijúci mäsožravý vačkovec dnešnej doby je však diabol tasmánsky. Dorastá do výšky menšieho psa, ktorého jedinou obživou sú zdochliny. V Austrálii vyhynul zhruba pred 600 rokmi, ale naďalej ho možno nájsť v Tasmánii. Existujú 4 druhy východných kunovcov, všetky zákonom chránené. Ostatné jedince z čeľade kunovitých nazývame aj „vačkovité krysy“, pretože väčšina z nich váži menej ako 100 g. Existujú taktiež dva druhy vačkovcov, ktoré obývajú púšte  na východe Austrálie. Výzorom sú však veľmi zvláštne. Veľa o nich ešte nevieme, doposiaľ známe je, že sú to podzemné, mäsožravé a slepé tvory.
Medzi všežravé vačkovce sa radí čeľaď bandikútcov. V Austrálii možno nájsť iba sedem druhov, väčšina z nich je však v nebezpečenstve. Patria sem predovšetkým malé stvorenia, ktoré sa od ostatných odlišujú drobnými detailmi: majú zavalité telo, z ktorého sa tiahne dlhý a krehký pysk. Majú taktiež veľké vztýčené uši, krátke nohy a dlhý chvost. Ich pôvod je zatiaľ nejasný, pretože vykazujú znaky vačkovcov, ale aj mäsožravcov či bylinožravcov.
Jeden z najznámejších austrálskych bylinožravých vačkovcov je bezpochyby koala medvedíkovitá. Je to vačkovec žíjúci na stromoch, ktorý sa živí prevažne listami zo 120 druhov eukalyptov. Naopak, vombaty žijú na zemi a živia sa prevažne trávami a rôznymi druhmi koreňov. Na prijímanie takéhoto druhu potravy majú vombaty vyvinuté podobné zuby ako hlodavce. Sú to predovšetkým večerné a nočné tvory.
Placentovce.
V Austrálii možno nájsť dva rady pôvodných placentovcov: rad netopierov, ktorý tvorí 6 druhov, a rad hlodavcov. Čo sa kolonizácie týchto druhov zvierat týka, je relatívne nedávna. Netopiere pochádzajú pravdepodobne z Ázie a v zozname skamenelín sa nachádzajú exempláre spred 15 miliónov rokov. Aj napriek tomu, že 7 % všetkých druhov netopierov žije v Austrálii, iba dva druhy sú priamo miestne. Hlodavce prišli do Austrálie v dvoch vlnách: prvá vlna začala pred 10 miliónmi rokov a spolu s ňou prišlo do Austrálie dokopy 14 rôznych druhov hlodavcov. Druhá vlna sa udiala pred miliónom rokov, s ňou sa do Austrálie dostali krysy z Novej Guiney. Z týchto pôvodných krýs sa neskôr formovali živočíchy, ktoré dnes poznáme pod spoločným názvom moderné hlodavce.  
Niektoré placentovce sa v Austrálii udomácnili už počas jej ľudského osídľovania, iné zdiveli. Jedným z prvých bol pes dingo, ktorý tu podľa zoznamu skamenelín existuje už niečo cez 5000 rokov. Práve v období, keď Európania kolonizovali Austráliu, spolu s nimi sem prišli aj niektoré druhy zvierat, ako napríklad králik európsky, líška hrdzavá alebo zajac poľný. Iné druhy domestikovaných zvierat utiekli a zdiveli, ako napríklad mačka domáca, rôzne druhy z čeľade jeleňovité (napr. daniel škvrnity), ďalej zvieratá ako kôň, prasatá, kozy, byvol riečny, antilopy alebo ťavy.
V pobrežných austrálskych vodách možno nájsť až 46 druhov morských cicavcov z radu veľrýb. Existuje 9 druhov veľrýb, medzi ktoré patrí aj obrovský vráskavec dlhoplutvý. Žije tu aj 37 druhov zubatých veľrýb a 21 druhov oceánskych delfínov, medzi ktoré patrí aj takzvaný austrálsky delfín. Niektoré delfínovce žijúce v slaných morských vodách, ako napríklad kosatky dravé, sa nachádzajú vo všetkých typoch slaných vôd, zatiaľ čo iné sa pohybujú predovšetkým v zakalených vodách na severe kontinentu. Dugong morský je druh morského cicavca, ktorý sa pohybuje prevažne v severovýchode Austrálie, predovšetkým v Torresovom prielive. Tento cicavec môže dorastať až do dĺžky 3 metrov a vážiť viac ako 400 kg. Je zaujímavé, že je to jediný morský bylinožravý cicavec v Austrálii. Živí sa morskými semennými rastlinami.  
Vtáky.
Austrália disponuje viac ako 800 druhmi vtákov, z čoho až 350 druhov sú pôvodné vtáky austrálskej ekozóny, ktorá zahŕňa Austráliu, Novú Guineu a Nový Zéland. Zoznam skamenelín vtákov je nekompletný, no nájdeme tu už skamenelinu predkov dnešných vtákov z neskorého oligocénu. Medzi vtáky spojené s históriou Gondwany patria nelietavé vtáky radu pštrosotvaré, ako napríklad emu alebo kazuár veľkoprilbý, ďalej sú to vtáky z čeľade tabonovité, ako napríklad tabon okavý a tabon morkovitý. Potom je to veľká skupina papagájov. 
Austrálske papagáje sú šiestym najrozmanitejším druhom na svete, do ktorého patrí aj veľká časť vtákov z radu kakaduorodé. 
Vtáctvo Austrálie zahŕňa čelade "Petrocidae", "Artamidae", "Pardalotidae", "Meliphagidae", "Climacteridae", "Menuridae", "Paradisaeidae" (rajkovité) a "Ptilonorhynchidae". 
Spevavý vták šiatorník fialový je pre ornitológov veľmi fascinujúci. Fascinujúci je spôsob dvorenia, počas ktorého samec vytvára pestrofarebné škrvny, ktorými priťahuje samice.
Nová vlna kolonizácie vtákov z Eurázie zahŕňa lastovičky obyčajné, škovránky, drozdy a orla klinochvostého. Niektoré druhy vtákov sem priviezli ľudia, ako napríklad stehlík obyčajný, ktoré však spolunažívali s pôvodnými druhmi.
Na pobreží Austrálie žije až 200 druhov morských vtákov, z ktorých väčšina sú vtáky sťahovavé. Austrália tvorí hranicu na ázijsko-austrálskej ceste pre sťahovavé vtáky. Táto cesta sa rozprestiera od Ruska a Aljašky cez juhovýchodnú Áziu, až po Austráliu a Nový Zéland. Každý rok prekoná túto náročnú cestu zhruba dva milióny vtákov. Medzi veľmi rozšírený druh vtáka v Austrálii patrí austrálsky pelikán. Jediný druh tučniaka, ktorý možno v Austrálii nájsť, je tučniak malý.
Obojživelníky a plazy.
V Austrálii sa nachádzajú štyri rody pôvodných žiab a jeden rod ropúch, ktorý stojí za zmienku, a to je ropucha obrovská (Bufo marinus). V roku 1935 bola ropucha obrovská privezená za účelom ochrany plantáží cukrovej trstiny pred larvami chrobákov. Avšak z invázie lariev sa stala invázia ropúch, ktoré sa rozliezli po celom severe Austrálie. Ropucha obrovská produkuje toxický jed, ktorý je nebezpečný nie len pre pôvodné živočíšstvo, ale aj pre ľudí. 
Austrálske žaby z triedy Myobatrachidae sú najpočetnejším druhom žiab v celej Austrálii, dokopy je ich až okolo 120 druhov. Najreprezentatívnejším príkladom sú malé pestrofarebné jedovaté žabky. 
Na severnom pobreží Austrálie sú známe aj rosničky, ktoré sú rozšírené až v 77 druhoch. 
V Austrálii môžeme nájsť aj morské a sladkovodné krokodíly. Morské krokodíly sú jedny z najväčších druhov na svete. Dorastajú do dĺžky až 7 metrov a vážiť môžu až do 1000kg, pre čo sú schopné zabiť aj ľudskú bytosť. Nachádzajú sa prevažne pri pobrežiach a ústiach riek do morí. Taktiež sú známe aj krokodílie farmy, kde z nich získavajú kožu a mäso. 
Sladkovodné krokodíly sa nachádzajú predovšetkým na severe Austrálie a nie sú nebezpečné pre ľudí.  
Pobrežie Austrálie chodí navštevovať aj 6 druhov morských korytnačiek. Všetky sú v Austrálii prísne chránené. 
Austrália je jediný kontinent, kde je počet jedovatých hadov vyšší ako počet hadov nejedovatých. Hady tu predstavujú až 7 rodov. V austrálskych vodách sa nachádza aj 33 druhov morských hadov, z ktorých sú niektoré až extrémne jedovaté. 
V Austrálii možno nájsť oveľa viac jašterov ako všade inde na svete. Celý kontinent obýva veľa gekónov. Nájdeme tu aj leguány a varany. Z varanov najvýraznejší je varan ozrutný, ktorý dorastá do dĺžky dvoch metrov.

</doc>
<doc id="624254" url="https://sk.wikipedia.org/wiki?curid=624254" title="Stabilizátor (letectvo)">
Stabilizátor (letectvo)

Stabilizátor alebo vodorovná stabilizačná plocha je „nepohyblivá časť vodorovných chvostových alebo vodorovných nosových plôch“.
Stabilizátor vyzerá ako malé krídlo a nachádza sa na chvoste aerodynov a aerostatov. V niektorých prípadoch, predovšetkým na vojenských lietadlách a len zriedka na civilných lietadlách sa horizontálny stabilizátor nachádza pred krídlami - v takom prípade ide o plochy typu "canard", resp. kačacie plochy. Horizontálny stabilizátor obvykle umožňuje klopenie lietadla. Zvyčajne sa skladá z prednej nepohyblivej časti a zadnej pohyblivej časti, nazývanej výškové kormidlo. Na niektorých modeloch ako napríklad na istých stíhacích bojových lietadlách (napr. F-15 Strike Eagle) nerozoznávame pohyblivú a pevnú časť, ale celý horizontálny stabilizátor sa pohybuje na bokoch chvosta, aby sa tak umožnilo klopenie lietadla. 
Pohyblivý stabilizátor.
U lietadiel s pohyblivým stabilizátorom sa sklon horizontálneho stabilizátora mení nezávisle od pohybu výškového kormidla, a teda obe časti chvosta sú pohyblivé. Predná časť zodpovedá pohyblivému stabilizátoru a jej hlavnou úlohou je vyvažovať lietadlo. Najmä pri vysokej rýchlosti, vyvažovanie lietadla pohyblivým stabilizátorom a nie výškovým kormidlom vytvára nižší vyrovnávací aerodynamický odpor (trim drag). Uhol pohyblivosti tohto povrchu je zvyčajne minimálny, približne 10º.
Používa sa u väčšiny veľkých komerčných lietadiel, akými sú napríklad Airbus A340 alebo Boeing 737.

</doc>
<doc id="624255" url="https://sk.wikipedia.org/wiki?curid=624255" title="OKB Suchoj">
OKB Suchoj



</doc>
<doc id="624257" url="https://sk.wikipedia.org/wiki?curid=624257" title="Vodivosť tepla">
Vodivosť tepla



</doc>
<doc id="624258" url="https://sk.wikipedia.org/wiki?curid=624258" title="Newtonov vzťah">
Newtonov vzťah



</doc>
<doc id="624263" url="https://sk.wikipedia.org/wiki?curid=624263" title="Dlhochvost patagónsky">
Dlhochvost patagónsky

Dlhochvost patagónsky ("Cyanoliseus patagonus") je druh vták z čeľade papagájovité ("Psittacidae").
Hniezdi v Čile a Argentíne, prípadne na juhu Uruguaja v období jesennej migrácie. 
Popis.
Priemerná dĺžka argentínskeho poddruhu dlhochvosta patagónskeho je 42 cm, zatiaľ čo čilský poddruh dorastá do 45 cm, s odchýlkou 2 cm. 
Hlavu a chrbát majú sfarbené do tmavej olivovozelenej. Okolie očí je sfarbené kontrastnou bielou farbou. Horná časť hrude má belavú farbu (iba u čílskeho poddruhu), zatiaľ čo dolná časť je olivovozelená. Operenie v brušnej oblasti, v okolí končatín, nad chvostom aj na chrbte môže byť žlté alebo olivovozelené, záleží od konkrétneho druhu. Stred brušnej oblasti má červeno-oranžový odtieň. Perie na spodnej strane chvosta má žltú farbu s olivovým nádychom. Zatiaľčo malé krovky sú olivové, krídlové letky sú čierne, s výnimkou primárnych letiek - tie sú modré, zástavica má z vnútornej strany sivastú farbu. Chvost je sivoolivový. Zobák je tmavosivý, krátky a zahnutý. Nohy majú svetloružovú farbu.   
Správanie.
Tento druh je veľmi sociálny a pomerne hlučný, letiaci kŕdeľ je možné počuť zďaleka. Sú čiastočne sťahovavé - v zime sa presúvajú na sever. V tomto období sa taktiež premiestňujú do nižšej nadmorskej výšky. S ich zimným sťahovaním súvisí aj istá dávka nomádizmu. 
Zvyčajne sa živí semenami zo zeme alebo priamo z rastlín a kaktusov. Premenlivú zložku ich potravy tvorí ovocie, pohybuje sa medzi 2 % od novembra do decembra a 35 % v marci.   
Výskyt.
Rokliny, savany, stepi s krovinatým porastom, vidiecke oblasti, zóny v blízkosti Ánd, vyprahnuté nížiny Patagónie a prérie s horskými krovinami. Riedke lesy. Vodné toky v oblasti Chaco Serrano. Tŕnisté kroviny a veľké kaktusy rastúce väčšinou v piesočnatej pôde v blízkosti vodných tokov, až do výšky Pastviny, obrábané pôdy. Prenikajú aj na okraj dedín a miest, kde zvyknú spať v tesnej blízkosti na kábloch elektrického vedenia. V mestách ako napríklad Buenos Aires vznikli populácie tohto druhu po úteku jedincov chovaných v zajatí.  
Rozmnožovanie.
Rozmnožujú sa v lete na južnej pologuli, medzi septembrom a februárom, v kolóniách sa zvykne nachádzať aj 1000 hniezd. Hniezdia v jaskyniach, ktoré vyhĺbia zobákom do skál pri vodných tokoch alebo skalných stien pri mori, ktoré obývajú celoročne. Jaskyne sú často hlboké aj 1,5 m a majú kľukatý tvar. Kladú 2 až 4 (prípadne 1 až 5) pololesklých vajec bielej farby a pomerne okrúhleho tvaru. Priemerná veľkosť vajec je 3,7 x 3,1 cm, liahnu sa po 24 dňoch. Vajcia znášajú každý druhý deň. Mláďatá opúšťajú hniezdo po 63 dňoch, až keď sú kompletne operené. Dovtedy ich kŕmia obaja rodičia.
Vďaka rozsiahlemu výskumu sa zistilo, že kolónia dlhochvostov patagónskych žijúca v oblasti El Cóndor v provincii Río Negro na severovýchodnej časti Patagónie patriacej Argentíne je s 35 000 hniezdami najväčšia známa kolónia radu papagájotvarých (papagáje a kakadu) na svete, čo z nich robí dôležité svetové dedičstvo. Táto významná kolónia je rozšírená na 10 km skalných stien pozdĺž mora.

</doc>
<doc id="624264" url="https://sk.wikipedia.org/wiki?curid=624264" title="Martin Stejskal">
Martin Stejskal

Martin Stejskal (* 19. február 1944, Praha) je český maliar, esejista a ezoterik hlásiaci sa k surrealizmu.
Život.
Vyštudoval Odbornú školu výtvarnú v Prahe. V roku 1963 sa spriatelil s básnikom Karlom Šebkom, ktorý ho zoznámil so surrealistickým okruhom. Od roku 1968 sa podieľa na činnosti Surrealistickej skupiny v Československu a je členom redakčnej rady revue "Analogon". Koncom 60. rokov spoznal českého alchymistu a hermetika Theofana Abbu a spolupracoval s ním až do jeho smrti. Podľa jeho dispozícií vytvoril veľké tarotové karty, ktoré vydal vlastným nákladom i tlačou ako samizdat s názvom "22 arkán Theofana Abby" (začiatkom 90. rokov vytvoril aj originálne malé tarotové arkána a v posledných rokoch karty koloroval a pripravuje ich na vydanie). Neskôr spolupracoval na českých prekladoch kníh francúzskeho alchymistu Fulcanelliho. ("Tajemství katedrál", "Příbytky filosofů").
Koncom 60. rokov 20. storočia sa dvakrát zúčastnil spolu s niekoľkými výtvarníkmi zo Surrealistickej skupiny experimentov s kyselinou lysergovou (LSD) a psylocibinom vo Výskumnom ústave psychiatrickom v Prahe-Bohniciach. Zážitky z pokusov natrvalo ovplyvnili jeho tvorbu. Je autorom interpretačných metód "konturáže", "leptomanie" a "fázovaných ilusí", v ktorých vždy metamorfuje niekoľko statických obrazov v cykle následných fáz.
V roku 1976 vydal v Paríži v nakladateľstve "Editions surréalistes" veľkoformátovú knihu-bibliofíliu 14 vlastných litografií "Maisons" ("Domy"), sprevádzanú básnickými textami francúzskeho surrealistu Vincenta Bounoura. Podľa autorových kresieb litografie zhotovil prestížny parížsky litografický ateliér Babette Pons. Prispel svojím textom do kolektívneho zborníka "La Civilisation Surrealiste" (ed. V. Bounoure, Payot, Francúzsko, 1976).
Začiatkom 90. rokov bol zvolený do prvého predsedníctva obnovenej spoločnosti čs. hermetikov Universalia. Spolupracoval na koncepcii súbornej hermetickej expozície "Opus Magnum". (s V. Zadrobílkom a L. Antonínom) v roku 1997 v Dome U kamenného zvonu v Prahe a napísal text pre obsiahly katalóg-knihu, ktorú aj graficky upravil. Podieľal sa tiež na koncepcii výstavy ku 450 rokom letohrádku Hvězda v Prahe (s. L. Antonínom a I. Puršom) v roku 2003, ku ktorej spracoval aj interaktívny katalóg na CD. Takisto sa podieľal na výstave o grófovi Šporkovi, ktorú pripravil V. Zadrobílek vo Staromestskej radnici (1999).
Podľa knihy "Labyrintem tajemna" natočila Česká televízia v roku 1993 dvanásťdielny seriál "Magickou krajinou", ku ktorému napísal námet a scenár: (1. "Bílá paní", 2. "Mluvící kameny", 3. "Za ukrytými poklady", 4. "Po stopách alchymistů", 5. "Draci v Čechách", 6. "Zázračné studánky", 7. "Ďábel a jeho pikle", 8. "Obyvatelé podzemí", 9. "Golem", 10. "Zjevení a přízraky", 11. "Čarodějství", 12. "Vládcové krajiny"). Neskôr napísal niekoľko scenárov k televíznemu cyklu Lapidárium ("Příběh kamenných bot", "Příběh Šemíkova hrobu", "Příběh kamenné Luitgardy").
Prvú samostatnú výstavu "Hra proti hře" mal v Dome umenia mesta Brna v roku 1972, katalóg k výstave bol zakázaný. Počas normalizácie tu prakticky nevystavoval, mal však samostatnú výstavu v Paríži v galérii "L'envers du miroir" (1972). Po roku 1989 mal mnoho samostatných výstav a zúčastnil sa aj mnohých výstav zahraničných. Z najvýznamnejších to bola výstava "Zadem k nekonečnu I.", v Paláci kultúry v Prahe v roku 1990, a séria výstav k autorovým 60. narodeninám "Zadem k nekonečnu II." (Remscheid, Cheb, Hradec Králové, České Budějovice, Písek, Nová Paka) v rokoch 20032005. K týmto výstavám bola vydaná aj rovnomenná obsiahla monografia.
V 90. rokoch 20. storočia sa začal venovať počítačovej grafike a animácii. Svoje práce prezentoval ako techniku ​​"digitáže". Spolupracoval svojimi 2D a 3D animáciami na filme Jana Švankmajera "Otesánek" (2000).
Ilustroval napr. knihy V. Effenbergera ("Polowanie na czarnego rekina", Vroclav, Poľsko), E. Švankmajerovej, F. Dryje a M. Novotného. Tiež knihy F. Tristana v nakladateľstve Paseka ("Hadí píseň", "Ateliér ztracených snů"), ďalšie v nakladateľstvách Dauphin, Host (P. Řezníček: "Zrcadlový pes"), Orbis, Torst a Malvern. Výtvarne doprevádzal i knihy M.-D. Massoni a A. Jouberta (Francúzsko) a čierny román H. Walpola "Borgen ii Otranto" (Vertigo, Švédsko). Pre tieto a ďalšie nakladateľstvá graficky upravoval mnoho ďalších publikácií, rovnako ako v 90. rokoch revue Analogon, Logos a periodikum Divadelní noviny.
V 90. rokoch pôsobil niekoľko rokov ako podpredseda Spoločnosti Karla Teiga. V roku 2011 bol spoluautorom retrospektívnej výstavy "Surrealistická východiska (1948–1989) Odkony-Návraty-Přesahy" (so S. Dvorským a F. Dryje) v Pamätníku národného písomníctva konanom v letohrádku Hvězda v Prahe.
Publikoval v mnohých českých a zahraničných periodikách a zborníkoch, najmä v Analogone, Logose (Česko), Arsenalu (USA), Phases, SURR.., BLS, Change, Rouge, Coupure, Surréalisme (Francúzsko) a mnohých ďalších.
Od roku 1990 je členom Spolku výtvarných umelcov Mánes, kam ho kooptoval Josef Istler.

</doc>
<doc id="624265" url="https://sk.wikipedia.org/wiki?curid=624265" title="Bille August">
Bille August

Bille August (* 9. november 1948, Brede, Dánsko) je dánsky filmový a televízny režisér, kameraman a scenárista.
Vzdelanie získal v roku 1976 na Danske Filmskole. 
Celosvetový ohlas si získal po natočení filmu "Pelle Dobyvateľ" podľa románovej predlohy spisovateľa Martina Andersena Nexø. Film bol ocenený v roku 1988 Oscarom za najlepší cudzojazyčný film a režisér zaň dostal Zlatú palmu na MFF v Cannes.
Zlatú palmu tiež získal v roku 1992 za film "S najlepšími úmyslami", ktorého scenár napísal Ingmar Bergman (a pojednáva o Bergmanovej rodine). K jeho najznámejším filmom patrí adaptácia knihy čílskej spisovateľky Isabely Allende "Dom duchov". Film "Stopy v snehu" bol premietaný na Berlinale 1997 v sekcii "Wettbewerb".
V rokoch 1991 a 1997 bol ženatý s herečkou Pernillou Augustovou, majú spolu dve dcéry.

</doc>
<doc id="624270" url="https://sk.wikipedia.org/wiki?curid=624270" title="Predstih zapaľovania">
Predstih zapaľovania

Predstih zapaľovania alebo predstih zážihu je regulačný parameter zážihových motorov, ktorý určuje okamih zapálenia (zážihu) zmesi. Udáva sa v stupňoch otočenia kľukového hriadeľa voči jeho polohe, keď je piest valca v ktorom zapaľovanie prebehne v hornej úvrati. Kladná hodnota znamená, že zapálenie nastane ešte pred hornou úvraťou t.j. pri pohybe piesta nahor a stláčaní zmesi vo valci. Predstih zapaľovania má výrazný vplyv na priebeh spaľovania a tým aj na výkon a mernú spotrebu paliva.
Potreba predstihu zapaľovania.
Požiadavka na zapálenie s predstihom vyplýva z kinetiky priebehu spaľovania. Spaľovanie postupuje reťazovou reakciou, s progresívnym rozvojom rýchlosti reakcie. Na začiatku spaľovania, kým ešte nezreagovalo dostatočné množstvo molekúl paliva a vzduchu sa priebeh neprejaví nárastom tlaku vo valci. Táto fáza sa nazýva prieťah zapálenia a jej trvanie je kompenzované predstihom zapaľovania. Rýchlosť spaľovania nezávisí od otáčok motora. Závisí od nich uhol, o ktorý sa za čas predstihu zapaľovania otočí kľukový hriadeľ. Preto musí predstih zapaľovania s narastajúcimi otáčkami narastať.
Vplyv predstihu zapaľovania.
Veľkosť predstihu zapaľovania pri danom prieťahu zapálenia výrazne vplýva na priebeh tlakov a teplôt vo valci. Pri nízkom predstihu zapaľovania sa spaľovanie začne rozvíjať až pri pohybe piesta nadol, čím sa dosiahnu nižšie tlaky a teploty vo valci. Nárast tlaku, ktorý vyvolá rozpínanie zohriatych spalín je zmenšovaný zväčšovaním objemu spaľovacieho priestoru nad piestom. To má za následok menšiu plochu indikátorového diagramu, menšiu účinnosť spaľovania, viac tepla odvedeného do výfuku, menší výkon a vyššiu mernú spotrebu paliva. Naopak, pri vysokom predstihu zapaľovania môže dôjsť k prudkému rozvoju reakcie s vysokým nárastom tlakov a teplôt ešte v čase, keď je spaľovací priestor príliš malý. To môže mať za následok až detonačné spaľovanie, ktoré opäť nepriaznivo znižuje výkon a mernú spotrebu a má aj nepriaznivý vplyv na životnosť motora a zvyšuje hluk spaľovania.
Pre každý prevádzkový režim motora existuje optimálny uhol predstihu zapaľovania. Pri tomto nastavení je zároveň najnižšia merná spotreba paliva a najvyšší výkon motora.
Regulácia predstihu zapaľovania.
O reguláciu predstihu zapaľovania sa stará buď samostatný systém zapaľovania alebo v modernejších motoroch riadiaca jednotka motora. V samostatných starších systémoch bola regulácia mechanická, alebo mechanicko-pneumatická a zabezpečoval ju priamo rozdeľovač. V elektronických systémoch už správny okamih zapaľovania určuje mikroprocesor na základe tzv. riadiacich máp. 

</doc>
<doc id="624271" url="https://sk.wikipedia.org/wiki?curid=624271" title="Helena Mallotová">
Helena Mallotová

Mgr. Helena Mallotová (* 26. október 1944, Praha) je česká politička, začiatkom 21. storočia poslankyňa Poslaneckej snemovne Parlamentu Českej republiky za ODS.
Životopis.
Absolvovala SVVŠ a dvojročnú nadstavbu Střední knihovnické školy, potom vyštudovala odbor germanistika a fínčina na Filozofickej fakulte Karlovej univerzity. Pôsobila ako cudzojazyčná redaktorka a prekladateľka. Pred rokom 1989 pracovala vo vydavateľstve, ktoré publikovalo knihy pre zahraničných čitateľov. Od roku 1978 býva v štvrti Praha 12. Je vydatá, má dve dospelé deti. Do ODS vstúpila v roku 1996.
V komunálnych voľbách v roku 1998 a v roku 2002 neúspešne kandidovala za ODS do zastupiteľstva mestskej časti Praha 12. Zvolená bola v komunálnych voľbách v roku 2006 a neúspešne sa o obhajobu mandátu pokúsila v roku 2010. Profesne sa k roku 1998 a 2010 uvádza ako prekladateľka, k roku 2002 a 2006 ako poslankyňa.
V parlamentných voľbách v roku 2002 bola zvolená do poslaneckej snemovne za ODS (volebný obvod Praha). Bola členkou snemovného zahraničného výboru (v rokoch 2004–2006 aj jeho podpredsedníčkou). Poslanecký mandát obhájila vo voľbách v roku 2006. Bola členkou zahraničného výboru a podpredsedníčkou petičného výboru. V snemovni zostala do skončenia mandátu v roku 2010. V roku 2004 tiež krátko, do volieb do Európskeho parlamentu, zasadala ako kooptovaný poslanec EP, kým sa mandátu ujali zvolení poslanci. Vo voľbách do EP v roku 2004 kandidovala za ODS, ale zvolená nebola.

</doc>
<doc id="624273" url="https://sk.wikipedia.org/wiki?curid=624273" title="1. liga hádzanárov 1999/2000">
1. liga hádzanárov 1999/2000



</doc>
<doc id="624277" url="https://sk.wikipedia.org/wiki?curid=624277" title="Jaguar Land Rover Slovakia">
Jaguar Land Rover Slovakia

Jaguar Land Rover Slovakia je slovenský závod britskej automobilky Jaguar Land Rover, ktorá je súčasť indickej firmy Tata Motors zo skupiny Tata Group. Výroba v závode začala v októbri 2018. V závode prebieha výroba modelov Land Rover Discovery a Land Rover Defender.

</doc>
<doc id="624285" url="https://sk.wikipedia.org/wiki?curid=624285" title="Vatra zvrchovanosti">
Vatra zvrchovanosti

Vatra zvrchovanosti je táborový oheň (vatra), ktorým sa na Slovensku oslavuje a pripomína prijatie Deklarácie Slovenskej národnej rady o zvrchovanosti Slovenskej republiky v uznesení Slovenskej národnej rady (SNR) zo 17. júla 1992.
Na oslavu prijatia deklarácie sa v júli 1992 na desiatkach miest Slovenska konali zhromaždenia občanov pri vatrách, ktoré dostali názov vatry zvrchovanosti. Prvá bola zapálená symbolicky v tzv. geografickom strede Európy v Kremnických Baniach, pri Kostole svätého Jána Krstiteľa. Rituál zapaľovania vatier nadväzoval na ľudovú tradíciu jánskych ohňov, tradíciu partizánskych vatier zapaľovaných pri pripomínaní si Slovenského národného povstania a symboliku zbojníckych vatier viažúcu sa k zbojníkovi Jurajovi Jánošíkovi. Tradícia vatier zvrchovanosti sa do značnej miery spája s politickými a občianskymi aktivitami národne orientovanej časti slovenskej verejnosti. Už v jej počiatkoch si ju prisvojila Ľudová strana – Hnutie za demokratické Slovensko, do súčasnosti ju zachováva najmä Matica slovenská, Slovenská národná strana a strana SMER – sociálna demokracia.

</doc>
<doc id="624289" url="https://sk.wikipedia.org/wiki?curid=624289" title="Dionýz Ďurišin">
Dionýz Ďurišin

Dionýz Ďurišin (* 16. október 1929, Vyšná Jedľová – † 26. január 1997, Bratislava) bol popredným slovenským literárnym teoretikom a komparatistom svetovej úrovne. Pracoval v tradícii českých a slovenských škôl komparatívnej literatúry.
Životopis.
Dionýz Ďurišin sa narodil 16. októbra 1929 vo Vyšnej Jedľovej v rodine gréckokatolíckeho kňaza. Do základnej školy chodil v Čičave, zmaturoval v roku 1948 v Prešove na Štátnom ruskom gymnáziu. V štúdiu pokračoval na FF UK v Bratislave, študoval slovenčinu a ruštinu. Po skončení vysokoškolského štúdia v rokoch 1952-1959 prednášal na Vysokej škole pedagogickej v Bratislave. V rokoch 1959-1960 pracoval v ústrednom orgáne štátnej správy poľnohospodárstva a v rokoch 1960-1964 bol vedeckým pracovníkom Československo-sovietskeho inštitútu SAV. Následne prešiel do Ústavu svetovej literatúry a jazykov SAV. V roku 1973 sa stal vedeckým pracovníkom Literárnovedného ústavu SAV, neskôr opäť prešiel do Ústavu svetovej literatúry SAV, kde pôsobil do konca svojho života. Od nástupu do ústavov SAV až do roku 1974 zároveň prednášal aj na Pedagogickej fakulte v Trnave a v rokoch 1965-1970 bol redaktorom vedeckého časopisu Slavica Slovaca. Zomrel 26. januára 1997 v Bratislave. 
Odborná činnosť.
Začiatok jeho práce sa spája s činnosťou vysokoškolského učiteľa. Počas tohto obdobia napísal dvojzväzkové učebné texty "Vybrané kapitoly z ruskej literatúry" (1954, 1955). 
Neskôr, keď pôsobil ako vedecký pracovník SAV zameral sa na komparatistické skúmanie literárnych vzťahov medzi slovenskou a ruskou literatúrou a neskôr aj s literatúrami iných národov. Prvým výsledkom bola monografia "Slovenská realistická poviedka a N. V. Gogoľ" (1966) Analyzoval v nej recepciu literárnej tvorby ruského spisovateľa v tvorbe slovenských autorov od štúrovcov až po zánik Rakúsko-Uhorska.
V nasledujúcej monografii "Problémy literárnej komparatistiky" (1967) upresnil teoretický systém komparatistiky, taktiež ustálil pojmoslovie komparatistiky a interpretoval ju ako stabilnú zložku literárnej vedy. 
V práci "Z dejín a teórie literárnej komparatistiky" (1971) rozvinul predchádzajúce výsledky svojho výskumného bádania najmä v metodologickej oblasti. 
Metodologické aspekty porovnávacieho skúmania literatúry z hľadiska žánrového, slohového, ako aj v oblasti umeleckého prekladu rozvinul v prácach "Teória literárnej komparatistiky" (1975) a "O literárnych vzťahoch: sloh, druh preklad" (1976).
"Dejiny slovenskej literárnej komparatistiky" (1979) je monografia, ktorá syntetizuje vývinové tendencie tejto metódy literárnovedného výskumu na Slovensku. Dopĺňa ju následne aj knižne vydaním: "Bibliografia slovenskej literárnej komparatistiky" (1980). 
Po dovŕšení tohto teoretického úsilia a vytvorení systematiky porovnávacieho štúdia literatúry rozšíril svoju výskumnú činnosť o programový medziliterárny aspekt v monografiách "Teória medziliterárneho procesu" (1987), "Dialógy a reflexie o medziliterárnosti" (1988), v dvojjazyčnej slovensko-ruskej medzinárodnej publikácii "Systematika medziliterárneho procesu" (1988), ako aj v rozsiahlom kolektívnom projekte "Osobitné medziliterárne spoločenstvá" (1987-1993), ktorého bol garantom a vedúcim autorského kolektívu. Toto dielo je zavŕšením teoretického spracovania výkladu princípov medziliterárneho procesu a medziliterárnosti ako osobitného prístupu ku skúmaniu literárnej histórie. Najmä šiesty zväzok Osobitné medziliterárne spoločenstvá 6. Pojmy a princípy (1993) formuluje východiskové pojmy takého odvetvia literárnej vedy, ktoré sa doteraz systémovo neanalyzovalo.
Pojem svetová literatúra sa pokúsil definovať z hľadiska predchádzajúcich porovnávacích výskumov v monografii "Čo je svetová literatúra" (1992). Na tieto knihy nadväzuje publikácia "Svetová literatúra perom a dlátom" (1993), ktorá je prvým pokusom nájsť spoločného menovateľa odpovede na otázku „Čo je svetová literatúra." Zdôrazňoval tu koncept medziliterárnosti a na teórii medziliterárnosti vystaval bádanie v rámci štúdia inonárodných literatúr a následného systematizovania v jednotlivých literárnohistorických jednotkách.
Výsledkom dlhoročného snaženia autora prispieť ku kodifikácii zákonitostí literárnej vedy - teórie, histórie literatúry a z časti aj literárnej kritiky - je kniha T"eória medziliterárneho procesu" (1995). Autor v nej konštatuje, že teória medziliterárneho procesu či medziliterárnosti znamená obohatenie literárnej vedy a to najmä literárnej histórie, o nový rozmer a zahrnuje priestor od národnej literatúry až po jej najväčšiu, konečnú kategóriu - svetovú literatúru. V názve knihy je rímska I, takže sa nemalo jednať o posledné vydanie. Náhla smrť mu však v tom zabránila.
Prijatie vo svete.
Výskumná práca Dionýza Ďurišina našla veľký ohlas medzi zahraničnými literárnymi vedcami. Jeho práce vyšli samostatne alebo časopisecky vo viacerých zahraničných vydaniach v nemčine, angličtine, maďarčine, ruštine, macedónčine, srbčine a v iných jazykoch. Profesor Ďurišin spolupracoval s desiatkami literárnych vedcov po celom svete. Niet pochýb, že Ďurišinovo dielo zasiahlo do dejín svetovej komparatistiky a myslenia o preklade. Napriek tomu ostalo dodnes nedocenené.

</doc>
<doc id="624296" url="https://sk.wikipedia.org/wiki?curid=624296" title="Asklépiades z Aradu">
Asklépiades z Aradu

Asklépiades () bol grécky mozaikár v 2. storočí pred Kr.
Asklépiades, umelecký mozaikár z fenického Aradu (dnes v západnej Sýrii), tvoril približne v druhej polovici 2. stor. pred Kr. Z jeho mozaikovej tvorby je známa len jediná podlahová mozaika z ostrova Délos, a to vďaka tomu, že bola autorom signovaná (táto signatúra je však už len fragmentárna).
- text v starogréčtine
Túto mozaiku našli vo dvore tzv. "Domu delfínov". V porovnaní s inými mozaikami objavenými na ostrove Délos má neobvyklý vzhľad. Je štvorcová s vpísaným kruhom (okrúhly tvar mozaiky je na ostrove vzácny), ktorý je orámovaný kvetinovými girlandami a meandrami. Vzniknuté rohy sú vyplnené dvojicami delfínov, na ktorých sedia drobné postavičky odeté v chitóne nesúce insígnie rôznych božstiev (tyrsus, caduceus, trojzubec a jeden objekt, ktorý kvôli poškodeniu chýba). Ďalšou zaujímavosťou je prevedenie figúr, zatiaľ čo delfíny sú vytvorené formou "opus tessellatum", ktorá bola vyrábaná z čiernych a bielych kocôčok vo veľkostiach zhruba od pol do troch centimetrov (tvorili sa z nich väčšinou geometrické obrazce), postavy na nich sú dobrou ukážkou formy "opus vermiculatum", ktorá sa naopak skladala z veľmi malých dielikov, často menších ako pol centimetra, ukladaných veľmi presne nahusto vedľa seba (používala sa hlavne na obrysové kresby, jemné farebné prechody a tieňovanie). 
Iné projekty.
 

</doc>
<doc id="624299" url="https://sk.wikipedia.org/wiki?curid=624299" title="Krčiažnikovité">
Krčiažnikovité

Krčiažnikovité (zastarano [a po česky]: "láčkovkovité"; lat. "Nepenthaceae") je čeľaď mäsožravých rastlín s jediným rodom krčiažnik (zastarano [a po česky]: "láčkovka"; lat. "Nepenthes"). Rod tvorí viac ako 100 druhov. 
Rod opísal švédsky prírodovedec Carl Linné, pre taxonómiu kľúčovú monografiu "The Nepenthaceae of the Netherlands Indies" ale napísal až dánsky vedec Benedictus Hubertus Danser v roku 1928. Krčiažnikovité sú rozšírené prevažne v Malajskom súostroví, centrom výskytu je ostrov Borneo, dosiahli ale tiež napríklad Srí Lanku ("Nepenthes distillatoria") alebo Indočínu, niekoľko druhov rastie aj na Madagaskare ("Nepenthes madagascariensis" a "Nepenthes masoalensis") a v Austronézii ("Nepenthes vieillardii", Nová Kaledónia; "Nepenthes mirabilis", Austrália). Pre čeľaď je typický endemizmus; len na ostrove Borneo rastie 25 endemitných druhov. Vyskytujú sa do nadmorskej výšky cez 3000 m.
Krčiažnikom vyhovuje kyslá pôda. Niektoré rastú na zemi, niekoľko druhov epifyticky; v takom prípade sa môžu popínať do výšky 18 metrov. Z konca listových ramien výhonkov vyrastajú farebné krčahy (ascidium) s vrúbkovaným okrajom (peristom) a bočnými „krídlami“. Na ochranu pred dažďom sú kryté viečkom. Na spodnej strane viečka sa u niektorých krčiažnikov vyvinuli výrastky. Rastlina vytvára dva typy krčahov: horné a spodné. Sú naplnené tráviacimi tekutinami; na okraji krčahu sa nachádzajú žľazy vylučujúce nektár, ktorým krčiažnik vábi hmyz. Ten potom padá do krčahu a je rozložený enzýmami. Najväčšie krčahy merajú i niekoľko desiatok centimetrov. V takom prípade sa v nich môžu utopiť aj napríklad hlodavce. Niektoré druhy ("Nepenthes ampullaria") sa adaptovali na lapanie detritu.
Okrem predácie uzatvárajú krčiažnikovité so živočíchmi aj iné vzťahy. Vnútri krčahu žijú niektoré larvy. Pre pavúka rodu "Misumenops" je tekutina v krčahu neškodná a stavia si nad ňou pavučiny, do ktorých chytá hmyz. Mravce "Camponotus" obývajú krčahy "Nepenthes bicalcarata" a hľadajú tu potravu. Krčiažniky "Nepenthes lowii", "Napenthes rajah" a "Nepenthes macrophylla" potom uzatvárajú mutualizmus s drobnými cicavcami tanou "Tupaia montana" a potkanom "Rattus baluensis". Krčiažnikovité im poskytujú nektár a počas kŕmenia cicavce do krčahu vylučujú výživný trus.
Krčiažnikovité sú dvojdomé rastliny, opeľovačom je hmyz. Ľahké semená potom roznáša vietor. 2n = 80 chromozómov.
Nebezpečenstvo pre krčižnikovité predstavuje strata biotopov a zber z prírody, navyše ak má druh obmedzenú distribúciu. Druhý problém sa darí čiastočne riešiť pestovaním "In vitro", všetky druhy sú tiež na zoznamu CITES.

</doc>
<doc id="624300" url="https://sk.wikipedia.org/wiki?curid=624300" title="Nepenthes">
Nepenthes



</doc>
<doc id="624302" url="https://sk.wikipedia.org/wiki?curid=624302" title="Nepenthaceae">
Nepenthaceae



</doc>
<doc id="624303" url="https://sk.wikipedia.org/wiki?curid=624303" title="Bartini VVA-14">
Bartini VVA-14



</doc>
<doc id="624304" url="https://sk.wikipedia.org/wiki?curid=624304" title="ReGenerácia">
ReGenerácia

ReGenerácia je názov deviateho štúdiového albumu slovenskej skupiny Modus, ktorý v roku 2018 vydalo hudobné vydavateľstvo Warner Music.

</doc>
<doc id="624306" url="https://sk.wikipedia.org/wiki?curid=624306" title="Jakovlev (spoločnosť)">
Jakovlev (spoločnosť)

PAO „Jakovlev“ (; do roku 2023 známe ako "PAO Korporacija „Irkut“"; ; doslova: "PAO Korporácia „Irkut“") je ruské, pôvodne sovietske, združenie podnikov, ktoré sa zaoberá konštrukciou, výrobou a predajom lietadiel a technickou podporou ich používateľov. Zahŕňa v sebe množstvo podnikov, ako sú konštrukčná kancelária OKB Jakovleva, Irkutský letecký závod, spoločnosť Beta Air a ďalšie.
História.
V roku 1934 po dvojročnej výstavbe začal výrobu letecký závod v Irkutsku, najprv ako Závod č. 125, neskôr č. 39, od roku 1963 Irkutský strojárenský závod, od roku 1975 Irkutský letecký závod. Postupne vyrábal dve desiatky typov lietadiel – I-14, SB-2, Pe-2, Pe-3, Il-6, P-2, Tu-2, Tu-14, Il-28, An-12, Jak-28, An-24, MiG-23, MiG-27, Su-27, Su-30, Be-200, Jak-130. V roku 1989 bol opäť premenovaný a po troch rokoch sa stal akciovou spoločnosťou. V roku 2002 bol závod reorganizovaný vo Vedecko-výrobnú korporáciu Irkut, do ktorej bola v roku 2004 začlenená aj OKB Jakovleva. Akcie spoločnosti boli prvýkrát verejne obchodované v roku 2004, čo bolo prvýkrát v histórii ruského vojenského a leteckého priemyslu. Koncom roka 2006 sa Irkut stala súčasťou Zjednotenej korporácie pre stavbu lietadiel (OAK). V auguste 2023 sa Korporácia „Irkut“ premenovala na „Jakovlev“. Dopravné lietadlo Suchoj Superjet 100 bol premenované na SJ-100 a Irkut MS-21 tiež prijalo názov Jakovlev.
Výrobný program.
Nosným výrobným programom spoločnosti je rodina viacúčelových stíhacích lietadiel Suchoj Su-30, obojživelné lietadlá Beriev Be-200 a vojenské výcvikové stroje Jakovlev Jak-130. Spoločnosť vyvíja a pripravuje do výroby nové dopravné lietadlo pre stredné trate MS-21. Spoločnosť tiež usiluje o prevzatie predaja regionálnych dopravných lietadiel Antonov An-148.

</doc>
<doc id="624307" url="https://sk.wikipedia.org/wiki?curid=624307" title="Taganrogskij aviacionnyj naučno-techničeskij kompleks imeni G. M. Berieva">
Taganrogskij aviacionnyj naučno-techničeskij kompleks imeni G. M. Berieva

PAO Taganrogskij aviacionnyj naučno-techničeskij kompleks imeni G. M. Berieva (; skratka: ; doslova: "PAO Taganrožský letecký vedecko-technický komplex G. M. Berieva") je ruský letecký výrobca, ktorý sa zameriava na vývoj a výrobu obojživelných lietadiel. Skonštruované alebo navrhnuté lietadlá majú často továrenský prefix „Be“. Firmu v roku 1934 založil Georgij Beriev ako Centrálnu konštrukčnú kanceláriu námorných lietadiel. Sídlo spoločnosti je v meste Taganrog. V súčasnosti má firma okolo 3 000 zamestnancov.
Spoločnosť je súčasťou Zjednotenej korporácie pre stavbu lietadiel.

</doc>
<doc id="624308" url="https://sk.wikipedia.org/wiki?curid=624308" title="Taganrožský letecký vedecko-technický komplex G. M. Berieva">
Taganrožský letecký vedecko-technický komplex G. M. Berieva



</doc>
<doc id="624309" url="https://sk.wikipedia.org/wiki?curid=624309" title="Tomi Petteri Putaansuu">
Tomi Petteri Putaansuu



</doc>
<doc id="624310" url="https://sk.wikipedia.org/wiki?curid=624310" title="Primitív">
Primitív

Primitív môže byť:

</doc>
<doc id="624311" url="https://sk.wikipedia.org/wiki?curid=624311" title="Predstih zážihu">
Predstih zážihu



</doc>
<doc id="624312" url="https://sk.wikipedia.org/wiki?curid=624312" title="Opytno-konstruktorskoje biuro imeni A. S. Jakovleva">
Opytno-konstruktorskoje biuro imeni A. S. Jakovleva

OAO Opytno-konstruktorskoje biuro imeni A. S. Jakovleva (; skratka: ; doslova: "OAO Skúšobná konštrukčná kancelária A. S. Jakovleva") je ruský letecký výrobca a konštrukčná kancelária, ktorú v roku 1934 založil Alexandr Jakovlev ako Moskovský letecký závod č. 115. Počas druhej svetovej vojny sa tu vyrábalo množstvo rôznych typov stíhacích lietadiel. Po vojne kancelária skonštruovala aj niekoľko typov vrtuľníkov.
V roku 1992 bola kancelária zlúčená s leteckou továrňou v Smolensku. V roku 2004 bola OKB Jakovleva začlenená do spoločnosti Irkut, ktorá je od roku 2006 súčasťou Zjednotenej korporácie pre stavbu lietadiel (OAK).

</doc>
<doc id="624313" url="https://sk.wikipedia.org/wiki?curid=624313" title="Skúšobná konštrukčná kancelária A. S. Jakovleva">
Skúšobná konštrukčná kancelária A. S. Jakovleva



</doc>
<doc id="624316" url="https://sk.wikipedia.org/wiki?curid=624316" title="Aviastroiteľnyj zavod Sokol">
Aviastroiteľnyj zavod Sokol

Aviastroiteľnyj zavod Sokol (; doslova: "Letecký závod Sokol") je ruská letecká továreň Ruskej korporácie pre stavbu lietadiel „MiG“ v meste Nižný Novgorod. Dlhodobo sa zameriava na výrobu stíhacích lietadiel MiG.
História.
Založenie.
V roku 1929 prijal Soviet práce a obrany ZSSR rozhodnutie o vybudovaní leteckého závodu č. 21 v Nižnom Novogorode. Ten bol postavený v prostredí bažín a lesov na pustom mieste medzi riekami Levinka a jej prítokom Beriozovka. Toto miesto nebolo vybrané náhodne. Celý projekt bol totiž tajný a poloha v hustých lesoch umožňovala skryť objekty pred prípadnými cudzincami. V novinách o stavbe nebola ani zmienka a dokonca ani robotníci netušili, čo presne budujú. Projekt počítal s výrobou jednomiestneho stíhacieho lietadla Polikarpov I-3, bombardovacieho a prieskumného dvojplošníka Polikarpov R-5 a dopravného lietadla Kalinin K-5.
Stavba začala v máji 1930 a továreň oficiálne začala s výrobou 1. februára 1932, aj keď vtedy ešte neboli zďaleka všetky práce ukončené. Kvalita náhlivo vybudovaných objektov bola nízka, o čom svedčí pád strechy drevospracujúcej dielne už v roku 1934 (2 mŕtvi, 10 ranených). Ako továrenské letisko začalo byť využívané bývalé mestské letisko, ktoré bolo kvôli utajeniu premenované na Učebné letisko Osoaviachimu.
Prvým strojom vyrábaným v leteckom závode č. 21 bol stíhací dvojplošník Polikarpov I-5. Medzi rokmi 1932 – 1934 ich tu zhotovili 661 a k tomu ešte 20 dvojmiestnych cvičných verzií. V porovnaní s inými továrňami to nebolo príliš veľa. V roku 1933 tu vyrobili 312 lietadiel, čo predstavovalo iba necelých 8% všetkých lietadiel vyrobených v Sovietskom zväze. Kvalita výrobkov bola zároveň nízka kvôli nekvalitnému materiálu a nedostatku kvalifikovanej pracovnej sily.
Sovietska éra.
V roku 1934 bol závod nazvaný podľa sekretára Prezídia Centrálneho výkonného komitétu ZSSR Aveľa Safronoviča Jenukidzeho. Ten bol však o rok neskôr vylúčený zo strany a v roku 1937 popravený. Závod sa tak musel v zhone premenovať. V roku 1936 tak získal názov Gorkovský letecký závod č. 21 Ordžonikidzeho podľa Stalinovho blízkeho spolupracovníka Grigorija Konstantinoviča Ordžonikidzeho.
Bol to práve ľudový komisár pre ťažký priemysel Ordžonikidze, ktorý v roku 1934 nariadil spustiť tu výrobu stíhacieho jednoplošníku Polikarpov I-16. Prvé kusy sa podarilo skompletizovať ešte v tom istom roku. Testoval ich slávny skúšobný pilot Valerij Pavlovič Čkalov, ktorý tu pôsobil v rokoch 1934 – 1938 ako hlavný pilot.
V novembri 1940 bola pri závode zriadená konštrukčná kancelária OKB-21, na čele ktorej stál konštruktér Semion Alexejevič Lavočkin. Pod jeho vedením tu bolo zdokonalené a zavedené do výroby stíhacie lietadlo LaGG-3. Vyvinul tu tiež stíhačky Lavočkin La-5, La-5FN a La-7, ktoré tu boli vyrábané počas druhej svetovej vojny. V rokoch 1941 – 1945 dodal podnik na front celkovo 17 691 lietadiel, asi štvrtinu všetkých stíhacích lietadiel, ktoré vtedy vyrobili sovietske závody.
V októbri 1945 bol Lavočkin menovaný riaditeľom OKB-301 v Chimkách pri Moskve. Do čela OKB-21 bol menovaný jeho zástupca Semion Michajlovič Alexejev, ale o 3 roky neskôr bola Gorkovská konštrukčná kancelária zrušená.
V rokoch 1947 až 1951 tu vyrábali Lavočkin La-11 a medzi rokmi 1948 – 1949 prúdovú stíhačku La-15 (celkovo 189 kusov).
Prelomovým sa stal rok 1949, kedy závod nadviazal spoluprácu s konštrukčnou kanceláriou OKB-155 (dnes MiG). Na jej projekty sa továreň špecializuje dodnes.
Prvým MiGom vyrábaným v Gorkom bolo stíhacie lietadlo MiG-15bis (1 784 kusov) a jeho prieskumný variant MiG-15Rbis (364 kusov), ktoré sa tu vyrábali v rokoch 1949 – 1952. Nasledoval MiG-17 (do r. 1954) a MiG-19 (1955 – 1957). Od roku 1959 tu vyrábali nadzvukové stíhacie lietadlo MiG-21. Neskôr nasledovali MiG-25 (1969 – 1985), MiG-31 (od r. 1979) a MiG-29UB (od r. 1984).
Súčasnosť.
V roku 1994 sa uskutočnila privatizácia a vznikla tak akciová spoločnosť Letecký závod Sokol. V roku 2009 sa však uskutočnila výmena akcií Sokolu za akcie Zjednotenej korporácie pre stavbu lietadiel (OAK) v pomere 1:157 a dnes je tak podnik z 99,65% vlastnený OAK.
Pôvodne sa tu vyrábalo aj cvičné prúdové a ľahké bojové lietadlo Jakovlev Jak-130, ale jeho výroba bola nakoniec presunutá do Irkutského leteckého závodu.

</doc>
<doc id="624317" url="https://sk.wikipedia.org/wiki?curid=624317" title="Letecký závod Sokol">
Letecký závod Sokol



</doc>
<doc id="624319" url="https://sk.wikipedia.org/wiki?curid=624319" title="Krčiažnik">
Krčiažnik



</doc>
<doc id="624321" url="https://sk.wikipedia.org/wiki?curid=624321" title="Kirobo">
Kirobo

Kirobo je prvý robot astronaut Japonska, vyvinutý Tokijskou univerzitou a Tomotakom Takahašim, ako spoločníka Kóičimu Wakatovi, prvému veliteľovi Medzinárodnej vesmírnej stanice z Japonska. Kirobo na stanicu dorazil 10. augusta 2013 v Kounotori 4, nepilotovanej kozmickej lodi Japonskej vesmírnej agentúry typu H-II Transfer Vehicle. Kounotori 4 štartovalo 4. augusta 2013 z kozmodrómu Tanegašima. Robot Mirata bol vyrobený s rovnakými vlastnosťami ako Kirobo. Mirata zostane na Zemi ako člen záložnej posádky. Slovo „"kirobo"“ vzniklo spojením slov „"kibō"“ (希望), čo znamená nádej v japončine a „"robo"“ (ロボ), používaného ako všeobecné krátke označenie akéhokoľvek robota.
Vývoj.
Kirobo bol vyvinutý v rámci spolupráce medzi Dentsu, Výskumným centrom pre pokročilú vedu a techniku Tokijskej univerzity, Robo Garage, Toyotou a Japonskou kozmickou agentúrou. Tokijská univerzita a Robo Garage pracovali na hardvéri robota a jeho pohyblivom aparáte, Toyota vytvorila jeho rozpoznávanie reči a firma Dentsu vytvoril jeho konverzačný obsah a viedla projekt. VoiceText firmy Hoya Service dodal syntéziu reči.
Vlastnosti.
Kirobo je približne 34 cm vysoký, 18 cm široký a 15 cm hrubý. Váži približne 1 kg a hovorí japonsky. Medzi schopnosti robota patria rozpoznávanie hlasu a reči, prirodzené spracovanie jazyka, syntézu reči a telekomunikácia ako aj rozpoznanie tváre a nahrávanie videa. Kirobo je špeciálne navrhnutý na prácu v prostredí bez gravitácie a na asistenciu veliteľovi Wakatovi s rôznymi experimentami. Jeho hlavným cieľom je zistiť ako môžu roboti a ľudia spolupracovať a viesť cestu k aktívnejšej robotickej pomoci astronautom na misiách.
Svetové rekordy.
Kirobo získal dva Guinnessove rekordy po svojom návrate do Japonska po 18 mesiacoch na palube Medzinárodnej vesmírnej stanice: prvý robot-spoločník vo vesmíre a najvyššia výška pre konverzáciu s robotom.

</doc>
<doc id="624334" url="https://sk.wikipedia.org/wiki?curid=624334" title="Juraj Kolesár (1978)">
Juraj Kolesár (1978)

Juraj Kolesár (* 29. júl 1978) je slovenský politik, bývalý poslanec Národnej rady SR.
Politické pôsobenie.
V Košiciach bol krajským predsedom ĽSNS. V krajských voľbách v roku 2017 neuspel.
Parlamentné pôsobenie.
Vo voľbách v roku 2016 kandidoval na 4. mieste kandidátky ĽSNS. Vo voľbách získal 21 119 preferenčných hlasov, udržal si tak 4. miesto a bol zvolený do NR SR. V parlamente bol členom Výboru NR SR pre kultúru a médiá.
Nepatril medzi aktívnych poslancov. Počas súčasného volebného obdobia podal len jeden návrh zákona. Jeho poslaneckým asistentom bol na čas bývalý poslanec Ján Cuper.
Odchod zo strany a poslaneckého klubu.
Kolesár k 6. novembru 2018 oznámil odchod zo strany a tiež jej poslaneckého klubu. Straníkov mal zaskočiť, poslal im list. Strana ho vyzvala na vrátenie mandátu, Kolesár to odmietol. Stal sa prvým poslancom, ktorý odišiel zo strany. Po Kolesárovom odchode strane zostalo 13 členov poslaneckého klubu.

</doc>
<doc id="624335" url="https://sk.wikipedia.org/wiki?curid=624335" title="Zapaľovací systém">
Zapaľovací systém



</doc>
<doc id="624338" url="https://sk.wikipedia.org/wiki?curid=624338" title="Mohamed Salah">
Mohamed Salah

Mohamed Salah Hamed Mahrous Ghaly (* 15. jún 1992, Nagrig, Egypt) je profesionálny egyptský futbalista hrajúci za anglický klub Liverpool FC. Je považovaný za jedného z najlepších hráčov svojej generácie a je považovaný za jedného z najlepších afrických hráčov všetkých čias. Je predovšetkým známy svojim klinickým zakončením, driblingom a vysokou rýchlosťou.
Salah je v Egypte kvôli jeho rozsiahlym športovým úspechom považovaný za symbol národnej hrdosti a bol v roku 2019 menovaný v zozname 100 najvplyvnejších ľudí časopisu Time. Pre Egypťanov je Salah známy ako „Štvrtá pyramída“, ale je taktiež všeobecne obľúbený aj v arabskom svete, kde si vyslúžil prezývku „Pýcha Arabov“. Počas prezidentských volieb v Egypte v roku 2018 viac ako milión voličov prečiarklo mená kandidátov na hlasovacích lístkoch a napísali naň jeho meno. Jeho príchodom do Liverpoolu klesla v meste kriminalita voči moslimským občanom o 18.9%.Nenavistné prejavy voči moslimom klesli o viac ako polovicu.
Klubová kariéra.
Chelsea FC.
Po pôsobení vo švajčiarskom Bazileji prestúpil Salah do londýnskej Chelsea. 22. marca 2014 strelil svoj prvý gól za Chelsea v zápase proti Arsenalu. Z Chelsea odišiel na hosťovania do Fiorentiny, kde si pripísal 6 gólov v 16. ligových zápasoch a následne bol poslaný na hosťovanie do AS Rím.
AS Rím.
V Ríme najprv len hosťoval. V sezóne 2015/2016 si pripísal 14 gólov v 34 zápasoch. Po skončení sezóny do Ríma prestúpil na trvalo. V nasledujúcej sezóne strelil 15 gólov. Posledný zápas za Rím odohral 28. mája 2017 proti Janovu. Na ihrisko prišiel ako striedajúci hráč a vystriedal legendu klubu Francesca Tottiho, ktorý odohral za Rím svoj posledný duel a ukončil kariéru. AS Rím vyhral zápas s Janovom 3-2.
Liverpool FC.
2017/2018 Debutová sezóna.
Salah prestúpil do Liverpoolu v roku 2017 a s Reds podpísal dlhodobú zmluvu za 36,5 miliónov libier ročne, ktorý by sa mohol zvýšiť na 43 miliónov libier. Čiastka bola klubový rekord, pričom zatienil 35 miliónov libier vynaložených na Andyho Carrolla v roku 2011. Prvý duel za "The Reds" odohral 12. augusta 2017 proti Watfordu. Pri remíze 3-3 vstrelil jeden gól. Salah strelil 24. augusta svoj druhý gól v drese Liverpoolu, keď v play-off Ligy majstrov UEFA 2017–18 zvíťazil proti Hoffenheimu 4:2 (6–3 agg), čo bol jeho prvý gól na Anfielde. O tri dni neskôr Salah skóroval a asistoval pri góle pri víťazstve 4:0 nad Arsenalom. Salah bol za svoje augustové výkony priaznivcami Liverpoolu ocenený ako hráč mesiaca. Salah 17. októbra dvakrát vsietil gól pri výhre v zápase Ligy majstrov 7:0 nad Mariborom. 
26. novembra Salah skóroval a odmietol oslavovať pri domácej remíze 1:1 so svojím bývalým tímom Chelsea z dôvodu rešpektovania klubu a obetí útoku na mešitu Severný Sinaj o dva dni skôr. Salah sa dostal na prvé miesto v rebríčku strelcov Premier League vďaka dvom gólom, keď 29. novembra nastúpil ako náhradník v Stoke City pri výhre 3:0. Nasledujúci mesiac pomohol Salah gólom k výhre 4:0 nad AFC Bournemouth; Liverpool sa tak stal prvým tímom v histórii Premier League, ktorý vyhral štyri po sebe idúce zápasy vonku s rozdielom minimálne troch gólov. 
17. marca 2018 strelil Salah štyri góly pri výhre 5:0 nad Watfordom, čo bol jeho prvý hetrik pre Liverpool. V danej sezóne sa mu s Liverpoolom podarilo kvalifikovať do Ligy majstrov UEFA, zároveň sa stal najlepším strelcom Premier League s 32 gólmi. V Lige majstrov sa dostal až do finále, kde jeho Liverpool podľahol Realu Madrid 1-3. Salah bol vystriedaný už v 30. minúte za Adama Lallanu. Po nešťastnom páde si poranil rameno, pričom zo sebou strhol aj obrancu Realu Madrid Sergia Ramosa, táto udalosť je často nesprávne vysvetľovaná ako údajný faul. V súťaži zaznamenal 11 gólov.
2018/2019 Európsky majster.
V sezóne 2018/2019 Salah odštartoval veľmi zaujímavo. V Premier League si Salah otvoril strelecký účet 12. augusta 2018 v prvom kole proti West Hamu. Pri výhre 4-0 vstrelil prvý gól. Skóroval aj proti Brightonu, Southamptonu, Huddersfieldu, Cardiffu a Fulhamu. V Lige majstrov odohral duely proti PSG (výhra 3-2), Neapolu (prehra 1-0), Crvenej Zvezde Belehrad (výhra 4-0), Salah dal 2 góly. Vo vonkajšom zápase s Crvenou Zvezdou odohral Salah celých 90 minút pri šokujúcej prehre 2-0. 
30. augusta 2018 bol Salah zaradený do užšieho výberu troch mužov súťaže o najlepšieho hráča roka UEFA, v ktorom skončil na treťom mieste, a bol tiež zaradený do užšieho výberu troch mužov pre útočníka sezóny UEFA. Salah kontroverzne získal Cenu FIFA Puskása za rok 2018. 24. októbra v skupinovej fáze Ligy majstrov UEFA dvakrát skóroval proti Červenej hviezde Belehrad a svojim druhým gólom dosiahol v klube svoj 50. zásah. S 50 gólmi v 65 zápasoch je najrýchlejším hráčom v histórii Liverpoolu, ktorý dosiahol túto métu. 
8. decembra Salah strelil hetrik pri výhre hostí 4:0 nad Bournemouth, čím sa Liverpool posunul na čelo ligovej tabuľky. 11. decembra strelil víťazný gól pri výhre 1:0 nad Neapolom vo svojom poslednom zápase v skupine Ligy majstrov, čím sa Liverpool kvalifikoval do osemfinále. 19. januára 2019 strelil svoj 50. gól v Premier League pri výhre 4:3 nad Crystal Palace, keď túto bilanciu dosiahol v 72 vystúpeniach. Vo februári 2019 West Ham začal vyšetrovať videozáznam, v ktorom niekoľko fanúšikov rasovo atakuje Salaha vrátane jeho moslimskej viery. Vyšetrovanie, ktoré viedlo k zákazu vstupu fanúšika na štadióny na tri roky. 
V lige majstrov bolo pamätné semifinále proti FC Barcelona, keď Reds nastupovali k odvete s trojgólovým mankom. V odvete sa im podarilo poraziť kataláncov 4:0 a to znamenalo postup do finále kde sa stretli s Tottenhamom. 1. júna strelil z penalty prvý gól Liverpoolu a dopomohol tak konečnej výhre 2:0 ako aj zisku titulu v Lige Majstrov.
2019/2020 Víťaz anglickej ligy.
Salah strelil 9. augusta 2019 druhý gól Liverpoolu pri výhre 4:1 proti Norwich City v úvodnom zápase sezóny Premier League 2019/20. V superpohári UEFA 2019, 14. augusta Salah premenil piatu a v konečnom dôsledku rozhodujúcu penaltu penaltového rozstrelu a zabezpečil tak výhru Liverpoolu 5–4 proti Chelsea, keďzápas v riadnom hracom čase skončil 2:2. V decembri skončil Salah na piatom mieste v hlasovaní o Ballon d'Or 2019. Neskôr v tom mesiaci zvíťazil Liverpool na majstrovstvách sveta FIFA klubov 2019 a Salah získal ocenenie Zlatej lopty za hráča turnaja.
Salah strelil 7. marca úvodný gól pri výhre 2:1 proti Bournemouthu, keď Liverpool dosiahol anglický najlepší rekord v 22 po sebe idúcich domácich výhrach. Bol to tiež jeho 70. gól v Premier League v 100 vystúpeniach za Liverpool, čo znamená, že vo svojich prvých 100 ligových zápasoch za klub strelil o sedem gólov viac ako predtým najlepší (63 gólov Fernando Torres). 
24. júna 2020 skóroval, keď Liverpool na Anfielde zvíťazil nad Crystal Palace 4:0, a Liverpool sa tak opäť priblížil k získaniu titulu. Po potvrdení Liverpoolu ako šampióna Salah strelil ďalšie dva góly (oba proti Brightonu) a neskôr po víťazstve 5:3 nad Chelsea zdvihol nad hlavu trofej Premier League.
2020/2021 100. gól za Liverpool.
12. septembra 2020 Salah strelil hetrik v prvom ligovom zápase sezóny, vrátane dvoch penált, pri výhre 4:3 proti Leeds United. Stal sa tak prvým hráčom Liverpoolu, ktorý skóroval v štyroch po sebe idúcich úvodných zápasoch ligy v rokoch 2017–18 až 2020–21, a druhým mužom v histórii Premier League, po Teddym Sheringhamovi v rokoch 1992–93 až 1995–96. Stal sa tiež prvým hráčom, ktorý strelil hetrik Liverpoolu v prvom ligovom zápase, odkedy John Aldridge dosiahol tento výkon proti Charlton Athletic v sezóne 1988–89.
17. októbra 2020 strelil svoj 100. gól za Liverpool vo všetkých súťažiach pri remíze 2:2 vonku proti Evertonu. Salah strelil svoj 100. gól vo svojom 159. zápase a stal sa prvým hráčom od Stevena Gerrarda v roku 2008, ktorý dosiahol míľnik, a tretím najrýchlejším v histórii Liverpoolu po Rogerovi Huntovi (100 gólov v 144 zápasoch) a Jackovi Parkinsonovi (153 zápasov). (Nutno podotknúť, že Hunt a Parkinson strelili zopár gólov aj v druhej najvyššej anglickej lige, Salah iba v prvej)
31. januára 2021 strelil Salah dva góly proti West Hamu a stal sa piatym hráčom Liverpoolu, ktorý strelil viac ako 20 gólov vo všetkých súťažiach v štyroch po sebe idúcich sezónach. Navyše, jeho gól zo 68. minúty tohto zápasu bol neskôr zvolený za gól mesiaca Premier League. 24. apríla skóroval pri remíze 1:1 nad Newcastlom United a stal sa prvým hráčom Liverpoolu, ktorý strelil 20 gólov v troch rôznych sezónach Premier League. 13. mája strelil gól pri výhre 4:2 vonku nad Manchestrom United, čo bolo prvé ligové víťazstvo Liverpoolu vonku na Old Trafford od marca 2014. Navyše sa stal jediným hráčom, ktorý skóroval na Old Trafford za Liverpool v dvoch rôznych zápasoch v sezóne, keď sa druhýkrát strelecky presadil pri porážke 3:2 v zápase FA Cupu. Naposledy sa to podarilo Harrymu Chambersovi v sezóne 1920/21.
2021/2022 Tretia zlatá kopačka.
Salah otvoril sezónu 2021/22 gólom a dvomi asistenciami pri výhre 3:0 nad Norwichom. Salah sa stal prvým hráčom, ktorý skóroval v úvodnom zápase v piatich po sebe idúcich sezónách Premier League. 
12. septembra strelil Salah svoj celkovo 100. gól v Premier League pri výhre 3:0 vonku nad Leedsom United. 25. septembra strelil Salah svoj 100. gól v Premier League za Liverpool pri remíze 3:3 proti Brentfordu. Dosiahol 100 gólov v menej zápasoch ako ktorýkoľvek hráč v histórii Liverpoolu a míľnik dosiahol v 151 zápasoch, o jeden zápas menej ako Roger Hunt, ktorý dosiahol stovku gólov za 152 zápasov. Gól tiež posunul Salaha do zoznamu 10 najlepších strelcov Liverpoolu.
19. októbra sa Salah stal prvým hráčom v histórii Liverpoolu, ktorý skóroval v deviatich po sebe idúcich zápasoch, keď dvoma gólmi prispel k výhre 3:2 vonku nad Atléticom Madrid v Lige majstrov UEFA. Práve jeho druhý gól v tomto zápase bol 31. gól v Lige Majstrov celkovo a stal sa tak najlepším strelcom Liverpoolu v tejto súťaži, keď prekonal 30 gólov, ktoré strelil Steven Gerrard. Vo svojom ďalšom zápase 24. októbra Salah pokračoval v lámaní rekordov hetrikom proti hlavnému rivalovi Liverpoolu Manchestru United pri víťazstve 5:0 na Old Trafford. Strelením troch gólov sa Salah stal najlepšie skórujúcim africkým hráčom v histórii Premier League (prekonal 104 gólov, ktoré strelil Didier Drogba) a prvým hráčom Liverpoolu, ktorý skóroval v desiatich zápasoch po sebe, ako aj prvým hráčom Liverpoolu, ktorý strelil gól na Old Trafforde v troch zápasoch v rade. Stal sa tiež prvým opozičným hráčom, ktorý strelil hetrik na Old Trafford od Ronalda v roku 2003, a ako prvý v histórii Premier League. 3. októbra 2021 strelil Salah gól proti Manchestru City po úžasnom predriblovaní cez ich obranu. Tento gól bol neskôr ocenený cenou Premier League Gól sezóny 2021/22. 1. decembra Salah dvakrát skóroval pri výhre 4:1 vonku proti Evertonu v Premier League a Liverpool sa stal prvým tímom v histórii anglickej najvyššej súťaže, ktorý strelil aspoň dva góly v 18 po sebe nasledujúcich zápasoch vo všetkých súťažiach.
7. decembra strelil Salah úvodný gól Liverpoolu pri výhre 2:1 vonku proti AC Miláno na San Siro a Liverpool sa stal prvým anglickým klubom, ktorý vyhral všetkých šesť zápasov skupinovej fázy Ligy majstrov. Tento gól bol pre Salaha 20. v sezóne a stal sa prvým hráčom Liverpoolu od čias Iana Rusha, ktorý strelil 20 gólov v piatich po sebe nasledujúcich sezónach. 16. decembra strelil Salah druhý gól Liverpoolu pri domácom víťazstve 3:1 proti Newcastlu United a bol to 15. po sebe idúci zápas Premier League, v ktorom buď skóroval, alebo si pripísal asistenciu. 19. februára 2022 sa Salah stal desiatym hráčom, ktorý strelil 150 gólov vo všetkých súťažiach klubu, a druhým najrýchlejším (232 zápasov) po Rogerovi Huntovi (226).
19. apríla 2022 sa Salah stal prvým hráčom Premier League, ktorý strelil 5 gólov proti Manchestru United v jednej sezóne po tom, čo skóroval pri výhre 4:0 na Anfielde. 29. apríla 2022 bol Salah po druhýkrát od roku 2018 vyhlásený za najlepšieho futbalistu roka v Anglicku. 22. mája 2022 získal Salah svoje tretie ocenenie Zlatej kopačky Premier League, pričom cenu zdieľal so Son Heung-minom po tom, čo obaja hráči strelili 23 gólov. Salah získal aj ocenenie Playmaker of the Season, keďže nazbieral 13 asistencií. Salah získal striebornú medailu v Lige majstrov UEFA 2021-2022, keď vo finále Liverpool prehral nad Realom Madrid. Liverpool len o vlások premeškal šancu dosiahnuť historický quadraple, keď sa umiestnil na druhom mieste v Premier League a Lige majstrov UEFA 2021/22, no vyhral EFL Cup aj FA Cup.
2023/2024.
Pred sezónnou 2023/24 obdržal Salah ponuku na zmluvu na dva roky v hodnote 155 miliónov libier od saudskoarabského klubu Al-Ittihad. Ak by Salah ponuku prijal, pripojil by sa k svojmu bývalému spoluhráčovi Fabinhovi a Liverpool by obdržal prestupovú čiastku v hodnote 52 miliónov libier. 7. augusta 2023 agent Salaha, Ramy Abbas Issa uviedol, že jeho klient je „oddaný“ Liverpoolu. 1. septembra 2023 Al-Ittihad zaslal novú ponuku v hodnote 150 miliónov libier. Liverpool túto ponuku v ten istý deň zamietol.
V sezóne 2023/24 sa Salah na ihrisku presunul do role tvorcu hry, pričom tréner Jürgen Klopp uviedol, že Salah bol „dosť múdry“ na to, aby sa prispôsobil všetkým týmto rôznym veciam. 16. septembra 2023 si Salah na konto pripísal tri asistencie pri víťazstve 1:3 v ligovom zápase vonku proti Wolverhampton Wanderers. Stal sa tak Afričanom s najvyšším počtom asistencií v histórií Premier League. 21. októbra 2023 strelil Salah 200. a 201. ligový gól svojej kariéry a to v derby zápase proti Evertonu. 26. októbra strelil Salah posledný gól pri víťazstve 5:1 proti Toulouse a stal sa tak najlepšie skórujúcim hráčom Premier League v európskych súťažiach. Prelomil tak rekord, ktorý držal Thierry Henry. 29. októbra Salah skóroval pri víťazstve 3:0 proti Nottinghamu Forest a stal sa tak po Harrym Chambersovi a Johnovi Aldridgeovi tretím hráčom v histórii Liverpoolu, ktorému sa podarilo skórovať v každom z úvodných piatich domácich ligových zápasov sezóny. Chambers a Aldridge dosiahli tento úspech v roku 1922 a 1987.
Reprezentačná kariéra.
Salah sa zúčastnil Majstrovstiev sveta 2018 vo futbale. Zápas Egypt - Uruguaj (0-1) sledoval z lavičky. V zápase Rusko - Egypt odohral 90 minút a vstrelil gól z penalty, keď znižoval na konečných 1-3. V zápase Saudská Arábia - Egypt (2-1) vstrelil svoj jediný gól z hry na MS.
Salah bol vymenovaný za kapitána egyptského národného tímu v septembri 2019. V sezóne 2021/2022 musel Salah dvakrát čeliť svojmu spoluhráčovi z Liverpoolu Sadiovi Manému, keď Egypt nastúpil proti Senegalu vo finále Afrického pohára národov 2021 a v treťom kole kvalifikácie na majstrovstvá sveta vo futbale 2022. Egypt však prehral oba stretnutia po penaltovom rozstrele.
24. marca 2023 strelil Salah svoj 50. reprezentačný gól za Egypt, čím sa Egypt stal jediným africkým tímom s viac ako jedným hráčom, ktorý strelil aspoň 50 medzinárodných gólov. (Hossam Hassan 62 gólov, Salah 50 gólov.)
Osobný život.
Mohammed Salah je ženatý s Magi Salah. Zosobášili sa v roku 2013. Majú dve deti. (*2014 Makka ,*2020 Kayan)Salah je aktívny v projektoch vo svojom rodnom meste a pravidelne daruje peniaze na pomoc pri výstavbe škôl a nemocníc.
13. augusta 2022 vypukol v kostole Abu Sefein v egyptskej Gíze požiar, pri ktorom prišlo o život 41 ľudí. Salah následne vyjadril na sociálnej sieti Twitter svoju sústrasť pozostalým obetí a daroval tri milióny egyptských libier na pomoc pri prestavbe kostola.
Úspechy.
Basel
Liverpool
Egypt
Individuálne

</doc>
<doc id="624339" url="https://sk.wikipedia.org/wiki?curid=624339" title="Komsomoľskij-na-Amure aviacionnyj zavod imeni J. A. Gagarina">
Komsomoľskij-na-Amure aviacionnyj zavod imeni J. A. Gagarina

Komsomoľskij-na-Amure aviacionnyj zavod imeni J. A. Gagarina (; skratka: ; doslova: "Komsomoľskoamurský letecký závod J. A. Gagarina") je ruská letecká továreň spoločnosti Suchoj v Komsomoľsku na Amure. Pomenovaná je po kozmonautovi Jurijovi Gagarinovi.
V súčasnosti sa závod zúčastňuje troch prioritných programov spoločnosti: vývoja a výroby viacúčelových stíhačiek Su-35, stíhačiek piatej generácie Su-57 a dopravného lietadla pre regionálne linky Suchoj Superjet 100. Vyrába jedno aj dvojmiestne modifikácie lietadiel rodín Su-27 a Su-30, vykonáva opravy a modernizácie lietadiel nachádzajúcich sa vo výzbroji ruských vzdušných síl. Komsomoľskoamurský letecký závod je aj dodávateľom Boeingu.
História.
Výstavba závodu sa začala 18. júla 1934. Vyrábali sa tu prieskumné lietadlá Tupolev R-6 a počas druhej svetovej vojny z brán továrne vyšlo 2 757 bombardérov Iliušin Il-4.
Po vojne sa tu vyrábali aj dopravné lietadlá Lisunov Li-2 v počte 355 kusov a stíhačky MiG-15 a MiG-17. Od roku 1956 závod vyrábal predovšetkým lietadlá pôvodom z konštrukčnej kancelárie Pavla Suchoja. Súčasne s produkciou stíhačiek závod zhotovoval aj protilodné krídlové samonavádzacie rakety P-6 a P-70 Ametist skonštruované v NPO Mašinostrojenija. Vyrábali sa tu aj časti lietadiel Su-24 a Il-62. Od roku 1976 závod začal s produkciou stíhačiek štvrtej generácie Su-27, pričom v 80. rokoch sa modifikácie Su-27 stali hlavným výrobkom závodu.
V roku 1996 bol závod začlenený do spoločnosti Suchoj. Podieľal sa na vývoji stíhačky piatej generácie Su-57, ktorej prvý exemplár vzlietol v januári 2010.

</doc>
<doc id="624340" url="https://sk.wikipedia.org/wiki?curid=624340" title="Komsomoľskoamurský letecký závod J. A. Gagarina">
Komsomoľskoamurský letecký závod J. A. Gagarina



</doc>
<doc id="624341" url="https://sk.wikipedia.org/wiki?curid=624341" title="Novosibirskij aviacionnyj zavod imeni V. P. Čkalova">
Novosibirskij aviacionnyj zavod imeni V. P. Čkalova

PAO Novosibirskij aviacionnyj zavod imeni V. P. Čkalova (; skratka: ; doslova: "PAO Novosibirský letecký závod V. P. Čkalova") je ruská letecká továreň spoločnosti Suchoj v Novosibirsku. Pomenovaná je po slávnom skúšobnom pilotovi Valerijovi Čkalovovi. Založená bola v roku 1936 a o desať rokov neskôr vznikla pri tomto závode konštrukčná kancelária Antonov, ktorá bola v roku 1952 presunutá do Kyjeva.
V súčasnosti sa tu vyrábajú stíhacie bombardéry Suchoj Su-34 a komponenty dopravných lietadiel Suchoj Superjet 100. Závod tiež vykonáva modernizácie taktických bombardérov Suchoj Su-24.
História.
Dňa 31. júla 1931 bol na kraji mesta Novosibirsk založený závod na výrobu banských zariadení, ktorý bol však už v roku 1936 premenený na leteckú továreň. Prvé v závode vyrobené lietadlo Polikarpov I-16 vzlietlo 4. novembra 1937. Neskôr tu bola tiež zavedená výroba stíhačiek LaGG-3, Jak-7 a Jak-9. Od roku 1939 závod nesie meno Hrdinu Sovietskeho zväzu, svetoznámeho skúšobného pilota Valerija Pavloviča Čkalova.
Počas druhej svetovej vojny z dielní novosibirského leteckého závodu pochádzalo každé tretie stíhacie lietadlo typu Jakovlev. Brány továrne, bezpečne ukryté hlboko v tyle, opúšťalo až 33 lietadiel denne, teda jeden letecký pluk každý deň. Zásluhu na tom malo aj veľké množstvo novosibirských detí, ktoré boli v kritických okamihoch povolané do výroby.
Po vojne vyrábal závod bicykle ZiČ-1, ale vzápätí sa tu rozbehla výroba prúdových stíhacích lietadiel MiG-15, MiG-17, MiG-19 a Jak-28P. Na konci 50. rokov začal závod úzko spolupracovať s konštrukčnou kanceláriou Suchoj a vyrábať prepadové stíhacie lietadlá Suchoj Su-9, Su-11 a Su-15.
Závod je tiež spojený s históriou konštrukčnej kancelárie Antonov, ktorá vznikla v roku 1946 ako OKB-153 pri Novosibirskom leteckom závode č. 153 V. P. Čkalova. Práve tu bolo Olegom Antonovom vyprojektované poľnohospodárske lietadlo SCHA-1 (neskôr nazvané An-2) a na tunajšom letisku sa uskutočnili aj jeho prvé skúšobné lety. Do Kyjeva bola konštrukčná kancelária Antonov presunutá až v lete 1952.
Vyrábal sa tu aj taktický bombardér s meniteľnou geometriou krídel Suchoj Su-24 a neskôr jeho modifikácie Su-24M, Su-24M2, Su-24MK, Su-24M2K, Su-24MR a Su-24MP. Variant Su-24MK bola exportovaný do mnohých krajín Blízkeho východu a Afriky (Alžírsko, Sýria a ďalšie).
Na konci 80. rokov začala v Novosibirsku výroba stíhacieho bombardéru 4. generácie Suchoj Su-32, od roku 2006 Su-34.
Od roku 1991 sa v továrni začalo pracovať na zavedení výroby civilných dopravných lietadiel. V roku 1994 sa tak uskutočnil prvý skúšobný let Antonova An-38-100, ktorý mal nahradiť zastarané modely An-2, An-28, L-410 Turbolet a čiastočne tiež An-24 a Jak-40. Do roku 2001 tu vzniklo všetkých 11 kusov An-38.
V roku 2003 bol podnik začlenený do akciovej spoločnosti Suchoj, ktorá je od roku 2006 súčasťou Zjednotenej korporácie pre stavbu lietadiel (OAK).

</doc>
<doc id="624342" url="https://sk.wikipedia.org/wiki?curid=624342" title="Novosibirský letecký závod V. P. Čkalova">
Novosibirský letecký závod V. P. Čkalova



</doc>
<doc id="624344" url="https://sk.wikipedia.org/wiki?curid=624344" title="Stargardtova choroba">
Stargardtova choroba

Stargardtova choroba, tiež známa ako juvenilná makulárna distrofia, je dedičné očné ochorenie charakteristické degeneráciou žltej škvrny. Žltá škvrna je centrálna oblasť sietnice s najväčšou koncentráciou fotoreceptorov, vďaka čomu umožňuje najostrejšie videnie. Prvé príznaky ochorenia sa objavujú v období adolescencie, hoci výnimočne sa choroba prejaví už v prvej dekáde života. U pacienta dochádza k progresívnej strate zrakovej ostrosti až k strate centrálneho videnia.
História.
Chorobu prvýkrát opísal nemecký očný lekár Karl Stargardt v roku 1909. Franceschetti ju v roku 1965 nazval fundus flavimaculatus. V súčasnosti sa používajú oba názvy. V roku 1997 sa výskumníkom podarilo identifikovať gén ABCA4, ktorý ju spôsobuje. Tento gén je zodpovedný za tvorbu bielkoviny, ktorá zohráva významnú úlohu pri prenose látok medzi fotoreceptormi sietnice a okolím. Zatiaľ pre túto chorobu neexistuje účinná liečba, ale poznatky o jej genetickom základe majú význam pri vyvíjaní nových liečebných postupov.
Výskyt.
Stargardtova choroba je považovaná za ojedinelé ochorenie. Predstavuje približne 1 prípad z 10 000 ľudí.
Dedičnosť.
Ide o ochorenie, ktoré sa prenáša autozomálnym recesívnym typom dedičnosti. Spôsobuje ho mutácia génu ABCA4. Tento gén nesie kód pre transmembránový proteín pôsobiaci v sietnici, ktorý prenáša látky cez membrány fotoreceptorov. Pri mutácii génu a poruche tohto proteínu dochádza k akumulácii odpadových látok spotrebovaného vitamínu A na pigmentovom epiteli sietnice. To vedie k tvorbe lipofuscínu, ktorý je pre bunky pigmentového epitelu toxický, čo spôsobuje nedostatočné vyživovanie a nakoniec odumretie fotoreceptorov. Je známych viac ako 558 rôznych mutácií, ktoré môžu ochorenie spôsobiť.
Príznaky.
V počiatočných štádiách sa pacienti najčastejšie sťažujú na miznúce a objavujúce sa predmety v zornom poli alebo na strácajúce sa čierne bodky. Tieto príznaky sa objavujú už približne päť rokov pred možným diagnostikovaním ochorenia. Retinografia je v poriadku, ale pacient nevidí zlepšenie ani s najvyššou možnou korekciou zraku. Medzi ďalšie príznaky patrí rozmazané videnie, výpadky zorného poľa (skotómy), problémy prispôsobiť sa v šere a na miestach s nedostatkom svetla. Ľudia trpiaci Stargardtovou chorobou sú veľmi citliví na svetlo. Preto je vhodné chrániť si zrak slnečnými okuliarmi so žltým filtrom a čiapkou so šiltom. Je nutné obmedziť príjem vitamínu A, vyhýbať sa priamemu slnečnému žiareniu a používať ochranný  opaľovací krém.
Očné pozadie (fundus).
Hoci je znižovanie zrakovej ostrosti badateľné už v prvých štádiách, na očnom pozadí ešte nemožno pozorovať veľké zmeny. S postupom choroby sa fragmenty tukov usádzajú na pigmentovom epiteli sietnice pod žltou škvrnou. Prejavujú sa ako žltkasté fľaky v zornom poli. Pigmentový epitel sietnice je vrstva buniek medzi sietnicou a cievnatkou a je zodpovedný za zvlhčovanie a vyživovanie fotoreceptorov - čapíkov a tyčiniek. Usádzajúce sa fragmenty tukov sa nazývajú lipofuscín (pigment z opotrebovania). V pokročilých štádiách choroby hromadenie lipofuscínu spôsobuje odumieranie pigmentového epitelu sietnice a teda aj fotoreceptorov v žltej škvrne.
Klinická charakteristika.
Existuje široká škála klinických nálezov:
Liečba.
Napriek tomu, že zatiaľ neexistuje účinná liečba pre Stargardtovu chorobu, viacero spôsobov liečby sa nachádza v experimentálnej fáze.
Optické pomôcky.
U pacientov s týmto ochorením nie je možný nijaký typ korekcie videnia, preto je nevyhnutné, aby používali optické pomôcky, ktoré im umožnia vykonávať každodenné aktivity.
Komunita ľudí trpiacich Stargardtovou chorobou v EU.
Španielska asociácia pre hendikepovaných, slabozrakých a nevidiacich, D.O.C.E. (Discapacitados Otros Ciegos de España), požiadala o spoluprácu medzinárodnú komunitnú organizáciu RareConnect s cieľom udržiavať kontakt s pacientmi trpiacimi Stargardtovou chorobou, ale aj s ich priateľmi, rodinnými príslušníkmi a sympatizantmi, aby ich informovala o posledných vedeckých pokrokoch a možných liečebných metódach.

</doc>
<doc id="624349" url="https://sk.wikipedia.org/wiki?curid=624349" title="Bratislavská stolica">
Bratislavská stolica



</doc>
<doc id="624359" url="https://sk.wikipedia.org/wiki?curid=624359" title="Cosmic Cuttlefish">
Cosmic Cuttlefish



</doc>
<doc id="624360" url="https://sk.wikipedia.org/wiki?curid=624360" title="Disco Dingo">
Disco Dingo



</doc>
<doc id="624363" url="https://sk.wikipedia.org/wiki?curid=624363" title="Wolfgang Baumroth">
Wolfgang Baumroth

Wolfgang Baumroth (* 10. november 1882 - † 18. máj 1955) vlastným menom "Leopold Klima". Bol rímskokatolícky kňaz, arcidekan, autor utopických a dystopických kresťanských kníh a divadelných hier. 
Osobný život.
Pochádzal z rodiny Klimových z Červeného dreva (Rothenbaum). Jeho rodina bola takmer dve storočia vo vedení miestnej školy. Študoval nemecké gymnázium v Českých Budějoviciach, rok študoval germanistiku na pražskej nemeskej univerzite a následne sa vrátil do Budějovíc, aby študoval bohoslovectvo v miestnom seminári. Po troch rokoch bol vysvätený za kňaza a po krátkom pôsobení v pastorácii bol menovaný za špirituála v kňazskom seminári, následne za arcidekana a pápež mu udelil titul pápežský komorník. V roku 1941 ho zatklo Gestapo a odvliekli ho do koncentračného tábora Dachau, z ktorého bol prepustený po roku. Povolenie ku kňažskej činnosti mu bolo obnovené až po nejakom čase. Zomrel v roku 1955 v Neukirchen beim Heiligen Blut v Bavorsku v Nemecku.
Diela.
Knihy:
Knihy publikoval samostatne, ale aj na pokračovanie v časopise Glaube und Heimat.
Divadelné hry:

</doc>
<doc id="624364" url="https://sk.wikipedia.org/wiki?curid=624364" title="Veľké Ostré">
Veľké Ostré

Veľké Ostré môže byť:

</doc>
<doc id="624370" url="https://sk.wikipedia.org/wiki?curid=624370" title="Orange Šport">
Orange Šport

Orange Šport bola športová, komerčná televízna stanica vysielajúca na Slovensku, ktorá patrila do portfólia telekomunikačného operátora Orange Slovensko.
Televízia začala vysielať 15. augusta 2018. Išlo o platenú televíziu, pričom bola dostupná cez optickú aj satelitnú sieť spoločnosti Orange, aj prostredníctvom internetu.
Kľúčovým obsahom televízie boli práva na futbalovú Ligu majstrov UEFA, ktoré televízia získala na 3 sezóny do 2020/21. Ďalším obsahom bola domáca futbalová Fortuna liga, česká futbalová Fortuna liga, česká hokejová Tipsport liga, švajčiarska hokejová liga, klubové televízie Bayern TV a Arsenal TV, basketbalová Euroliga mužov, motorizmus, bojové športy so série MMA a ďalšie. Stanica v roku 2019 vysielala naživo priame prenosy z Majstrovstiev Južnej Ameriky vo futbale známe ako Copa América. 
Stanica vysielala v slovenskom a českom jazyku, pričom na výrobe stanice spolupracoval Orange s českým partnerom O2 Czech Republic.
Televízia ukončila vysielanie všetkých svojich kanálov (Orange 1-4) k 30. júnu 2021.

</doc>
<doc id="624372" url="https://sk.wikipedia.org/wiki?curid=624372" title="Róbert Boženík">
Róbert Boženík

Róbert Boženík (* 18. november 1999, Terchová) je slovenský futbalista hrajúci za klub Boavista. Jeho pozíciou je post útočníka. Jeho silnejšia noha je pravá. Jeho priateľkou je Alexandra Vašaničová, s ktorou majú syna Christiana (nar. 24. september 2024).
Klubová kariéra.
Hrával za MŠK Žilina v mládežníckych kategóriách. Do A-tímu sa prepracoval po skvelých výkonoch v B-tíme. Pri jeho debute v prípravnom zápase proti čínskemu klubu Tianjin Quanjian otvoril skóre. Žilina vyhrala 3:1. V súťažnom zápase debutoval 28. júla 2018 v prvom kole Fortuna ligy 2018/19 proti Nitre. Boženík strelil víťazný gól na konečných 2:1. Následne skóroval aj v 3. kole v zápase proti Trenčínu pri prehre 1:3. Góly dal aj do siete Serede (výhra 3:1), Senice (výhra 5:0), Michaloviec (remíza 2:2), 2 krát skóroval proti Nitre vonku (výhra 2:0), proti Ružomberku doma (výhra 3:0) a proti Trenčínu vonku (výhra 2:0).

</doc>
<doc id="624380" url="https://sk.wikipedia.org/wiki?curid=624380" title="Bystruška">
Bystruška

Bystruška ("Carabus") je rod z čeľade bystruškovité ("Carabidae").

</doc>
<doc id="624381" url="https://sk.wikipedia.org/wiki?curid=624381" title="Los Toldos">
Los Toldos

Los Toldos je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires, východnej časti krajiny a východne od federálneho hlavného mesta Buenos Aires. Pri sčítaní ľudu v roku 2010 malo mesto 14 496 obyvateľov. Mesto bolo formálne založené druhej polovici 19. storočia Electom Urquizom, no už pred tým celú oblasť obývali pôvodní obyvatelia z kmeňa Mapuče. Od začiatku 20. storočia sa bežne stávalo, že Los Toldos bolo nesprávne pomenované "General Viamonte" podľa názvu správneho celku (partido), kde sa nachádza. Súčasný názov preto musel byť legislatívne potvrdený, čo sa stalo v roku 1985.
Mesto sa uvádza ako jedno z možných rodísk bývalej prvej dámy Argentíny Evy Perónovej.

</doc>
<doc id="624382" url="https://sk.wikipedia.org/wiki?curid=624382" title="Čajka orlia">
Čajka orlia

Čajka orlia alebo čajka rybia (lat. "Ichthyaetus ichthyaetus" syn. "Larus ichthyaetus") je veľmi veľký druh čajky z čeľade čajkovité. Žije v strednej Ázii, hniezdi od Krymu, v okolí Kaspického mora až po západné Mongolsko. Podľa Medzinárodnej únie na ochranu prírody a prírodných zdrojov čajka orlia patrí medzi najmenej ohrozené druhy, populácia stúpa, v Európe stavy kolíšu.
Na Slovensku bola pozorovaná a doložená fotodokumentáciou v novembri v roku 2016 na lokalite Kamenný mlyn pri Trnave určená ako juvenil v prvom zimnom šate.. Existuje aj skoršie pozorovanie dvoch dospelých jedincov z apríla v roku 1996 na Domaši pri obci Bžany, no nebolo dostatočne dokumentované ani podané na schválenie faunistickou komisiou.
Ochrana.
Je zákonom chránená, spoločenská hodnota je 500 € (Vyhláška MŽP č. 170/2021).

</doc>
<doc id="624383" url="https://sk.wikipedia.org/wiki?curid=624383" title="Ichthyaetus ichthyaetus">
Ichthyaetus ichthyaetus



</doc>
<doc id="624384" url="https://sk.wikipedia.org/wiki?curid=624384" title="Larus ichthyaetus">
Larus ichthyaetus



</doc>
<doc id="624385" url="https://sk.wikipedia.org/wiki?curid=624385" title="Čajka rybia">
Čajka rybia



</doc>
<doc id="624386" url="https://sk.wikipedia.org/wiki?curid=624386" title="Carabus">
Carabus



</doc>
<doc id="624387" url="https://sk.wikipedia.org/wiki?curid=624387" title="Kalypso (maliarka)">
Kalypso (maliarka)

Kalypso alebo Kalypsó ("Kalypsó", ) bola grécka maliarka na prelome 3. a 2. storočia pred Kr. 
Grécka maliarka Kalypso tvorila okolo roku 200 pred Kr. Rímsky spisovateľ Plínius, ktorý sa vo svojich spisoch zmienil o niekoľkých gréckych maliarkach, uvádza, že medzi jej najznámejšie umelecké diela patrili portrétne obrazy "Starca", artistu (alebo gladiátora) "Theodóra" a slávneho tanečníka "Alkisthéna".
Niektorí odborníci o existecii starogréckej maliarky Kalypso pochybujú. Argumentujú tým, že táto postava vznikla po chybnej interpretácii Plíniovho latinského textu (Naturalis Historia, 35,147), v ktorom je Kalypso uvedená ako jedno z diel maliarky Eurény.

</doc>
<doc id="624393" url="https://sk.wikipedia.org/wiki?curid=624393" title="Bieloškvrnáč púpavcový">
Bieloškvrnáč púpavcový

Bieloškvrnáč púpavcový ("Amata phegea") je motýľ z čeľade chlpatkovité (Erebidae).
Húsenica.
Húsenica bieloškvrnáča púpavcového je polyfágna. Predovšetkým sa ale živí rastlinnou potravou. Dosahuje veľkosť 20 – 35 mm. Vo veľmi priaznivých podmienkach môže dorastať až do dĺžky 5 cm.
Jej hlava je tmavočervenej farby. Hlava je v pomere k telu veľmi malá. Húsenica je pokrytá sivohnedými chĺpkami, ktoré odrádzajú možných predátorov. 
Pre nevhodné prostredie si pred zakuklením môžu húsenice vytvárať siete z jemného vlákna, ktoré poslúžia ako vhodné upevnenie na dané miesto. Svoje hnedosivé ochlpenie pred zakuklením zhodia. Kukla má veľkosť 10 – 25 mm a je hnedej farby. Jej veľkosť sa počas vývinu mierne zväčšuje. Samičky ju majú mierne objemnejšiu ako samčekovia, aby v dospelosti mohli nosiť vajíčka.
Výskyt a spôsob života.
Bieloškvrnáč púpavcový sa vyskytuje hlavne v južnej Európe, ale môžeme ho zazrieť aj v severnom Nemecku. Lieta od mája do septembra, a to cez deň počas najhorúcejších hodín. Uprednostňuje suchšie oblasti, otvorené plochy s kríkmi a stromami, ako aj otvorené lesy a teplé, slnečné svahy. Môžeme ho ale vidieť lietať aj pri slabšom daždi. Často ho vidieť na poliach obklopených listnatými lesmi bohatými na kvetenstvo, kde sa zhromažďuje vo veľkom počte. Uprednostňuje nízke nadmorské výšky, ale ľahko ho nájdeme aj na hornatých svahoch vystavených slnku, až do výšky 2000 m.
Samička na jeseň kladie vajíčka na rôzne druhy rastlín. V apríli sa začínajú objavovať prvé húsenice a hľadajú si vhodné miesto na zakuklenie. Zakuklia sa približne na 2 týždne. 
Motýľ.
Dospelý motýľ dosahuje rozpätie krídiel 30 – 40 mm. Samičky sú mohutnejšie ako samčekovia. Modro-čierne krídla so zeleným leskom sú zdobené bielymi škvrnami. Počet a veľkosť škvŕn sú pomerne variabilné. Má vznášajúci, ale pomalý let a nerád cestuje na dlhé vzdialenosti. Letí pravidelne a nepretržite z kvetu na kvet.
Často dlho sedí na kvete a saje nektár.
V letnom období je vidieť, že tento druh motýľa je hojne rozšírený po celom Slovensku, a to preto, že nemá takmer žiadnych prirodzených predátorov. Jeho ochranu mu zabezpečila jeho toxicita. Jeho príbuzný, "Zygaena ephialtes", od ktorého sa odlišuje bielym koncom tykadiel, je tiež jedovatý. Obidva druhy ťažia zo svojej jedovatosti a podobnosti.
Etymológia slova.
Názov "Amata" pochádza z lat. „"amatus"“ = milovaný, veľmi obľúbený. Zatiaľ čo špecifikácia „"phegea"“ pochádza z mena Phegea, ktoré pomenúvalo dcéru kráľa Fegea, ktorý vládol mestu Psofos v Arkádii, Fegeu. Pomenovanie „"syntomis"“ pochádza z gréckeho slova „"suntomus"“ čo znamená skrátená, odseknutá. Tým sa poukazuje na malé zadné krídla.

</doc>
<doc id="624395" url="https://sk.wikipedia.org/wiki?curid=624395" title="FC Slovan Hlohovec">
FC Slovan Hlohovec

FC Slovan Hlohovec je slovenský futbalový klub, ktorý sídli v meste Hlohovec. Založený bol v roku 1914. Od sezóny 2022/2023 pôsobí v 5. lige Západoslovenského futbalového zväzu, skupina Severozápad.
Svoje domáce zápasy hráva na štadióne FC Slovan Hlohovec.

</doc>
<doc id="624398" url="https://sk.wikipedia.org/wiki?curid=624398" title="Nearchos">
Nearchos

Nearchos ("Nearchos") môže byť:

</doc>
<doc id="624399" url="https://sk.wikipedia.org/wiki?curid=624399" title="Shallow">
Shallow

Shallow je pieseň speváčky Lady Gaga, ktorá je súčasťou sountrackového albumu A Star Is Born (2018). Skladba bola vydaná 27. septembra ako pilotný singel z albumu, ktorý vyšiel 5. októbra 2018, teda deň po oficiálnom uvedení rovnomenného filmu v kinách. 

</doc>
<doc id="624401" url="https://sk.wikipedia.org/wiki?curid=624401" title="Karger">
Karger

Karger môže byť:

</doc>
<doc id="624403" url="https://sk.wikipedia.org/wiki?curid=624403" title="Junín (Buenos Aires)">
Junín (Buenos Aires)

Junín je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires, východnej časti krajiny a východne od federálneho hlavného mesta Buenos Aires. Pri sčítaní ľudu v roku 2010 malo mesto 87 509 obyvateľov. 
Miesto pôvodne obývali pôvodní obyvatelia z kmeňa Charruov. Už na konci 18. storočia tu preto bola vybudovaná menšia pevnosť menom "El Potroso", aby sa zabránilo v útokoch zo strany indiánov. K oficiálnemu založeniu mesta došlo 27. decembra 1827 Bernardinom Escribanom, pričom mesto dostalo názov "Fuerte de la Federación". Za krátko však bolo mesto premenované na "Junín" na počesť bitky pri Juníne (súčasné Peru) z augusta 1824, kde bojovníci za nezávislosť aj z Argentíny porazili Španielov.
Mesto sa uvádza ako jedno z možných rodísk bývalej prvej dámy Argentíny Evy Perónovej, dokázateľne tu však vyrastala, žila tu aj jej matka.

</doc>
<doc id="624404" url="https://sk.wikipedia.org/wiki?curid=624404" title="Cristina Fernándezová de Kirchnerová">
Cristina Fernándezová de Kirchnerová



</doc>
<doc id="624407" url="https://sk.wikipedia.org/wiki?curid=624407" title="Most Hongkong – Ču-chaj – Macao">
Most Hongkong – Ču-chaj – Macao

Most Hongkong – Ču-chaj – Macao (Hong Kong – Zhuhai – Macao Bridge, ) je 55 kilometrov dlhý systém mostov a tunelov, spájajúci mestá Hongkong, Macao a Ču-chaj, ležiace v ústí Perlovej rieky na pobreží Juhočínskeho mora. Most je celosvetovo najdlhšou súvislou infraštruktúrnou konštrukciou cez more. Výstavba mosta začala v roku 2009 a po dvojročnom meškaní oproti pôvodnému plánu ho 23. októbra 2018 inauguroval čínsky prezident Si Ťin-pching.
Konštrukcia.
Stavbu mosta schválil hongkonský parlament v roku 2008 s cieľom uľahčiť dopravu medzi blízkymi mestami a prehĺbiť integráciu ekonomík v oblasti delty Perlovej rieky. Most skracuje automobilové spojenie medzi Hongkongom a Macaom zo 4,5 hodiny na približne jednu hodinu. Pôvodný návrh predpokladal so spustením do prevádzky v roku 2016 a s rozpočtom 7,5 miliardy USD. Most bol napokon otvorený pre verejnosť 24. októbra 2018 a celkové náklady dosiahli takmer 20 miliárd dolárov.
Most sa skladá z hlavnej mostnej konštrukcie, podmorského tunelu, ktorý umožňuje priechod veľkým lodiam, a privádzačov do Hongkongu a Macaa. Súčasťou projektu bolo aj vybudovanie prepojenia na hongkonské letisko Chek Lap Kok a premostenia do štvrte Tuen Mun. Doprava je vedená na ľavej strane v hongkonskom a macajskom úseku a na pravej strane v čínskej časti mosta. Na každom z troch koncov mosta sú umiestnené hraničné prechody.
Kritika.
Výstavba mosta bola výrazne kritizovaná prevažne v Hongkongu, kde aktivisti a opoziční poslanci poukazovali najmä na niekoľkonásobné prekročenie pôvodného rozpočtu a na neekonomickosť projektu, v dôsledku čoho ho označili za projekt "bieleho slona". Jazda na moste si vyžaduje špeciálne povolenie, ktorých je obmedzený počet a ktoré môžu získať len rezidenti troch miest, ktoré most spája. Vláda taktiež znížila odhad intenzity premávky po moste, pretože sa v rovnakej dobe staval paralelný most o 30 kilometrov severnejšie.
Výstavbu mosta sprevádzali bezpečnostné škandály. Pri výstavbe zomrelo len na hongkonskej strane minimálne desať ľudí. Zároveň sa zistili stavebné nedostatky a falšovanie výkazov zo stavby, za čo boli odsúdení dvaja inžinieri. Environmentalisti taktiež poukazovali na negatívny vplyv výstavby na biotop kriticky ohrozeného ružového delfína, ktorý žije len v tejto časti sveta. 

</doc>
<doc id="624413" url="https://sk.wikipedia.org/wiki?curid=624413" title="Aristareté">
Aristareté

Aristareté alebo Aristareta ("Aristareté") bola starogrécka maliarka. 
Rodisko maliarky Aristarety a ani doba jej tvorby nie je známa. Zo starovekých autorov sa o nej zmienil len rímsky spisovateľ Plínius, ktorý uvádza, že bola dcérou a žiačkou gréckeho maliara Nearcha a že najznámejším jej dielom bol obraz "Asklépia" (zrejme boha Asklépia). 

</doc>
<doc id="624414" url="https://sk.wikipedia.org/wiki?curid=624414" title="Asklépios (rozlišovacia stránka)">
Asklépios (rozlišovacia stránka)

Asklépios ("Asklépios", ) môže byť:

</doc>
<doc id="624416" url="https://sk.wikipedia.org/wiki?curid=624416" title="Cesta do hlubin študákovy duše">
Cesta do hlubin študákovy duše

 
Cesta do hlubin študákovy duše je česká filmová komédia režiséra Martina Friča z roku 1939, natočená v prostredí českého gymnázia. 
Zobrazuje komické príhody vyplývajúce z rôznorodosti pováh študentov (Ladislav Pešek, Rudolf Hrušínský, František Filipovský, Richard Strejka, Vladimír Salač), ich záujmov a rozmarov na jednej strane, a ich pedagógov (Jaroslav Marvan, Jindřich Plachta, Miloš Nedbal, František Kreuzmann, František Vnouček) a ich záujmov, zásad i rozmarov na strane druhej.

</doc>
<doc id="624421" url="https://sk.wikipedia.org/wiki?curid=624421" title="Škola základ života">
Škola základ života

Škola základ života je česká filmová komédia režiséra Martina Friča z roku 1938.
Vznikla na motív rovnomennej hudobnej komédie Jaroslava Žáka a zobrazuje život študentov českého gymnázia. Film zobrazuje, ako spolu vychádzajú študenti a ich pedagógovia, čo zábavného sa dá zažiť na hodinách, ak sú v triede správni recesisti. Profesorský zbor má vo svojich radách prísnych pedantov, ktorí v žiakoch vidia nespratníkov, ktorí len narušujú ich autoritu, ale tiež rozumných učiteľov s pochopením pre mladosť a nevybúrenosť žiakov.

</doc>
<doc id="624427" url="https://sk.wikipedia.org/wiki?curid=624427" title="Vozovňa Šarišské Lúky">
Vozovňa Šarišské Lúky

Vozovňa Šarišské Lúky je vozovňa Dopravného podniku mesta Prešov, a. s., ktorá sa nachádza na Bardejovskej 7 v obci Ľubotice. V tejto vozovni je aj sídlo spoločnosti. Dopravný podnik tam skladuje a udržiava všetky svoje autobusy a trolejbusy. Už každoročne začiatkom júna sa v nej koná deň otvorených dverí. 
Do užívania bola uvedená v roku 1958.

</doc>
<doc id="624433" url="https://sk.wikipedia.org/wiki?curid=624433" title="Sarawak">
Sarawak

Sarawak je jedným ze štátov Malajzie, najväčším malajzijským štátom, ktorý zahŕňa takmer celú západnú Malajziu. Nachádza sa na severovýchode ostrova Borneo (Kalimantan). Susedí s malajzijským štátom Sabah na východe, Brunejom na severe a indonézskym Kalimantanom na juhu. Najväčšie mesto Sarawaku a zároveň hlavné mesto je Kuching, hospodárske centrum štátu a sídlo vlády. Medzi ďalšie mestá v Sarawaku patria napríklad Miri, Sibu a Bintulu. V roku 2015 v Sarawaku žilo 2 636 000 ľudí. V Sarawaku panuje tropické rovníkové podnebie, štát pokrývajú tropické dažďové lesy s bohatou kvetenou a faunou, vrátane ohrozených orangutanov. Štátom preteká najväčšia rieka Malajzie Rajang, na jednom z jej prítokov bola postavená Bakunská priehrada, jedna z najväčších priehrad v juhovýchodnej Ázii. Najvyššia hora je Mount Murud.
Najstaršie pozostatky prvých ľudí pochádzajú z čias pred 40 000 rokmi z územia národného parku Niah. V 16. storočí bol Sarawak súčasťou brunejskej ríše. V roku 1839 prišiel do Sarawaku britský prieskumník James Brooke (prvý „biely radža“) a on a jeho potomkovia vládli štátu medzi rokmi 18411946. Počas druhej svetovej vojny bol Sarawak tri roky okupovaný japonským vojskom. Po vojne posledný biely radža Charles Vyner Brooke prenechal oblasť Veľkej Británii a v roku 1946 sa stala britskou kolóniou. Dňa 22. júla 1963 bola Sarawaku udelená samospráva a následne sa stal jedným zo zakladajúcich členov štátu Malajzie (zal. 16. septembra 1963). To však odsúdila Indonézia, čo viedlo k trojročnému konfliktu medzi rokmi 19631966. Vytvorenie štátu tiež viedlo ku komunistickému povstaniu, ktoré trvalo do roku 1990.
Hlava štátu je guvernér (Yang di-Pertua Negeri), hlava vlády hlavný minister. Sarawak je rozdelený na administratívne divízie a okresy, riadené systémom, ktorý je založený na Westminsterskom systéme. Vďaka svojim prírodným zdrojom sa Sarawak špecializuje na vývoz ropy, zemného plynu, dreva a plodov palmy olejnej ("Elaeis guineensis"), ale má aj silné odvetvie výroby, energetiky a cestovného ruchu. Je to etnicky, kultúrne a jazykovo rozmanitý štát, hlavnými etnikami sú Ibanovia, Malajčania, Číňania, Melanauovia, Bidayuhovia a Orang Ulu. Oficiálnymi jazykmi sú angličtina a malajčina; neexistuje oficiálne náboženstvo.

</doc>
<doc id="624435" url="https://sk.wikipedia.org/wiki?curid=624435" title="Letecká archeológia">
Letecká archeológia

Letecká archeológia (ang. "aerial archaeology") je proces získavania archeologických informácií pomocou lietadla, iných leteckých zariadení (napríklad dronov) alebo satelitov. Avšak, cieľom leteckej archeológie nie je informácie len zbierať, ale ich aj spracovať. Preto by sme postup leteckej archeológie mohli rozdeliť na zbieranie dát (získavanie snímkov z lietadla alebo iného leteckého prostriedku) a analýzu dát (spracovanie a interpretácia získaného materiálu a jeho porovnávanie s archeologickými informáciami, získanými pomocou iných metód).
História.
Za najstarší doklad uskutočneného za letu balónom, považovať správu amerického aviatika J. Wisa z roku 1852, ktorý zbadal z výšky v Ohiu obrazce, ktoré pôvodne označoval za hieroglyfy. Osobnosti, ktorej nemožno uprieť prvenstvo v oblasti metodológie bol Osbert G. Crawford, ktorý ako prvý publikoval svoje objavy pomocou ktorých definoval princípy na identifikáciu archeologických pamiatok v teréne, a zároveň uviedol postupy, ktorými sa dajú terénne dáta získať a spracovať. V 70 rokoch boli vyhotovené prvé snímky z družíc a od 90 rokov sa označenie diaľkový prieskum (DAP) začalo používať v širšom zmysle (ozn. družicové snímky i letecky kolmé fotografie).
Príznaky.
Každý umelý zásah do povrchu zeme zanecháva stopy. Skutočnosť, že tieto stopy sú omnoho lepšie zistiteľné pri pozorovaní z výšky je hlavnou príčinou vzniku a rozvoja DAP. Príznaky, ktoré identifikujú nemovité objekty môžeme rozdeliť na priame a nepriame.
Priame indikátory.
Pôdne znaky: sa môžu ukázať, pokiaľ je stavba (studňa, priekopa) vyplnená zeminou. Tieto časti pôdy sú tmavšie (kvôli ukladaniu vody) a zároveň menej úrodné. Z tohto dôvodu napríklad obilie rastúce na nenarušenej časti pôdy bude vyššie ako vo vyplnenej pôde. Opačný prípad nastáva pri kamenných štruktúrach. V tomto prípade vieme lokalizovať pozostatky hradieb alebo budov, pretože sa tu menej ukladá voda a tieto miesta budú oproti okoliu svetlejšie.
Tieňové znaky: tieto znaky môžeme pozorovať počas celého roka, pri východe alebo západe slnka. Viditeľnosť týchto znakov ovplyvňuje mnoho faktorov – výška a farba vegetácie, výška letu, uhol pohľadu. Tieňové znaky sa nám ukazujú kvôli rôznej výške pôdy, ktorá je spôsobená archeologickými štruktúrami. V tomto prípade je potrebné fotiť šikmo, aby tiene mohli vyniknúť.
Nepriame indikátory.
Snežné a mrazové: V menšej miere môže zviditeľniť pamiatky tenká snehová pokrývka alebo námraza. Efekt zviditeľnenia spočíva v nerovnomernom rozptýlení snehovej pokrývky, ktorých výška je lokálne ovplyvnená terénnou morfológiou a vetrom (mohylové násypy, valy, priekopy...).
Vlhkostné: Vznikajú vďaka rozdielnemu obsahu vody v zahĺbených objektoch a v ich prostredí v období častých dažďov.
Priestorové (vegetačné) príznaky: pod zemou ukryté objekty menia chemickú skladbu a štruktúru podorničnej vrstvy alebo podložia, takže dochádza ku zmenám na vegetácii, ktorá z tejto pôdy vyrastá.

</doc>
<doc id="624437" url="https://sk.wikipedia.org/wiki?curid=624437" title="Thirty Seconds to Mars">
Thirty Seconds to Mars



</doc>
<doc id="624438" url="https://sk.wikipedia.org/wiki?curid=624438" title="Liberálno-demokratická strana (Japonsko)">
Liberálno-demokratická strana (Japonsko)

Liberálno-demokratická strana (, skratka LDP) je japonská politická strana, založená v roku 1955. Ide o tradične dominantnú stranu na japonskej politickej scéne, ktorej členovia s výnimkou období v rokoch 1993–1996 a 2009–2012 vždy zastávali úrad premiéra krajiny.
Vo voľbách v roku 2012 opätovne strana získala kontrolu nad vládou. V súčasnosti má 283 kresiel v dolnej komore parlamentu a 125 v hornej komore, čo jej spolu s koaličnou stranu Komeito zaručuje absolútnu väčšinu v oboch komorách. Bývalý premiér Šinzó Abe a mnohí súčasní a bývalí ministri za LDP sú tiež známi členovia Nippon Kaigi, monarchistického a popieračského hnutia. Súčasným premiérom Japonska je od septembra predsedsa LDP, Jošihide Suga.
Vývoj a charakteristika.
LDP vznikla v roku 1955 zlúčením Japonskej demokratickej strany a Liberálnej strany. Preto je si ju možné mýliť aj s už v súčasnosti nefunkčnou Liberálnou stranou z roku 1998 , ktorá sa zlúčila s aby vytvorili , hlavnú opozičnú stranu do roku 2017.
Politika strany je konzervatívna (s liberálnymi aj národno-sociálnymi prúdmi), ekonomicky a proamericky orientovaná, čo sa v minulosti prejavilo predovšetkým podporou bezpečnostnej politiky bývalej Bushovej administratívy. V súčasnosti je japonská vláda považovaná s premiérom Abem za najväčšieho podporovateľa politiky amerického prezidenta Donalda Trumpa.
Z dôvodu takpovediac neprerušeného vládnutia strany od samotného založenia v roku 1955 došlo k veľmi úzkemu prepojeniu tamojšej byrokracie a hospodárstva, tj. ku tzv. klientelizmu, čo na jednej strane prispelo k pravidelným korupčným škandálom, na druhej strane k povojnovému japonskému hospodárskemu rastu. 
Strana, obzvlášť odkedy ju vedie ako líder Abe, dlhodobo podporuje pozvoľné upúšťanie od pacifistického článku 9 japonskej povojnovej ústavy, ktorý pôsobenie japonskej armády (JSDF) obmedzuje na sebaobranu. Jej členov tiež obviňujú z kontroverzií pri návšteve tokijskej svätyne Jasukuni, v ktorej sú uctievané duše padlých japonských vojakov vrátane usvedčených vojnových zločincov z druhej svetovej vojny.
Frakcie.
Pre stranu, ostatne ako pre všetky japonské politické strany, je typické frakcionárstvo vo vnútri strany. Navonok síce LDP vystupuje jednotne, v skutočnosti však jednotliví členovia sú členmi frakcií ("habatsu"), menších častí organizácie. Pre japonské frakcionárstvo je charakteristická stabilita a inštitucionalizácia. Frakcie v LDP existujú od jej založenia, a hoci sa ich názvy a zloženie zmenilo, sú terajšie frakcie dohľadateľné až k tým pôvodným. 
Frakcie poskytujú pre svojich členov služby, bez ktorých by v politike nemohli byť úspešní, vrátane finančnej podpory kancelárií poslancov a volebných kampaní, keďže náklady na fungovanie od štátu sú nepostačujúce. 
V roku 2018 fungovalo sedem hlavných frakcií vrátane "Seiwa", "Heisei", "Kōchikai", "Shisuikai". Dve najväčšie s Tarom Asom a Fumijom Kišidom otvorene podporujú premiéra Abeho.

</doc>
<doc id="624440" url="https://sk.wikipedia.org/wiki?curid=624440" title="John Barry">
John Barry

John Barry Prendergast (* 3. november 1933, York, Spojené kráľovstvo† 30. január 2011, Oyster Bay, New York, USA) bol anglický hudobný skladateľ a dirigent. 
Zložil hudbu k jedenástim filmom s Jamesom Bondom, vrátane známeho úvodného motívu. Získal päť Oscarov - za pieseň a hudbu vo filme "Volanie divočiny" (1966) a za hudbu k filmom "Lev v zime" (1968), "Spomienky na Afriku" (1985) a "Tanec s vlkmi" (1990). Získal tiež Zlatý glóbus za najlepšiu hudbu k filmu "Spomienky na Afriku a" štyri ceny Grammy, okrem iného za hudbu k filmom "Polnočný kovboj" a "The Cotton Club".
V roku 1998 bol uvedený do Songwriters Hall of Fame"."
Zomrel na infarkt 30. januára roku 2011.

</doc>
<doc id="624443" url="https://sk.wikipedia.org/wiki?curid=624443" title="John Barry Prendergast">
John Barry Prendergast



</doc>
<doc id="624444" url="https://sk.wikipedia.org/wiki?curid=624444" title="Mark Daniel Ronson">
Mark Daniel Ronson



</doc>
<doc id="624447" url="https://sk.wikipedia.org/wiki?curid=624447" title="Simulation Theory (album)">
Simulation Theory (album)

Simulation Theory je ôsmy štúdiový album anglickej rockovej skupiny Muse. Hudobné vydavateľstvá Warner Bros. Records a Helium 3 ho oficiálne publikovali na hudobnom trhu dňa 9. novembra 2018. Spolu so skupinou Muse sa produkčne na jeho nahrávaní podieľali: Rich Costey, Mike Elizondo, Shellback a Timbaland. Oproti temným témam predošlého projektu, je "Simulation Theory" zameraná skôr na inšpiráciu z science fiction a hudobných štýlov 80. rokov 20. storočia. V súlade s týmto zameraním je na ňom v hojnejšmom zastúpení použitá syntetizátorová hudba. V textoch sú narážky na súčasnú politickú situáciu, ktorá vznikla aj po voľbách v Spojených štátoch.
Skupina skladby nenahrávala naraz ako kompletný album, al v tomto prípade sa rozhodla skladby produkovať jednotlivo. Prvé nahrávanie bolo začiatkom roku 2017 v londýnskych AIR Studios. Produkoval ho Elizondo a konalo sa tesne pred odchodom na turné po severnej Amerike. Koncom roku 2017 mala produkcia svoj reštart v Los Angeles. Spolupracoval s nimi Costey, ktorý v minulosti so skupinou Muse nahrával albumy "Absolution" (2003) a "Black Holes and Revelations" (2006).
Obal albumu navrhol výtvarník, Kyle Lambert, ktorý robil vizualizácie pre seriál "Stranger Things". Inšpirovala ho pop kultúra zábavného priemyslu 80. rokov 20. storočia, vo vyobrazení ako mala séria "Návratov do budúcnosti", komédia "Teen Wolf", či Jacksonov "Thriller". Album "Simulation Theory" sprevádzali single „Dig Down“, „Thought Contagion“, „Something Human“, „The Dark Side“ a „Pressure“. Edícia albumu vyšla okrem štandardného setlistu v dvoch ďalších o alternatívne bonusy rozšírených edíciách DeLuxe a Super-DeLuxe. Album získal celkovo pozitívne recenzie hudobnej kritiky.
Zoznam skladieb.
Autorom všetkých nahrávok je Matthew Bellamy.

</doc>
<doc id="624450" url="https://sk.wikipedia.org/wiki?curid=624450" title="Eubios">
Eubios

Eubios ("Eubios") môže byť:

</doc>
<doc id="624451" url="https://sk.wikipedia.org/wiki?curid=624451" title="Vodorovná stabilizačná plocha">
Vodorovná stabilizačná plocha



</doc>
<doc id="624452" url="https://sk.wikipedia.org/wiki?curid=624452" title="Rozdeľovač">
Rozdeľovač

Rozdeľovač môže byť:

</doc>
<doc id="624453" url="https://sk.wikipedia.org/wiki?curid=624453" title="Chivilcoy">
Chivilcoy

Chivilcoy je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires, východnej časti krajiny a východne od federálneho hlavného mesta Buenos Aires. Pri sčítaní ľudu v roku 2010 malo mesto 58 152 obyvateľov. Už v roku 1845 bolo Chivilcoy odčlenené zo správy mesta Luján, čo veľmi pomohlo ukončeniu jeho izolácie, ktorá existovala z dôvodu pomerne veľkej vzdialenosti od Buenos Aires a súčasne podriadenosti od mesta Luján. K oficiálnemu založeniu mesta došlo až 22. októbra 1854. Mesto je známe predovšetkým pre divadelnú tvorbu, hovorí sa mu dokonca ″provinčné hlavné mesto divadla″. Každoročne sa tu vo februári koná karneval, ktorý trvá tri dni od piatka do nedele.

</doc>
<doc id="624454" url="https://sk.wikipedia.org/wiki?curid=624454" title="Teflón">
Teflón



</doc>
<doc id="624455" url="https://sk.wikipedia.org/wiki?curid=624455" title="Strnádka malá">
Strnádka malá

Strnádka malá (iné názvy: strnádka maličká, strnádka hrdzavosluchá; lat. "Emberiza pusilla") je druh spevavca z čeľade strnádkovité. Obýva tundru a tajgu Palearktídy a zimuje v južnej Ázii. Podľa Medzinárodnej únie na ochranu prírody a prírodných zdrojov strnádka malá patrí medzi najmenej ohrozené druhy, celková populácia je stabilná.
Na Slovensku bola prvýkrát dokumentovaná 24. septembra 2016. Jeden mladý jedinec bol odchytený, premeraný a okrúžkovaný na močiari pri osade Béter v Lučenci. Výskyt bol potvrdený Faunistickou komisiou Slovenskej ornitologickej spoločnosti/BirdLife Slovensko..

</doc>
<doc id="624456" url="https://sk.wikipedia.org/wiki?curid=624456" title="Emberiza pusilla">
Emberiza pusilla



</doc>
<doc id="624457" url="https://sk.wikipedia.org/wiki?curid=624457" title="Strnádka maličká">
Strnádka maličká



</doc>
<doc id="624458" url="https://sk.wikipedia.org/wiki?curid=624458" title="Strnádka hrdzavosluchá">
Strnádka hrdzavosluchá



</doc>
<doc id="624460" url="https://sk.wikipedia.org/wiki?curid=624460" title="Košický exarchát">
Košický exarchát



</doc>
<doc id="624461" url="https://sk.wikipedia.org/wiki?curid=624461" title="Olympias (maliarka)">
Olympias (maliarka)

Olympias ("Olympias") bola starogrécka maliarka. 
Rodisko gréckej maliarky Olympiady a ani doba jej tvorby nie je známa. Správu o nej nám poskytuje iba staroveké encyklopedické dielo "Naturalis Historia" od rímskeho spisovateľa Plínia, kde sa stroho uvádza, že bola učiteľkou gréckeho maliara Autobula. 

</doc>
<doc id="624462" url="https://sk.wikipedia.org/wiki?curid=624462" title="Šinzó Abe">
Šinzó Abe

Šinzó Abe (, * 21. september 1954, Tokio† 8. júl 2022, Kašihara) bol japonský politik, bývalý predseda vlády Japonska v rokoch 20122020 a v rovnakom období tiež predseda Liberálno-demokratickej strany (LDP). Úrad premiéra zastával už aj v rokoch 2006 – 2007.Bol najdlhšie pôsobiaci predseda vlády Japonska v histórii.
Život.
Abe sa narodil do politickej rodiny. Jeho starý otec Kan Abe bol poslancom parlamentu, jeho otec Šintaró Abe pôsobil v 80. rokoch 20. storočia ako minister zahraničných vecí vo vláde Jasuhira Nakasoneho. Taktiež jeho starý otec z matkinej strany, Nobusuke Kiši, bol politikom, medzi rokmi 1957 – 1960 bol premiérom Japonska za LDP. Abe absolvoval celú základnú školskú dochádzku v systéme tokijskej súkromnej školy Seikei. Tu, na univerzite Seikei následne tiež vyštudoval politológiu a študoval tiež na University of Southern California v Spojených štátoch amerických. Pracoval v súkromnom sektore až do roku 1982, kedy začal s prácou pre vládnu administratívu (v čase, keď jeho otec bol ministrom). Do politiky vstúpil v roku 1993, kedy vyhral voľby v prefektúre Jamaguči. Abe slúžil pod premiérmi Joširóm Morim a Džuničiróm Koizumim a nakoniec sa stal Koizumiho Najvyšším vládnym tajomníkom. Abe vstúpil do povedomia Japoncov hlavne pre svoj silný postoj, ktorý zastával voči Severnej Kórei, čo ho nakoniec vynieslo až do predsedníctva vládnucej Liberálno-demokratickej strany (LDP) a do úradu premiéra.
Úrad premiéra.
Okrem toho, že Abe bude nasledovať ekonomickú politiku svojho predchodcu Koizumiho, rovnako sa predpokladalo, že zlepší napäté vzťahy s Čínskou ľudovou republikou. Bol 57. predsedom japonskej vlády (v 90. období), keď bol zvolený na zvláštnom zasadaní parlamentu 26. septembra 2006. Stal sa najmladším japonským premiérom od dôb druhej svetovej vojny a prvým, ktorý sa narodil až po vojne. 12. septembra 2007 však náhle rezignoval po mesiacoch škandálov svojej vlády a rastúceho politického tlaku. Vládol iba jeden rok. Nahradil ho Jasuo Fukuda.
Po prehratých voľbách v rokoch 2007, resp. 2009 musela strana LDP odísť do opozície. Vláda Demokratickej strany Japonska však trvala iba tri roky, počas ktorých sa vystriedali hneď traja premiéri. Abe sa vrátil do úradu predsedu vlády potom, čo ním vedená Liberálno-demokratická strana vyhrala predčasné voľby v decembri 2012. Menovaný bol 26. decembra 2012. Pre ním prevádzané ekonomické opatrenia sa vžilo označenie Abenomika.
Jeho popularita v roku 2017 výrazne klesala pre škandály vlády, stúpla však pri nebezpečenstve severokórejských jadrových testov. V septembri roku 2017 oznámil ako predseda vlády zámer rozpustiť vládu pod svojím vedením a vyhlásiť predčasné parlamentné voľby, ku ktorým by malo prísť 22. októbra 2017. Vo voľbách čelil najmä bývalej členke LDP a guvernérke Tokia Juriko Koikeovej. Abe však dokázal presvedčivo zvíťaziť a spolu s koaličným partnerom, stranou Kómeitó, získal v oboch komorách parlamentu dvojtretinovú väčšinu.
28. augusta 2020 Abe oznámil, že kvôli zdravotným problémom odstúpi z postu predsedu vlády a tiež predsedu LDP. Jeho nástupcom v oboch funkciách sa stal v septembri 2020 jeho dlhoročný šéf úradu vlády, Jošihide Suga.
Smrť.
8. júla 2022 podľahol následkom atentátu, ktorý bol na jeho osobu spáchaný. Atentátnik uviedol, že „s ním nebol spokojný“.

</doc>
<doc id="624464" url="https://sk.wikipedia.org/wiki?curid=624464" title="Hedviga Dánska">
Hedviga Dánska

Hedviga Dánska (* 5. august 1581, Frederiksborg, Hillerød, Dánsko† 26. november 1641, Prettin) bola rodom dánska princezná a sobášom saská kurfirstka.
Mladosť a manželstvo.
Narodila sa v paláci Frederiksborg ako siedme dieťa a štvrtá dcéra dánskeho kráľa Frederika II. a Žofie Meklenburskej. Jedna z jej troch sestier, Anna, sa neskôr stala anglickou kráľovnou a jej brat, Kristián IV., dánskym kráľom. Rovnako ako jej súrodenci strávila detstvo mimo Dánsko, u príbuznými jej matky v Meklenbursku.
V septembri 1602 sa v Drážďanoch vydala za svojho bratanca Kristiána II., saského kurfirsta. Deväťročné manželstvo bolo bezdetné. Kristián zomrel v septembri roku 1611.
Vdovstvo.
Keď jej manžel v roku 1611 zomrel, Hedviga sa stala ovdovenou vládnúcou kurfirstkou. Zdieľala vládu spoločne s novým kurfirstom, avšak poddaní ju vnímali ako svoju panovníčku. Správala sa veľmi nezávisle, udeľovala písomne voľné prechody a všetko čo bolo výsadami kurfirsta. Stavala kostoly a pomáhala chudobným, chorým a invalidom. 
Ako sestra dánskeho kráľa Kristiána IV. a švagriná anglického kráľa Jakuba I. Stuarta bola vďaka týmto väzbám pre svojho švagra veľmi dôležitá. Zorganizovala sobáše pre päť z jeho siedmich detí. Kvôli jej pozícii a moci bolo jej územie veľmi ťažko zasiahnuté tridsaťročnou vojnou.
Ako vdova žila v Lichtenburgu; v roku 1631 prišla do Dánska na pohreb svojej matky a v roku 1634 na svadbu svojho synovca Kristiána. 
Zomrela v novembri 1641 na zámku Lichtenburg.

</doc>
<doc id="624468" url="https://sk.wikipedia.org/wiki?curid=624468" title="Charakteristická energia C3">
Charakteristická energia C3

Charakteristická energia C3 v astro-dynamike je mierou nadmernej špecifickej energie, ktorá je potrebná na to, aby sonda unikla od centrálneho telesa.
Jednotkou je meter2 / sekunda2, teda rýchlosť na druhú alebo dvojnásobok energie na jednotku hmotnosti J / kg. 
Inak povedané charakteristická energia C3 je hodnota dvojnásobku kinetickej energie na jednotku hmotnosti, ktorú má sonda po opustený sféry vplyvu telesa, vztiahnuté k tomuto telesu.
Niekde je nazývaná aj ako energia štartu C3 a je definovaná ako štvorec hyperbolickej rýchlosti sondy v nekonečne (v∞) vzhľadom na teleso, z ktorého sa štartuje, C3=v∞2.
V systéme dvoch telies, kde hmotnosť M centrálneho telesa je ďaleko väčšia ako hmotnosť m obiehajúceho telesa, má každý objekt konštantnú špecifickú energiu ε rovnajúcu sa súčtu jeho kinetickej a potenciálnej energie na jednotku hmotnosti:
ε=1/2*v2−μ/r=konštante=1/2*C3
C3=v2−vesc2.
Obežná dráha.
Sonda s nedostatočnou energiou na únik zostane na eliptickej obežnej dráhe, 
C3=-μ/a&lt;0
a - hlavná polos obežnej elipsy
Parabolická dráha.
Sonda, ktorá opúšťa centrálne teleso po parabolickej trajektórii, má presne potrebnú energiu na únik,
C3=0
Hyperbolická dráha.
Sonda, ktorá opúšťa centrálne teleso po hyperbolickej trajektórii, má viac ako dostatok energie na únik,
C3=μ/abs(a)&gt;0
a - hlavná polos odletovej hyperboly
C3=v∞2
v∞ - asymptotická rýchlosť v nekonečnej vzdialenosti. Rýchlosť sondy sa približuje v∞ , pretože je ďaleko od gravitácie centrálneho telesa.
Príklady.
MAVEN, sonda k Marsu, bola vypustená na trajektóriu s charakteristickou energiou 12,2 km2/s2 s ohľadom na Zem. Pri zjednodušení na problém s dvoma telesami by to znamenalo, že MAVEN unikol Zemi na hyperbolickej trajektórii a gravitácia Zeme pomaly znižovala jej rýchlosť smerom k sqrt (12,2 km2/s2)= 3,5 km/s. Gravitačné pole Slnka je oveľa silnejšie ako Zem, tak riešenie s dvoma telesami je nedostatočné. Charakteristická energia vo vzťahu k Slnku je negatívna a MAVEN - namiesto toho, aby smerovala do nekonečna - vstúpila na eliptickú obežnú dráhu okolo Slnka. Maximálna rýchlosť na novej obežnej dráhe je približne 33,5 km/s tým, že k rýchlosti 3,5 km/s sa pripočíta obežná rýchlosť Zeme 30 km/s.
Misia InSight k Marsu začala s maximálnou hodnotou C3 14,3 km2/s2. Sonda Parker Solar Probe má C3 152 km2/s2.
Potrebná charakteristická energia C3 v km2/s2 zo Zeme, aby sa sonda dostala k rôznym planétam: Mars 12, Jupiter 80, Saturn alebo Urán 147, Pluto (s orbitálnym sklonom) potrebuje približne 160-164 km2/s2.

</doc>
<doc id="624469" url="https://sk.wikipedia.org/wiki?curid=624469" title="Antonio Giovinazzi">
Antonio Giovinazzi

Antonio Giovinazzi (* 14. december 1993, Martina Franca, Taliansko) je taliansky automobilový pretekár tímu Alfa Romeo Racing, pilot F1. 
V roku 2015 skončil na druhom mieste v šampionáte európskej F3 a o rok neskôr takisto na druhom mieste v šampionáte GP2. V F1 debutoval na Veľkej cene Austrálie v roku 2017, kedy nahradil Pascala Wehrleina, ktorý sa zo zdravotných dôvodov nemohol zúčastniť pretekov. Odjazdil aj nasledujúcu Veľkú cenu v Číne.
V sezóne 2019 jazdí pre tím Alfa Romeo Racing.

</doc>
<doc id="624471" url="https://sk.wikipedia.org/wiki?curid=624471" title="Veronika Ostrihoňová">
Veronika Ostrihoňová



</doc>
<doc id="624473" url="https://sk.wikipedia.org/wiki?curid=624473" title="Ázijská finančná kríza">
Ázijská finančná kríza

Ázijská finančná kríza bola finančná, menová a hospodárska kríza, ktorá zasiahla krajiny juhovýchodnej a východnej Ázie v rokoch 1997 a 1998. Spustilo ju rozhodnutie thajskej vlády uvoľniť fixný menový kurz, ktorý viazal thajský baht na americký dolár.
Kriza zasiahla predovšetkým tzv. ázijské tigre, ktoré v rokoch bezprostredne pred ňou zaznamenali rýchly ekonomický rast. Najviac poškodenými krajinami boli Thajsko, Indonézia, Južná Kórea a Malajzia. Výrazný negatívny dopad na svoje ekonomiky pocítili taktiež Filipíny, Hongkong a Taiwan. Japonsko v tomto období taktiež zaznamenalo hospodárske problémy, ktoré síce finančná kríza nespôsobila, ale prispela k ich prehĺbeniu.
Pozadie.
Od začiatku deväťdesiatych rokov rástli ekonomiky juhovýchodnej Ázie vysokým tempom, v priemere 5 – 9 % ročne. Po ukončení spoločensko-politickej transformácie, ktorá prebiehala najmä v sedemdesiatych a osemdesiatych rokoch, sa ekonomiky liberalizovali a prilákali investorov, predovšetkým z Japonska a Európy, ktorí do regiónu presúvali produkciu, najmä kvôli lacnej pracovnej sile. Do polovice roku 1997 do regiónu prišlo takmer 400 miliárd dolárov. Ekonomiky boli silno zamerané na výrobu pre export a vďaka technologickému pokroku a investíciám do infraštruktúry sa zvýšila produktivita práce.
Hoci sa analýzy dôvodov, ktoré krízu zapríčinili, rôznia, dajú sa identifikovať tri hlavné oblasti:
Úverová bublina.
Nárast úverov v období pred krízou bol o 8 – 10 % rýchlejší než rast HDP. Peniaze smerovali najmä do trhu s nehnuteľnosťami a do akciových trhov, ktorých hodnota sa v deväťdesiatych rokov zvýšila štvornásobne. Podiel bankových aktív na HDP sa dostal na úroveň 200%. Rast cien nehnuteľností podporoval prílev ďalších investícií a zároveň umožnil vydávanie nových úverov, čo vytvorilo začarovaný kruh.
Fixný menový kurz.
Vlády v regióne zaviedli fixáciu miestnych mien na americký dolár, aby podporili export a prilákali zahraničný kapitál. To síce spočiatku fungovalo, po roku 1995 však začal dolár posilňovať oproti európskym menám a japonskému jenu. Spolu s dolárom posilňovali aj domáce meny, čo predražovalo export a viedlo k postupnému poklesu konkurencieschopnosti na svetových trhoch. Obchodná bilancia východoázijských štátov sa dostala do deficitu.
Chyby v makroekonomickej politike.
Nadužívanie úverov viedlo k tomu, že zadĺženie u zahraničných bánk presiahlo úroveň štátnych devízových rezerv. To neskôr viedlo k tomu, že štáty neboli schopné udržať menový kurz s americkým dolárom a museli devalvovať. Veľké množstvo lacných úverov viedlo k príliš vysokej úrovni investovania a množstvo investícií bolo nerentabilných. Finančné trhy v regióne ostávali naďalej nízko rozvinuté, keďže väčšina finančných transakcií bola štruktúrovaná v tradičných finančných centrách.
Priebeh krízy.
Krízu spustili útoky menových špekulantov na thajský baht v dňoch 14. a 15. mája 1997. Po posilnení amerického dolára špekulanti predpokladali, že výmenný kurz medzi thajskou a americkou menou nezodpovedá reálnemu výkonu ekonomiky. Thajská centrálna banka skutočne nemala dostatok devízových rezerv na udržanie kurzu a 2. júla 1997 kurz bahtu uvoľnila. Ten sa následne prepadol o 40%. Došlo k úniku zahraničného kapitálu z krajiny a ekonomika sa zastavila. V konečnom dôsledku došlo k prepadu HDP, masívnemu prepúšťaniu a akciový trh sa prepadol o 75 %.
Po uvoľnení kurzu thajského bahtu sa presunul tlak na uvoľnenie fixného menového kurzu do Indonézie. Hoci mala indonézska ekonomika lepšie ekonomické ukazovatele než thajská (nízka inflácia, obchodný prebytok, vysoké devízové rezervy), veľa indonézskych firiem malo dlh v dolároch. Centrálna banka uvoľnila menový režim v polovici augusta 1997 a rupia zaznamenala najstrmší prepad o 80 %. Situácia v Indonézii bola najhoršia spomedzi krajín zasiahnutých krízou, v nasledujúcom roku sa ekonomika prepadla o viac ako 13 % a zlá hospodárska situácia viedla k násilným protestom, ktoré viedli k zvrhnutiu dlhoročného prezidenta Suharta.
Navyspelejšou a najindustrializovanejšou krajinou, ktorú kríza výrazne zasiahla, bola Južná Kórea. Napriek vysokému rastu v krajine rástli štrukturálne problémy, najmä nadmerná priemyselná výroba, agresívne investície do rozvoja v zahraničí a dominancia obrovských, ale ťažkopádnych konglomerátov, tzv. chaebolov. Odchod zahraničných investorov a zvýšenie úrokových mier spôsobil nedostatok likvidity, ktorý viedol k poklesu meny, akciového trhu a celkového výkonu hospodárstva. Južná Kórea preklenula pôžičkou od Medzinárodného menového fondu (MMF) v hodnote takmer 60 miliárd dolárov.
Krátko po devalvácii thajského bahtu sa zvýšilo obchodovanie aj s malajzijským ringgitom. Napriek rýchlym a výrazným opatreniam malajskej vlády došlo k poklesu hodnoty malajskej meny, úniku kapitálu a v konečnom dôsledku aj k poklesu ekonomiky. Tá sa z krízy dostávala pomerne dlho a posledné krízové opatrenie bolo zrušené až roku 2005.
Pod sústredený tlak menových špekulantov sa dostal aj Hongkong, ktorý však ako jediný útoku odolal. Jeho ekonomika však v roku 1998 zaznamenala pokles. Filipínska ekonomika ustála krízu bez výrazného poklesu, hoci filipínske peso, nasledujúc ostatné meny v regióne, výrazne devalvovalo. Obavy z toho, že kríza zasiahne aj Čínu, sa nepotrvdili. Čína si udržala fixáciu juanu na americký dolár, čo síce predražilo jej vývoz oproti lacným menách krajín juhovýchodnej Ázie, zahraničný kapitál ostal v krajine a nedošlo k nedostatku likvidity v krajine.
Úloha Medzinárodného menového fondu.
Výraznú úlohu pri záchrane ekonomík juhovýchodnej Ázie zohral Medzinárodný menový fond, ktorý poskytol bezprecedentné množstvo finančných prostriedkov na pomoc ekonomikám Thajska, Južnej Kórey a Indonézie. Pomoc sa skladala z troch položiek: finančná pomoc na podporu platobnej bilancie poskytnutá MMF, finančná pomoc Svetovej banky a Ázijskej rozvojovej banky, a bilaterálna finančná pomoc rôznych krajín.
Pomoc však nebola veľmi účinná z viacerých dôvodov. MMF podmieňuje čerpanie prostriedkov dosiahnutím určitých cieľov, čo chvíľu trvá. Peniaze teda neboli k dispozícii v kritických okamihoch. Úlohu MMF výrazne kritizoval laureát Nobelovej ceny za ekonómiu Joseph Stiglitz, ktorý tvrdí, že primárnym cieľom politiky MMF bolo splatenie dlhov krajín voči západným veriteľom. MMF taktiež podporoval krajiny v prílišnej liberalizácii ekonomík, čo viedlo k prílivu "horúcich peňazí" do regiónu.

</doc>
<doc id="624474" url="https://sk.wikipedia.org/wiki?curid=624474" title="Ciudad Evita">
Ciudad Evita

Ciudad Evita je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2010 malo mesto 68 368 obyvateľov. Mesto bolo založené v roku 1947 ako výsledok činnosti Nadácie Evy Perónovej, ktorá postavila prvotné osídlenie. Ciudad Evita založil zákonom vtedajší prezident Juan Perón a bolo pomenované podľa jeho manželky a prvej dámy Evy Perónovej, ktorú volali Evita. Po vojenskom prevrate v septembri 1955, kedy bol prezident Perón zvrhnutý armádou bolo mesto premenované na "Ciudad General Belgrano". V roku 1973, kedy sa k moci vrátil Juan Perón a jeho stúpenci sa mesto vrátilo k svojmu pôvodnému názvu. Po ďalšom vojenskom prevrate z roku 1976 bolo mesto opätovne premenované, tento raz na "Ciudad General Martín Miguel de Güemes". K pôvodnému názvu sa vrátilo po páde vojenskej diktatúry v roku 1983 a v roku 1997 bolo Ciudad Evita vyhlásené za národnú historickú pamiatku.

</doc>
<doc id="624476" url="https://sk.wikipedia.org/wiki?curid=624476" title="Joritomo Minamoto">
Joritomo Minamoto

Minamoto no Joritomo (, * 9. máj 1147 – † 9. február 1199) bol zakladateľ a prvý šógun Kamakurského šógunátu. Vládol v rokoch 1192 – 1199. Jeho budhistické meno bolo Ógošo Acuši Dai Zenmon (武皇嘯厚大禅門).
Joritomo pochádzal z rodu Minamoto, ktorý bojoval dlhý konflikt s rivalským rodom Taira. Po porážke jeho otca Jošitoma bol Joritomo zajatý a vyrastal na dvore Taira. Postupne si však získaval vplyv u vazalov rodu Taira a po ďalšej vojne, Gempei, si vybudoval armádu rytierov, tzv. samurajov a nastolil hegemóniu rodu Minamoto. Neskôr sa však nepohodol s nevlastným bratom Jošituneom pre jeho nadštandardné vzťahy s cisárom a sám na cisára zanevrel. Jošituneho nakoniec dohnal ku samovražde a zlé vzťahy mal so všetkými rodinnými príslušníkmi.
Po svojom definitívnom víťazstve Joritomo začal požadovať, aby ho oslovovali "Sei I tai šógun", "čiže najvyšší generál, ktorý porazil barbarov". Za šóguna bol vyhlásený 21. augusta 1192. Za svoje hlavné mesto si zvolil Kamakuru (čo dalo názov celému obdobiu japonských dejín) ako kontrast ku Heian-kjó, dnešnému Kjótu, kde sídlil cisár. Joritomo nastolil nový systém vlády, "bakufu", teda "vláda z vojenského stanu". Bakufu fungovala ako druhá vláda štátu, ovládajúca skutočnú moc vrátane armády a polície. Cisár síce ostal oficiálnou božskou hlavou Japonska, skutočnú moc mal v rukách šógun. Tento titul sa stal populárny a preto ho používali aj následníci Joritoma, šógunát ako systém pretrval až do reforiem Meidži z 19.storočia.

</doc>
<doc id="624477" url="https://sk.wikipedia.org/wiki?curid=624477" title="Minamoto no Joritomo">
Minamoto no Joritomo



</doc>
