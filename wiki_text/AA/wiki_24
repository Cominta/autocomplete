<doc id="20417" url="https://sk.wikipedia.org/wiki?curid=20417" title="Titanic (parník)">
Titanic (parník)

Titanic (často nesprávne: "Titanik") alebo RMS "Titanic" (RMS je skratka výrazu Royal Mail Steamer – Kráľovský poštový parník) bol britský luxusný zaoceánsky parník triedy "Olympic" patriaci spoločnosti White Star Line. Jeho úlohou mal byť prevoz cestujúcich a pošty medzi Európou a Severnou Amerikou. Kapacita lode dovoľovala nalodenie 2 453 až 2 603 cestujúcich, batožiny a obmedzený počet kočiarov alebo automobilov. O prevádzku lode a o pohodlie cestujúcich sa staralo 885 až 899 členov posádky. Na trase Európa–Amerika mal konkurovať podobným parníkom spoločnosti Cunard Line ("Mauretanii" a "Lusitanii").
"Titanic" však stroskotal už počas svojej prvej plavby v noci zo 14. na 15. apríla roku 1912. Zahynulo okolo 1 455 cestujúcich a členov posádky. V tom čase išlo o najväčší osobný parník sveta. Postavený bol v lodeniciach Harland and Wolff v Belfaste v Írsku. Prvá cesta, vyplávanie z prístavu 10. apríla 1912, smerovala z anglického Southamptonu cez francúzsky Cherbourg a írsky Queenstown (dnes Cobh v grófstve Cork) do amerického New Yorku s 2 224 ľuďmi na palube. K tragédii došlo 14. apríla 1912 o 23:40 hod., kedy sa "Titanic" zrazil s ľadovcom. Po necelých troch hodinách, nad ránom 15. apríla o 02:20 hod., klesol ku dnu. Príčinou vysokého počtu obetí bol nedostatok záchranných člnov a súhra ďalších okolností.
Skaza "Titanicu" je jednou z najznámejších námorných katastrof. "Titanic" sa stal námornou legendou z niekoľkých dôvodov: stroskotal pri prvej (panenskej) plavbe, hoci bol označovaný za nepotopiteľný, katastrofa priniesla vysoký počet obetí. Katastrofe sa neskôr dostalo širokej mediálnej publicity aj kvôli legendám, ktoré vznikli okolo príčiny a priebehu potopenia, a v neposlednom rade aj objavením zachovalého vraku v hlbinách Atlantiku.
Konštrukcia a stavba lode.
"Titanic" bol postavený v Belfaste v lodeniciach Harland and Wolff na objednávku spoločnosti White Star Line, ako druhý zo série troch lodí triedy Olympic ("Olympic", "Titanic" a "Britannic"). Stavba týchto lodí bola odpoveďou konkurenčnej spoločnosti Cunard Line vlastniacej parníky "Lusitania" a "Mauretania". Projekt "Titanicu" navrhol Lord Pirrie, ktorý bol riaditeľom lodeníc Harland and Wolff i plavebnej spoločnosti White Star. Na stavbe a konštrukcii pracoval šéfkonštruktér Thomas Andrews, stavbyvedúci a vedúci konštrukcie Alexander Carlisle, generálny manažér a vedúci projektant zodpovedný nielen za výzdobu interiéru lode, a ktorý taktiež navrhol mechanizmus spustenia záchranných člnov. Carlisle však v roku 1910 odišiel k spoločnosti Welin Davit &amp; Engineering Company Ltd. a ďalších prác sa na "Titanicu" nezúčastnil.
Titanic bol 269,1 metrov dlhý a 28,25 metrov široký. Hrubá tonáž predstavovala 46 328 BRT pri výtlaku 52 310 ton pri maximálnom ponore . Výška paluby od čiary ponoru bola . Tieto hodnoty vypovedajú o tom, že "Titanic" bol väčší než jeho predchodca "Olympic" a vo svojej dobe bol najväčším námorným plavidlom. Trup bol z bezpečnostných dôvodov rozdelený na 16 záplavových komôr a dno lode bolo zdvojené. Táto konštrukcia mala "Titanicu" zaistiť najvyššiu bezpečnosť a prispela k predstave, že je nepotopiteľný. Túto domnienku zveličil aj odborný časopis "Shipbuilder", ktorý napísal, že „po uzavretí vodotesných dverí v predeloch sa loď stáva prakticky nepotopiteľnou“. Loď sa mala udržať na hladine aj v prípade zaplavenia až štyroch vodotesných komôr súčasne.
Pre pohon lodných skrutiek, pomocné agregáty a dodávku energie bolo inštalovaných celkom 29 parných kotlov (24 obojstranných parných kotlov so 6 ohniskami a 5 jednostranných kotlov s 3 ohniskami) v 6 samostatných kotolniach, celkom so 159 ohniskami. Všetky kotle mali priemer . Dĺžka obojstranných kotlov bola a jednostranných 3,5 metra. Dym z kotlov bol odvádzaný do troch, 19 metrov vysokých, komínov s prirodzeným ťahom. Pomocou ventilátorov sa vháňal vzduch pod rošty ohniska. Okrem troch hlavných komínov bol inštalovaný aj jeden falošný komín na korme slúžiaci ako hlavný vývod ventilácie a komín kuchyne. Loď potom so štyrmi komínmi vyzerala väčšia a dôstojnejšia. V kotloch sa vyvíjala para pre dva štvorvalcové združené parné stroje s trojstupňovou postupnou expanziou, každý s výkonom 15 000 koní s možnosťou reverzácie chodu, a jednu nízkotlakovú turbínu s výkonom 16 000 koní bez možnosti reverzácie. Parná turbína bola umiestnená v piatej vodotesnej komore od zadnej časti, piestové stroje v šiestej. Registrovaný výkon bol 50 000 koní, ale združený výkon všetkých agregátov bol odhadovaný až na 55 000 koní. Loď mala tri lodné skrutky, prostredná s hmotnosťou 22 ton so štyrmi listami, krajné s hmotnosťou 38 ton s tromi listami. Maximálna rýchlosť lode bola odhadovaná na 24 uzlov (/h), tou sa však "Titanic" nikdy neplavil.
Kormidlo mal "Titanic" len jedno, navyše bolo krátke a malé plochou. Kormidlo sa pohybovalo vo štvrťkruhu (± 45°) a bolo ovládané prevodom cez ozubené koleso. Pre obmedzenie vibrácií vznikajúcich prúdením vody za lodnými skrutkami a pre prípad rýchlej zmeny polohy boli do mechanizmu vložené tuhé pružiny, tlmiace tieto vibrácie. Kormidlo bolo ovládané dvoma samostatnými parnými strojmi. V prevádzke však bol využívaný len jeden, druhý bol záložný, a pracovali na spoločný hriadeľ. V prípade núdze bolo možné kormidlo ovládať lanovými prevodmi cez dva navijaky.
So stavbou "Titanicu" sa začalo 31. marca 1909. Stavba bola financovaná J. P. Morganom a jeho spoločnosťou International Mercantile Marine Co. Trup bol spustený na vodu 31. mája 1911 o 12:13. Ďalšie práce na dokončení trvali takmer ďalší rok a boli dokončené 31. marca 1912, kedy nasledovala skúšobná plavba.
Vybavenie.
Komfort.
Už pri návrhu interiéru a vybavenia pre "Titanic" sa počítalo s tým, že by mal predstavovať luxus a bohatstvo. Loď bola vybavená palubným telefónnym komunikačným systémom, knižnicou a holičstvom. Pre cestujúcich prvej triedy bol k dispozícii aj bazén, telocvičňa, ihrisko na squash, turecké kúpele, elektrické kúpele a "Veranda Cafe". Taktiež "Café Parisien" ponúkalo špeciality pre cestujúcich prvej triedy, ktoré mohli konzumovať na slnečnej verande s dekorovaným mrežovaním. Spoločenské miestnosti prvej triedy boli obložené vyrezávaným dreveným obložením, drahým nábytkom a ďalšími dekoráciami. V tretej triede bolo vybavenie skromné, borovicové obloženie a robustný tíkový nábytok.
O rozdiele vybavenosti kajút a poskytovaného komfortu svedčia aj cenové rozdiely lodných lístkov. Cena salónnej kajuty: 4 350 USD / 870 libier šterlingov (v dnešných cenách 128 000 USD); kajuta v prvej triede: 150 USD / 30 libier (v dnešných cenách 4 400 USD); kajuta v druhej triede: 60 USD / 13 libier (v dnešných cenách 1 900 USD) a palubný lístok pre tretiu triedu: 20 – 40 USD / 3 – 8 libier (v dnešných cenách 440 – 1 170 USD).
Loď bola vybavená vtedy špičkovou technológiou. Medzi tieto vymoženosti patrili aj tri elektrické výťahy v prvej triede a jeden v triede druhej. "Titanic" bol kompletne vybavený elektrickým osvetlením. Komunikáciu lode s okolitým svetom zabezpečovali dve rádiové stanice Marconi s výkonom 5 000 wattov. U jednej stanice sa vo smenách striedali dvaja operátori spoločnosti Marconi a ich úlohou bolo odosielanie a prijímanie osobných správ. Táto telegrafická služba bola určená pre cestujúcich prvej triedy. Najdrahší jednosmerný transatlantický prenos stál 870 libier, čo zodpovedá 63 837 librám v roku 2011, alebo 1 363 dolárov, t. j. 30 917 dolárov v roku 2011.
K ďalšiemu vybaveniu patril priestor pre venčenie psov, fotolaboratórium, nemocnica s operačnou sálou namiesto bežnej lodnej ošetrovne, mraziace skladisko rezaných kvetín, ubytovacie priestory pre služobníctvo prvej triedy a iné.
Záchranné člny.
"Titanic", rovnako ako iné plavidlá na prepravu cestujúcich po vode, musel byť vybavený záchrannými člnmi. Spoločnosť White Star pri schvaľovaní počtu záchranných člnov a ich kapacity vychádzala z vtedy platných námorných predpisov a požiadaviek "Board of Trade". Tieto predpisy vyžadovali len takú kapacitu záchranných člnov, ktorá zodpovedá výtlaku plavidla a predpokladanému množstvo prepravovaných cestujúcich. Pre toto určenie boli však nesprávne použité údaje od sesterskej lodi "Olympic" z roku 1911, keď počet cestujúcich na "Olympicu" nepresiahol 1 100 osôb. Výsledkom bola inštalácia iba 20 záchranných člnov s celkovou kapacitou 1 178 osôb, to je približne 1/3 celkovej kapacity "Titanicu". V čase katastrofy bolo na "Titanicu" vyše 2 200 osôb. Podľa platných predpisov "Board of Trade" bolo stanovenie počtu záchranných člnov správne, pretože britské lode s výtlakom nad 10 000 ton mali niesť 16 člnov s celkovou tonážou 5 500 ft³ (kubických stôp), t. j. a k tomu ďalšiu dostatočnú kapacitu iných záchranných plavidiel s kapacitou 75 %, ktorá je znížená na 50 % u lodí s vodotesnými prepážkami, oproti kapacite záchranných člnov. V tomto prípade mohla spoločnosť "White Star Line" využiť výnimky pre lode s vodotesnými prepážkami a celkovú kapacitu v záchranných prostriedkoch znížiť až na 756 osôb. Podľa týchto predpisov mohla spoločnosť "White Star Line" inštalovať aj menej člnov ale poskytla ich viac, než jej bolo predpismi ukladané. Ani toto zvýšenie, nad požiadavku predpisov, nebolo neskôr dostačujúce.
Z 20 člnov bolo 14 veľkých drevených člnov s kapacitou 65 osôb, dva tzv. pohotovostné kutre s kapacitou 40 osôb a štyri Engelhardtove skladacie člny s kapacitou 47 osôb. Tieto mali plátené bočnice s korkovou obrubou a mohli slúžiť buď ako plť pri spustení bočníc alebo ako čln pri ich zdvihnutí.
Veľké člny a kutre boli označené číslami 1 až 16. Člny s párnymi číslami boli upevnené na ľavoboku, s nepárnymi na pravoboku. Skladacie člny boli označené písmenami A, B, C a D. Dva pohotovostné kutre boli úplne vpredu vedľa kormidlovne, po jednom na pravoboku a jednom na ľavoboku. Štrnásť veľkých člnov bolo rozdelených po siedmich na každý bok lode, tri vpredu a štyri vzadu. Skladacie člny boli rozdelené po dvoch na pravobok a ľavobok. Člny C a D boli uložené vedľa kutrov, v druhom rade, a mali byť spúšťané rovnakými člnovými žeriavmi. Skladacie člny A a B boli nevýhodne umiestnené až na streche dôstojníckych kajút, v treťom rade, a aj za normálnych podmienok bolo ťažké tieto člny, vážiace asi 1 350 kilogramov, dostať na člnovú palubu medzi ramená člnových žeriavov a spustiť na hladinu.
"Titanic" bol vybavený modernými Welinovými dvojitými člnovými žeriavmi. Ich ramená mohli byť vyklonené na obidve strany, tak aby mohli obsluhovať druhý rad záchranných člnov umiestnený vnútri na palube. Od toho však bolo upustené, pretože člnová paluba by bola preplnená, čím by sa zmenšil priestor pre promenádu cestujúcich a zhoršil výhľad na oceán.
Čerpadlá.
"Titanic" bol vybavený systémom piatich balastných nádrží s čerpadlami a ďalšími troma čerpadlami, každé s prečerpávajúcou kapacitou 150 ton/hod. Kapacita všetkých súčasne pracujúcich čerpadiel dosahovala celkovej výtlačnej kapacity 1 700 ton morskej vody za hodinu. Dve hlavné potrubia balastných nádrží s priemerom 10″ (~), s ventilmi rozvodu vody, boli položené v celej dĺžke trupu nad prepážkami.
Uvádza sa, že v priebehu katastrofy sa podarilo pomocou čerpadiel spomaliť zaplavenie 6. kotolne v prvých desiatich minútach po zrážke s ľadovcom a znížiť rýchlosť zaplavovania 5. kotolne. Ani odčerpávanie vody nemohlo zachovať potrebný vztlak trupu, spomalilo však zaplavovanie. Čerpadlá pracovali až do 23:50, kedy boli zaplavené a vyradené z činnosti.
Porovnanie s "Olympicom".
RMS "Titanic" a RMS "Olympic" boli sesterské lode, pričom "Olympic" bol dokončený skôr (31. mája 1911). Určitú dobu boli obe lode vyrábané súčasne vedľa seba v rovnakej lodenici. Obe lode mali trup rovnako dlhý (rozdiel ), len "Titanic" mal väčšiu registrovanú hmotnosť (BRT) a obe lode mali aj veľmi podobný vzhľad. Líšili sa v tom, že predná promenáda na palube A "Titanicu" bola uzavretá pre ochranu cestujúcich pred počasím, paluby B mali iné usporiadanie a na "Olympicu" nebola "Café Parisien". Pri stavbe "Titanicu" boli odstránené aj niektoré konštrukčné nedostatky zistené na "Olympicu". Svetlá na palube A "Titanicu" boli guľaté, na "Olympicu" oválne. Kormidlovňa na "Titanicu" bola pretiahnutejšia – užšia a dlhšia. Ďalšie vykonané úpravy prispeli k tomu, že "Titanic" bol pri spustení na vodu v roku 1912 o 1 004 BRT väčší, a loď sa javila užšia a dlhšia.
Spustenie na vodu.
Trup "Titanicu" bol spustený na vodu rieky Lagan dňa 31. mája 1911 o 12:13, kedy dal predseda správnej rady lodenice William James Pirrie pokyn na začatie spustenia. Udalosti prihliadalo množstvo pozvaných osôb a zvedavých občanov. Spustenie lodi však prebehlo bez obvyklých obradov ako je, napríklad krst lode. Spoločnosť White Star Line síce nikdy svoje lode nekrstila, ale neskôr bola absencia krstu laikmi považovaná za jednu z príčin katastrofy. Po spustení bol "Titanic" odvlečený do lodeníc Harland and Wolff na dokončenie. Bolo nutné osadiť kotle, parné stroje, namontovať stožiare, komíny a zariadiť a vybaviť interiéry a iné. Tieto práce trvali skoro ďalší rok.
Skúšky.
Následne, po dohotovení dokončovacích prác, začali 1. apríla 1912 zaťažkávacie skúšky a 2. apríla bol "Titanic" po skúškach uznaný plavbyschopným, a dostal povolenie k plavbe Victoriiným kanálom z Belfastu do Írskeho mora, a krátko po polnoci 3. apríla 1912 priplával "Titanic" do Southamptonu.
Skúšky prebiehali bez obsluhujúceho personálu cestujúcich. Na palube "Titanicu" bolo 78 kuričov, lodných strojníkov a 41 členov posádky. Na lodnej palube boli prítomní zástupcovia rôznych spoločností, napríklad Harold A. Sanderson z I.M.M, Thomas Andrews a Edward Wilding z Harland and Wolff. Pre chorobu sa ospravedlnili J. Bruce Ismay a Lord Pirrie. Jack Phillips a Harold Bride boli operátori rádiostanice Marconi a vykonávali jemné doladenie stanice. Hlavnou osobou bol Francis Carruthers z "Board of Trade", ktorý po preverení lode podpísal dokument "Agreement and Account of Voyages and Crew", oprávňujúci loď na plavbu s cestujúcimi po dobu dvanástich mesiacov.
Po šiestich hodinách plavebných skúšok na mori opustil "Titanic" napoludnie Belfast a vydal sa na 550 míľ dlhú cestu do Southamptonu pod velením kapitána Herberta Haddocka. 10. apríla bola vykonaná posledná inšpekcia lode, ktorú vykonal sám konštruktér "Titanicu", Thomas Andrews.
Prvá a posledná plavba.
Prvá, a zároveň aj posledná, plavba smerovala z anglického Southamptonu cez francúzsky Cherbourg a írsky Queenstown (dnes Cobh) do amerického New Yorku. Na plavbu sa "Titanic" vydal 10. apríla 1912 pod velením kapitána Edwarda J. Smitha, ktorý bol komodorom flotily White Star Line a predtým slúžil na "Olympicu".
V Európe.
V Anglicku bolo tradíciou, že spoločnosť White Star Line vypravovala zvláštny vlak z Londýna do prístavu tak, aby cestujúci, ktorí strávili poslednú noc na pevnine, v hoteli, mali zaistenú dopravu k jej lodiam.
Na palubu bolo nalodených vyše 1 300 cestujúcich, z toho viac ako 300 v prvej triede, takmer 300 osôb v druhej triede a vyše 700 v triede tretej. "Titanic" teda nebol na svojej prvej plavbe kapacitne úplne vyťažený, spoločne s posádkou bolo potom na palube až 2 223 ľudí. Velenie lode bolo v rukách kapitána Edwarda J. Smitha, ktorý mal k ruke 7 dôstojníkov (vrchný dôstojník H. T. Wilde, 1. dôstojník William McMaster Murdoch, 2. Charles Herbert Lightoller, 3. Herbert John Pitman, 4. Joseph Grove Boxhall, 5. Harold Godfrey Lowe, 6. James Pell Moody). Na palube lodi sa nachádzal aj generálny riaditeľ lodnej spoločnosti White Star Line lord J. Bruce Ismay a šéfkonštruktér Thomas Andrews, projektant R. R. C. Chisholm, elektrikári W. H. M. Parr a E. H. Watson, zámočníci A. F. Cunnigham, A. W. Frost, R. J. Knight a inštalatér Francis „Frank“ Parkers.
Prvá plavba bola úspešná len pre niekoľko málo cestujúcich, ktorí sa plavili len zo Southamptonu do Cherbourgu alebo Queenstownu a ďalšej plavby sa nezúčastnili. Prístav v Queenstowne nebol stavebne vybavený pre tak veľkú loď a naloďovanie a vyloďovanie neprebiehalo u móla, ale pomocou člnov, ktoré pasažierov prevážali medzi loďou a pevninou. Po vyplávaní z Queenstownu smer New York bolo na palube 2 201 osôb; 1 316 cestujúcich a 855 členov posádky.
Na prvej plavbe "Titanicu" cez Atlantický oceán bolo veľa významných cestujúcich z prvej triedy ako boli:
Plavby sa naopak nezúčastnil bankár J. P. Morgan, ktorý na poslednú chvíľu plavbu zrušil.
Streda 10. apríla.
Plavba "Titanicu" začínala 10. apríla 1912 o 12:14 vyvedením lode z prístavných vôd v Southamptone pod velením lodivoda Georgea Bowyera. "Titanic" bol príliš veľký a neohrabaný, aby mohol sám vymanévrovať z prístavu. Z tohto dôvodu mu tu, ale aj v iných prístavoch, pomáhalo niekoľko remorkérov. Tu došlo k prvému incidentu, ktorý mohol predčasne plavbu ukončiť. Neďaleko plavebnej trasy "Titanicu" boli ukotvené ďalšie dva parníky, "New York" a "Oceanic". Pri obiehaní "New Yorku" došlo vplyvom prúdenia vody, hnanej skrutkami "Titanicu", k saciemu efektu, ktorý bol natoľko silný, že sa pretrhli kotviace laná "New Yorku" a jeho zadná časť sa začala nebezpečne približovať k "Titanicu". Hroziacu kolíziu odvrátil kapitán E. J. Smith, ktorý nechal zastaviť stroje na "Titanicu" a jeden z remorkérov, ktorý oboplával "New York" a pomocou lana ho ťahal späť ku brehu. Obe lode sa nakoniec minuli vo vzdialenosti desiatok metrov. Kolízii s "Titanicom" bolo síce zabránené, ale "New York" sa následne oprel o bok "Oceanicu", našťastie bez väčších škôd.
Pri plavbe cez Lamanšský prieliv do Francúzska zistil George Symons, člen hliadkovej služby, že v pozorovacom koši „vraňom hniezde“ na prednom stožiari chýbajú ďalekohľady. Vyhľadal a požiadal 2. dôstojníka Lightollera o zabezpečenie ďalekohľadov, a ten túto požiadavku ďalej odovzdal 1. dôstojníkovi Murdochovi. Zatiaľ bol George Symons oboznámený s tým, že vec sa rieši. Pri plavbe z Belfastu bol pozorovací kôš ešte ďalekohľadmi vybavený, ale keď 2. dôstojník Blair opúšťal v Southamptone loď, uložil tieto ďalekohľady v kajute. Jeho nástupca, 2. dôstojník Lightoller, však o tomto nevedel, a tak hliadky v pozorovacom koši zostali bez ďalekohľadov.
V podvečer doplával "Titanic" do francúzskeho Cherbourgu, kde boli doplnené ďalšie zásoby a nalodení ďalší cestujúci. Po krátkej zastávke sa potom o 21:30 vydal k pobrežiu Írska.
Štvrtok 11. apríla.
11. apríla 1912 mal "Titanic" poslednú zastávku pri európskom pobreží, v írskom prístave Queenstown. V prístave, kde je menšia hĺbka, sa opäť prejavila veľká sacia sila lodných skrutiek a bolo zvírené veľké množstvo piesku. Tento jav znepokojil cestujúcich a posádka musela vysvetľovať príčinu tohto javu. Neskôr sa zistilo, že "Titanic" pri plavbe v queenstownskom prístave dokonca ťahal potopený ťahací čln asi 800 metrov. Rovnako ako pri predchádzajúcej zastávke v Cherbourgu, boli aj tu doplnené zásoby, nalodených bolo posledných 130 cestujúcich a 1 400 vriec pošty.
O 12:30 vyplával západným smerom do Atlantiku, smer New York.
Cez Atlantik.
Ešte popoludní 11. apríla plával "Titanic" neďaleko pobrežia Írska, a až k večeru, keď na juhozápade preplával okolo Fastnet Rocku, sa definitívne dostal do vôd Atlantického oceánu.
Piatok 12. apríla.
Plavba prebiehala bez komplikácií, cestujúci 1. a 2. triedy si dopriali komfortu poskytnutého lodnou spoločnosťou a nimi zaplateného. Ale aj o cestujúcich 3. triedy bolo veľmi dobre postarané. To, čo cestujúci nevedeli a čo bolo hlavne určené pre kapitána a dôstojníkov "Titanicu", boli správy o ľadovom poli pred nimi. Tieto správy prichádzali rádiodepešami, konkrétne z parníku "Touraine". Informácie o výskyte ľadu boli zaznamenané na mape, dôstojníci sa však zhodli, že neleží v plánovanej trase plavby. Od poludnia 11. apríla do poludnia 12. apríla preplával "Titanic" 386 míľ.
Sobota 13. apríla.
Plavba prebiehala rovnako pokojne ako v predošlý deň. Od poludnia 12. apríla do poludnia 13. apríla preplával "Titanic" 519 míľ.
Nedeľa 14. apríla.
Počasie bolo stále dobré, v dopoludňajších hodinách slúžil kapitán E. J. Smith bohoslužbu v jedálni, a potom bola jedáleň opäť pripravená na stolovanie. Podľa zaznamenávaných rýchlostných údajov sa rýchlosť "Titanicu" stále zvyšovala a k poludniu 14. apríla preplával ďalších 546 míľ. Generálny riaditeľ J. Bruce Ismay a kapitán E. J. Smith síce v prvých dňoch po vyplávaní predpokladali vyššiu rýchlosť, napriek tomu kapitán pri zachovaní dobrého počasia predpokladal, že dosiahne rekordného času plavby do New Yorku. Hoci sa zapálenie pod ďalšími kotlami, k zvýšeniu rýchlosti, plánovalo až na 15. alebo 16. apríla, bolo pod kotlami zapálené už 14. apríla a "Titanic" už plával rýchlosťou 21 uzlov.
Už v priebehu dopoludnia prichádzali ďalšie rádiodepeše – „marconigramy“ sa znepokojujúcimi informáciami o výskyte ľadového poľa. 9:00, správa lode "Caronia": "ľadové pole v oblasti 42°0′ s. š., 49°0′ z. d. až 42°0′ s. š., 51°0′ z. d.", 11:40 potvrdzuje parník "Noordam" predchádzajúcu správu, o 13:42 bola prijatá správa parníku "Baltic": "Mierny, premenlivý vietor, jasné a dobré počasie" a odovzdal správu gréckej lodi "Athenai": "ľadové pole v oblasti 41°51′ s. š., 49°0′ z. d.", o 13:45 správa nemeckého parníku "Amerika": "stretnutie sa s dvoma veľkými ľadovcami na pozícii 41°27′ s. š., 50°8′ z. d.". O tomto čase plával "Titanic" rýchlosťou približne 22 uzlov a blížil sa k plytčinám v kurze 242°, kde mal zmeniť kurz na 265°, New York. Asi 200 míľ severne od tejto trasy sa nachádzali ľadové polia, na ktoré upozornila loď "Caronia". Tieto informácie ukazovali, že ľadové polia sa vyskytujú nezvyčajne južnejšie, než sa očakávalo.
Velenie "Titanicu" malo dostatok informácií o výskyte ľadovcov, ale so správami nebolo účelne zaobchádzané. Napríklad, správu z parníku "Baltic", ktorý taktiež patril spoločnosti White Star Line, kapitán Smith potvrdil, ale ponechal si ju u seba a po obede ju odovzdal J. B. Ismayovi, riaditeľovi spoločnosti. Ten si ju síce prečítal, ale ponechal taktiež u seba a popoludní ju ukázal niektorým cestujúcim. Potom na ňu zabudol. Správa sa tak nedostala na kapitánsky mostík k veliacemu dôstojníkovi. Pri správe z parníku "Amerika" nie je taktiež úplne zrejmé, či bola doručená až na kapitánsky mostík. Správa bola totiž zachytená na rádiostanici, ktorá bola určená pre „občiansku prevádzku“, teda na vlnách, ktoré neboli určené pre námornú prevádzku.
Pred večerným striedaním služieb, o 17:50 zmenil "Titanic" kurz na 289°. O šiestej hodine večer prebehlo striedanie dôstojníkov na mostíku. Do služby nastúpil 2. dôstojník Lightoller, dôstojníci H. G. Lowe a H. J. Pitman, ku kormidlu nastúpil 2. kormidelník Robert Hitchens. O tomto čase plával "Titanic" v kurze 289° a kurz mal udržiavať aj naďalej. Pri striedaní služieb nastúpili do pozorovacieho koša na prednom stožiari Jewell a Symons. 5. dôstojník Lowe sa po nástupe do služby zastavil v mapovni, kde zazrel lístok s poznámkou „ľad“ s udanými súradnicami. Vykonal výpočet, z ktorého mu vyšlo, že k miestu stretnutia s ľadom dôjde až po ukončení jeho služby a ďalej sa o toto nezaujímal. Okolo siedmej hodiny prišiel na mostík 1. dôstojník Murdoch a vystriedal Lightollera, ktorý odišiel na večeru. Murdoch si bol vedomý toho, že sa blíži k ľadovému poľu. Pre zlepšenie pozorovania požiadal námorníka Samuela Hemminga, aby uzavrel všetky otvory, ktorými na prednú palubu prenikalo svetlo. O 19:30 bola zachytená správa parníku "Californian" a parníku "Antillian": "tri veľké ľadovce na pozícii 42°3′ s. š., 49°9′ z. d.".
Okolo ôsmej hodiny večer prebehlo ďalšie striedanie a na miesta mladších dôstojníkov nastúpili Boxhall a Moody, boli vystriedané hliadky vo vraňom hniezde a taktiež kormidelník Robert Hitchens. Na mostíku zostal dôstojník Lightoller, ktorému končila služba až o 22:00. Moody bol Lightollerom požiadaný, aby podľa posledných údajov vykonal prepočet vzájomnej polohy lode a oblasti ľadovcov. Podľa výsledku malo k stretnutiu dôjsť až pred jedenástou hodinou. Okolo 21:00 hovoril kapitán Smith s 2. dôstojníkom Lightollerom o vývoji počasia, znížení teploty nad oceánom a o pravdepodobnom stretnutí s plávajúcim ľadom. Vzhľadom na to, že nevial vietor, bola hladina oceánu pokojná. V prípade vĺn na hladine by sa tieto vlny trieštili o ľadovec a vzniknutá pena by bola lepšie pozorovateľná, rovnako tak tmavý ľadovec na nej. O 21:40 bola prijatá ďalšia správa o výskyte ľadu z parníku "Mesaba": "ľad v oblasti 41°25′ s. š., 49°30′ z. d. až 42°25′ s. š., 49°30′ z. d., veľké kusy ľadu a značný počet veľkých ľadových hôr, ľadové polia".
O 22:15 sa parník "Californian" dostal do ľadového poľa, o 22:30 prišla správa z parníku "Rappahannock": „preplávali sme ľadovým poľom a medzi niekoľkými ľadovými horami“. Okolo 23:00 spozoroval kapitán parníka "Californian" na obzore svetlo, jeho 3. dôstojník sa neskôr domnieval, že išlo o svetlá osobného parníku. O 23:30 sa radista Cyril Evans na palube parníku "Californian" snažil varovať "Titanic" pred ľadovými poľami. Radista "Titanicu" ho však prerušil a o 23:35 Evans ukončil vysielanie a unavený išiel spať. "Titanic" pláva stále rýchlosťou okolo 21 – 22 uzlov smerom k ľadovému poľu.
Ľadovec.
Pár minút po varovaní od "Californianu" hliadka v prednom vraňom hniezde (v zložení Reginald Robinson Lee a Frederick Fleet) spozorovala hmlový opar vpredu, pred prednou časťou (známka blízkosti ľadovca, hmla navyše znižuje dohľadnosť). Fleet potom rozoznal ľadovú masu pred nimi a o 23:39 troma údermi zvona signalizoval „Predmet pred loďou“. Zároveň pomocou telefónu odovzdal 6. dôstojníkovi J. P. Moodymu na mostík hlásenie „Ľad priamo pred nami“. Zvuk zvona vyburcoval 1. dôstojníka Murdocha, ktorý pribehol na mostík. Murdoch po vypočutí správy okamžite prikázal strojovni „STOP“ a kormidelníkovi Robertovi Hitchensovi zavelil „Úplne vpravo“, čo v lodnej terminológii v roku 1912 znamená "zadná časť doprava, predná časť doľava". Sled vydaných povelov však bol pre "Titanic" tragický. Moody potvrdil uskutočnenie Murdochovho rozkazu „Úplne vpravo“. Následne Murdoch vydal povel strojovni „Plný spätný chod“ a ku kormidlu „Úplne vľavo“.
Zrážka.
Od hlásenia z vranieho hniezda do kolízie s ľadovcom uplynulo 37 sekúnd.
"Titanic" mal veľkú hmotnosť a teda aj veľkú zotrvačnosť, malé kormidlo, ľadovec bol spozorovaný neskoro a 1. dôstojník nevydal úplne správne povely. To malo za následok, že sa "Titanic" veľmi pomaly začal odkláňať od svojho pôvodného kurzu, prednou časťou doľava. Zmena kurzu nestačila na to, aby sa "Titanic" ľadovej kryhe vyhol. "Titanic" narazil do ľadovca pravým bokom hneď za prednou časťou. K nárazu došlo v okamihu, keď dôstojník vydal povel k spätnému chodu strojov a vzápätí uzavrel vodotesné prepážky. Aj keď posádka a cestujúci nepocítili priamy náraz, ale iba chvenie lode v priebehu 10 sekúnd, vznikla trhlina pod čiarou ponoru, ale nad úrovňou dvojitého dna, v dĺžke 90 metrov, ktorá zasahovala až do vodotesnej komory č. 6, zásobníka uhlia pre piatu kotolňu. Trhlina sa tiahla približne vo výške 3 metrov nad kýlom.
Aj keď na horných palubách nevyzeral náraz nijako "dramaticky", v podpalubí tomu bolo inak. Na palube D, ktorá slúžila ako ubytovacie priestory kuričov, bol náraz cítiť veľmi silno. Kurič John Thompson neskôr uviedol, že nárazom niektorí vypadli z lôžok. Hlavný kurič William Small všetkým prikázal „dole“ (do kotolne), ale toto už nebolo možné, pretože priestory pod prielezmi už zaplavovala voda.
Ihneď po náraze prišiel kapitán Smith na mostík, aby zistil, čo sa stalo. Ešte predtým uzavrel 1. dôstojník vodotesné dvere v predeloch jednotlivých komôr. Komory však boli vodotesné len medzi sebou, ale zhora, smerom k palubám, tomu tak nebolo. Plniace sa predné komory zaťažovali trup lode tak, že ten začal klesať prednou časťou pod hladinu a voda sa postupne začala prelievať do ďalších komôr cez hornú hranu.
Pondelok 15. apríla.
Prehliadka poškodenej prednej časti priniesla zistenie, že "Titanic" nemožno udržať na hladine ani pri odčerpávaní vody balastnými čerpadlami. Šéfkonštruktér Andrews odhadoval, že loď sa udrží na hladine približne jednu až jeden a pol hodiny a, že čerpadlá môžu pridať len pár minút pred potopením. Výkon čerpadiel síce dovoľoval prečerpanie 1 700 ton vody za hodinu, ale v priebehu 10 minút po náraze dosahovala úroveň zatopenia prednej časti až 14 metrov v 5 predných oddieloch a hladina rýchlo stúpala. Toto množstvo vody už nemohli čerpadlá pojať.
Záchranné člny.
Okolo polnoci, približne 20 minút po zrážke už prenikla voda do obytných priestorov 3. triedy. Kapitán s Andrewsom sa zhodli na tom, že by mohla vzniknúť panika, pretože počet miest v záchranných člnoch nebol dostačujúci. Všetci cestujúci aj posádka dostali záchranné vesty, ale to nemalo veľký význam. V ľadovej vode severného Atlantiku mohli netrénovaní ľudia prežiť asi 5 – 10 minút a aj najodolnejší jedinci nemohli podchladeniu odolávať dlhšie ako dvadsať minút.
Päť minút po polnoci vydáva kapitán rozkaz na prípravu záchranných člnov, o 00:10 bolo vykonané vyklonenie člnov a o 00:25 rozkaz na opustenie lode, podľa lodných zvyklostí „ženy a deti prvé“. O 00:30 sa prvé člny začali plniť deťmi a ženami, o 00:45 dosadol na hladinu prvý záchranný čln číslo 7 na pravoboku, kde riadili nástup dôstojníci Lowe a Pitman, s kapacitou 65 osôb, ale naplnený iba 28 cestujúcimi. Na ľavoboku riadil nastupovanie do člnov 2. dôstojník C. H. Lightoller, ktorý podľa rozkazu "ženy a deti prvé" radšej spustil čln neúplne obsadený, než aby dovolil nastúpiť mužom, aj v prípade, že ďalšie ženy ani deti práve nečakali na nastúpenie. Záchranné člny č. 6 a 5 na ľavoboku boli spustené o desať minút neskôr. Čln č. 1 na pravoboku bol piatym spusteným, iba s 12 cestujúcimi. Naopak, čln č. 11 bol preplnený 70 cestujúcimi. Skladací čln D bol posledným spusteným člnom. Spúšťanie člnov sa na "Titanicu" neobišlo bez ťažkostí: nebolo posádkou nacvičené a ani cestujúci, pod vplyvom stále svietiacich svetiel na palube, nechceli nastupovať do člnov a ponoriť sa do tmy nad oceánom a taktiež sa niektoré manželské páry nechceli rozdeliť. Nastupovanie sťažovala aj nevhodná organizácia záchranných prác, aj keď stevardi John Edward Hart a William Denton Cox úspešne viedli skupiny cestujúcich z tretej triedy do záchranných člnov. Z rôznych dôvodov sa nepodarilo spustiť skladacie člny A a B. Z "Titanicu" sa v člnoch zachránilo 706 cestujúcich a členov posádky. Posledné dva záchranné člny už neboli použiteľné, skladací čln B bol hore dnom, ďalšie čiastočne zaplavené potom, čo bolo plátno bočníc pretrhnuté pádom zo strechy kajút dôstojníkov.
Radisti.
Medzitým, o 00:15, začali radisti Jack Phillips a Harold Bride vysielať medzinárodný núdzový signál „CQD“, ktorý postupne zachytilo niekoľko lodí ako "Mount Temple" spoločnosti Canadian Pacific, "Frankfurt" spoločnosti Norddeutscher Lloyd, "Virginian" spoločnosti Allan Line, sesterská loď "Olympic", ruský parník "Birma" i japonská loď "Ypiranga". Popri tradičných znakoch CQD vysielal Jack Phillips aj nový signál „SOS“ – na upozornenie druhého radistu, že tento signál bol už skôr u White Star Line použitý v roku 1909 pri stroskotaní lode SS "Florida". Ako prvý toto volanie zachytil radista Cottam na parníku "Carpathia" v tom istom čase, kedy bolo odvysielané. Ihneď informoval kapitána Arthura Rostrona o núdzovom vysielaní a ten okamžite nariadil zmenu kurzu. "Carpathia" bola najbližšou loďou, ktorá sa mohla ponáhľať na pomoc. Vzdialenosť 58 míľ () však nemohla prekonať skôr, ako za 4 hodiny. O 00:26 vysielali radisti opravenú polohu "Titanicu" a žiadali o pomoc parník "Frankfurt". Oznámili mu, že sa "Titanic" potápa. Lode v dosahu odpovedali, že priplávajú na pomoc, ale žiadna nebola tak blízko, aby dosiahla "Titanic" skôr, než sa potopil. Jediným suchozemským miestom, ktoré zachytilo núdzové volanie z "Titanicu", bola rádiová stanica Cape Race na Newfoundlande. Hoci na niektorých lodiach pochopili vážnosť situácie okamžite, na iných ešte o 01:30, teda 90 minút po prvom vysielaní CQD, nemali o situácii reálny obraz. Z "Olympicu", sesterskej lode, sa pýtali, či pláva "Titanic" južným smerom a z parníku "Frankfurt" stále žiadali o viac informácií.
O 02:05 kapitán Smith osobne navštívil radistov, aby im oznámil, že už urobili všetko, čo mohli, a nariadil im opustiť kabínu a pokúsiť sa o záchranu. To isté zopakoval svojím dôstojníkom a všetkým členom posádky, ktorých stretol. V ten moment zostávalo "Titanicu" do potopenia už len 15 minút.
Potopenie.
Keď voda siahala po provovú nadstavbu, loď sa naklonila asi 10˚ na ľavobok, keďže sa na chodbu zvanej "Scotland Road" na ľavoboku dostalo veľké množstvo vody. Približne 130 minút po náraze sa začala voda prelievať zo šiestej do siedmej komory. Okolo 02:10 siahala hladina po člnovú palubu a krátko potom sa zrútil predný komín, keď popraskali jeho kotviace laná. Komín pádom rozdrvil niekoľko ľudí na palube a aj vo vode. O 02:17 sa začala dvíhať z vody zadná časť a začali sa vynárať lodné skrutky. Na palube sa ľudia snažili dostať na zadnú časť "Titanicu" alebo skákali cez palubu v nádeji, že sa ešte dostanú do niektorého záchranného člnu na hladine. So zvyšujúcim sa náklonom začali padať nezaistené predmety na palube a aj vnútri lode. S ďalším zaplavovaním podpalubia došlo k zaplaveniu posledných kotolní, a tým boli vyradené aj generátory na výrobu elektrickej energie – "Titanic" sa ponoril do tmy. Loď tak zostala visieť v náklone 20 – 30˚. Krátko potom sa trup "Titanicu" rozlomil za polovicou dĺžky trupu. Predná časť išla okamžite pod hladinu. Zadná časť sa po odľahčení na chvíľu narovnala, ale ako roztrhnutým trupom prenikala voda dovnútra, začala sa po chvíli potápať a vo zvislej polohe sa ponorila. 15. apríla 1912 o 02:20 zmizol "Titanic" pod hladinou.
Po potopení "Titanicu" sa iba dva z 20 člnov vrátili na miesto potopenia a hľadali tých, čo prežili. Záchranný čln číslo 4 bol pomerne blízko a vyzdvihol päť ľudí; dvaja z nich neskôr zomreli. Asi o hodinu neskôr sa vrátil ešte záchranný čln číslo 14 a zachránil štyri osoby, z ktorých jeden neskôr zomrel. Niektorým sa to podarilo, niektorí boli odmietaní v obave, že by mohlo dôjsť k preplneniu člna a jeho prevráteniu. Posádky člnov sa snažili odplávať čo najďalej od miesta potopenia z obavy zo sacieho efektu; ako sa neskôr ukázalo, tento efekt bol veľmi malý.
Najnovšie poznatky a alternatívne teórie.
Podľa najnovších poznatkov vznikol na prove lodi približne 10 dní pred vyplávaní požiar v uhoľnom skladisku, ktorý oslabil trup lode a zapríčinil tak jej skazu. Ľadovec sám o sebe by bol v skutočnosti príliš mäkký na to, aby pri takej malej rýchlosti prerazil oceľové pláty lode a ich oslabenie pomocou ohňa sa ukázalo ako logické vysvetlenie. Podľa inej teórie je tiež rovnako pravdepodobné, že bol osudný ľadovec pokrytý úlomkami skál, ktoré nakoniec prerazili trup. Experti skúmajúci vrak lode potvrdili, že v súčasnosti je takmer isté, že "Titanic" sa nerozlomil nad hladinou, ale pod ňou. K tomuto tvrdeniu prispel fakt, že trosky lodi nie sú rozptýlené ani na 2 km2 a kebyže sa loď rozlomí nad hladinou, trosky by boli omnoho viac rozostúpené. Túto teóriu podporuje výpoveď preživších kuričov, ktorí sa v čase potopenia nachádzali na zadnej časti člnovej paluby, t. j. najbližšie k údajnému miestu zlomenia. Títo ľudia údajne popisovali iba padanie komínov, k žiadnemu väčšiemu rozpadu, či dokonca rozlomeniu však podľa nich nedošlo. 45 oslovených preživších tejto katastrofy však jednoznačne súhlasilo s tvrdením, že "Titanic" sa rozlomil ešte nad hladinou. Podľa nich však náklon pri rozlomení trupu bol veľmi malý a za rozlomením lode stojí akási explózia (pravdepodobne stlačený vzduch unikajúci zo zatápajúcich sa kajút). Kvôli tejto explózii sa tak mohol "Titanic" rozlomiť od kýlu po člnovú palubu a nie opačne, čo by mohlo vysvetľovať nejasné výpovede kuričov. Ďalšou možnosťou je, že aj keď sa loď rozlomila ešte nad hladinou, tak prova by sa mohla od kormy oddeliť teoreticky až pod hladinou, ako bolo spomínané.
Neznáma loď.
Neďaleko "Titanicu" bola uvidená loď, asi vo vzdialenosti 5 míľ, ktorá stála cez noc v ľadovom poli. Táto loď predstavuje dodnes záhadu. Z paluby "Titanicu" bolo vidieť loď, ktorú nemohli identifikovať. Mohol to byť parník "Californian" ale aj nórska loď "Samson". Táto loď nereagovala na rádiové vysielanie, a tak sa 4. proviantný dôstojník, Joseph Grove Boxhall, pokúsil o priame spojenie Morseovou lampou. Keďže loď nereagovala, začal vystreľovať svetlice, ktoré medzitým priniesol kormidelník George Rowe, a Rowe pokračoval v signalizovaní Morseovou lampou.
Záchrana.
Najbližšou reagujúcou loďou bola "Carpathia" kapitána Arthura A. Rostrona, patriaca spoločnosti Cunard, s výtlakom 8 700 ton, ktorá sa plavila z New Yorku smerom ku Gibraltárskemu prielivu. Rovnako ako na "Titanicu", aj tu radisti prijali správy o výskyte ľadovcov. Radista Cottam sa už chystal vypnúť rádiostanicu, keď začul prvé volanie "Titanicu" o pomoc – CQD a súradnice 41°46′″ s. š., 50°14′″ z. d.. Správa bola okamžite doručená až ku kapitánovi. "Carpathia" bola vzdialená 58 míľ od "Titanicu". Kapitán okamžite nariadil kurz 308° a rozostavil hliadky pre sledovanie hladiny a hlásenia pozorovaných ľadovcov. Bol si dobre vedomý toho, čo čaká cestujúcich v ľadovej vode, a urobil všetko pre to, aby k nim dorazil čo najskôr, za čo si vyslúžil ako aj pochvalu, tak aj kritiku za podstúpenie prílišného rizika, pretože s loďou, ktorej maximálna rýchlosť mala byť 14 uzlov, prekľučkoval ľadovým poľom a medzi kryhami rýchlosťou minimálne o viac ako 3 uzly vyššou. Posledná rádiová správa bola na "Carpathii" zachytená o 01:45.
Rýchlosťou 17,5 uzlov (/h) priplávala "Carpathia" k miestu stroskotania. O 03:45 bola "Carpathia" takmer na mieste, pred štvrtou hodinou ráno nechal kapitán zastaviť stroje. Po štvrtej hodine ráno bola z "Carpathie" uvidená signálna raketa z jedného zo záchranných člnov "Titanicu", približne 400 metrov ďaleko. O necelých desať minút, o 04:10, začali námorníci vyzdvihovať prvých stroskotancov.
Prvý vyzdvihnutý čln a zachránení boli z člnu č. 2, ktorému velil 4. dôstojník "Titanicu" Boxhall. Potom nasledovalo vyzdvihnutie ďalších člnov. Situáciu komplikovali vlny a ľadovce plávajúce po hladine, ktorým sa museli člny i "Carpathia" vyhýbať. Posledným člnom bol čln č. 12 pod velením 2. dôstojníka Lightollera z "Titanicu". Čln bol preťažený, nemohol dobre manévrovať vo vlnách, a hrozilo, že sa prevráti niekoľko stoviek metrov od "Carpathie". Kapitán Rostron preto otočil "Carpathiu" prednou časťou smerom k člnu, a tak skrátil vzdialenosť na „len“ 100 metrov. Ani tak však stroskotanci nemali záchranu istú, pretože počas približovania sa niekoľko vĺn prelialo cez predok člna a museli oboplávať prednú časť "Carpathie" na záveternú stranu, kde bola hladina pokojnejšia. O 08:30 boli zachránení poslední stroskotanci. O 08:50 sa "Carpathia" vybrala smerom k New Yorku, pôvodnému cieľu plavby "Titanicu".
Obete a zachránení.
Z celkového počtu presahujúceho 2 200 osôb na palube zahynulo následkom potopenia "Titanicu" okolo 1 500 osôb, čo približne predstavuje 2/3. Hlavným dôvodom ľudských strát bolo podchladenie v studenej vode severného Atlantiku (s teplotou −2 °C) v blízkosti ľadovcov, kedy k úmrtiu na podchladenie dochádza počas 15 minút. Medzi obeťami boli kapitán lode, vrchný dôstojník, prvý a šiesty dôstojník. Ďalej šéfkonštruktér lode so svojimi 8 spolupracovníkmi z lodenice, vrchný strojmajster so všetkými strojníkmi a ďalší členovia posádky. Zomrela väčšina z 57 milionárov cestujúcich prvou triedou, vrátane multimilionárov Johna Jacoba Astora IV, Benjamina Guggenheima, Idy a Isidora Strausových a stovky ďalších cestujúcich. V chladných vodách zahynulo aj všetkých 5 poštových úradníkov; W. L. Gwynn, J. S. March, J. R. J. Smith, J. B. Williamson a O. S. Woody, celý lodný orchester; T. R. Brailey, R. M. Bricoux, J. F. P. Clarke, W. H. Hartley, J. L. Hume, G. A. Krins, P. C. Taylor, J. W. Woodward a aj J. G. Phillips, jeden z telegrafistov, ktorí do poslednej chvíle rádiom žiadali o pomoc.
Poslednou žijúcou osobou, ktorá bola prítomná na palube "Titanicu" (vtedy 9-týždňové dojča), bola Millvina Deanová, ktorá zomrela 31. mája 2009.
Vyšetrovanie stroskotania.
Ešte pred tým, než "Carpathia" so zachránenými doplávala do New Yorku, bolo vzhľadom na rozsah katastrofy rozhodnuté o vyšetrení celej udalosti. Senát Spojených štátov amerických začal vyšetrovanie nasledujúci deň potom, 19. apríla 1912 čo "Carpathia" priplávala. Vyšetrovanie viedol senátor William Alden Smith až do 25. mája 1912. Počas vyšetrovania boli zapísané výpovede všetkých preživších a ostatné svedectvá s prípadom súvisiace. Až po ukončení podávania svedectiev bolo britským občanom povolené opustiť Spojené štáty americké.
Medzi tým britská tlač očiernila senátora Smitha ako osobu, ktorá z nešťastia chcela vytĺcť politický kapitál. Smith však mal skôr povesť zástancu bezpečnosti, konkrétne na železnici, a chcel preskúmať vzťahy medzi spoločnosťou Railroad Tycoon a "Titanicom", pretože mali spoločného majiteľa: J. P. Morgana.
Taktiež na britskej strane bola ustanovená vyšetrovacia komisia British Board of Trade, ktorú viedol lord Mersey. Komisia pracovala od 2. mája 1912 do 3. júla 1912. Komisia vypočula preživších cestujúcich i členov posádky "Titanicu", kapitána Arthura Rostrona lode "Carpathia", posádku lode spoločnosti Leyland Line "Californian" a ďalších.
Prípad SS "Californian".
Prípad lode SS "Californian" sa stal súčasťou vyšetrovania britskej vyšetrovacej komisie. Z podaných svedectiev kapitána Stanley Lorda a tretieho dôstojníka C. V. Grovesa vyplýva, že z paluby lode boli južným smerom pozorované svetlá inej lode, pravdepodobne osobného parníku. C. V. Groves o 23:10 ukončil službu. Ešte o 23:30 sa radista Cyril Evans na palube parníku "Californian" snažil "Titanic" varovať pred ľadovcami, ale ten na jeho varovanie nereagoval. Z paluby "Californianu" pozorovali loď, ktorej svetlá poblikávali a zdalo sa, že sa otočila zadnou časťou k pozorovateľom. Taktiež na rozkaz kapitána S. Lorda boli z "Californianu" odvysielané správy pomocou Morseovej lampy v čase 23:30 a 01:15. Na tieto správy však neznáma loď neodpovedala. V zápise je taktiež uvedené, že Morseova lampa na "Californiane" bola viditeľná na vzdialenosť 4 míľ (asi ), takže na "Titanicu" nemohla byť uvidená. O 23:30 išiel kapitán Lord spať a na palube zostal 2. dôstojník Herbert Stone. O 01:15 oznámil kapitánovi, že zahliadol svetlicu a po nej ďalšie štyri. Všetky svetlice však mali bielu farbu, takže podľa farby svetlíc nebolo možné určiť loď lodnej spoločnosti, ktorá rakety vystrelila. Kapitán Lord iba nariadil ďalšie sledovanie neznámej lode a odvysielanie ďalšej Morseovej správy lampou a šiel opäť spať. O 01:50 boli z paluby "Californianu" pozorované ďalšie svetlice, dôstojník Stone pritom poznamenal, že neznáma loď vyzerá čudne, ako naklonená. O 02:15 sa kapitán Lord opäť pýtal na neznámu loď a jej svetlice, opäť dostal odpoveď, že sú biele. "Californian" sa do záchrannej akcie zapojil až o 05:30 kedy radista Cyril Furmstone Evans opäť zapol rádiostanicu a "Californian" dostal rádiový príkaz od generálneho riaditeľa Georgea Stewarta k pomoci "Titanicu"; až vtedy sa kapitán Lord dozvedel o potopení "Titanicu".
Neskoršie vyšetrovanie britskej komisie stotožnilo túto neznámu loď s parníkom SS "Californian" a komisia obvinila kapitána Lorda a jeho dôstojníkov z hrubého pochybenia. Kapitán Lord toto odmietal a po celý zvyšok svojho života sa pokúšal očistiť svoje meno od rozsudku, ktorý mu zničil kariéru. Odmietal, že by loď, ktorú on a jeho dôstojníci videli z mostíka, bol "Titanic", podľa nich sa medzi "Californianom" a "Titanicom" nachádzala tretia loď, ktorú videli obidve strany, a ktorá odplávala ešte pred tým, než sa "Titanic" potopil. Aj keď neexistujú priame dôkazy pre jeho obhajobu, je toto pravdepodobnejšie než záver vyšetrovacej komisie. Chybou však zostáva, že kapitán Lord nenechal vzbudiť radistu a neprikázal mu zistiť, čo sa v okolí deje; toto opomenutie stálo životy mnohých ľudí. Parník SS "Californian" bol najbližšou loďou k potápajúcemu sa "Titanicu", a to vo vzdialenosti 19,5 míľ ().
Bezpečnosť a predpisy.
V priebehu vyšetrovania bolo zistené, že mnoho bezpečnostných predpisov bolo už zastaraných a nevyhovujúcich; to viedlo k aktualizácii predpisov podľa nových potrieb. Išlo o rad inovovaných a nových bezpečnostných predpisov pre zaoceánske lode, ktoré ukladali vylepšenie vodotesných priedelov v trupe a ich konštrukciu, technickú zmenu pre nástup a výstup cestujúcich, nové požiadavky na záchranné člny, lepšie prevedenie a funkčnosť záchranných viest, organizovanie cvičení na opustenie lode, lepšie odovzdávanie správ a informácií, rádiokomunikačné zákony a ďalšie. Vyšetrovatelia tiež zistili, že na "Titanicu" boli kapacitne zodpovedajúce záchranné člny iba pre cestujúcich prvej triedy, nie pre nižšie triedy. Pri vyšetrovaní sa tiež zistilo, že cestujúci tretej triedy ani nevedeli, kde sa na palube "Titanicu" záchranné člny nachádzajú a ani nevedeli, ako sa dostať na hornú, člnovú palubu. Imigračné zákony Spojených štátov amerických taktiež v tej dobe nariaďovali, že cestujúci tretej triedy majú byť oddelení od ostatných cestujúcich, toto potom viedlo k sťaženému prístupu z tretej triedy na horné paluby.
Možné príčiny katastrofy.
Je evidentné, že hlavnou príčinou stroskotania "Titanicu" bola kolízia s ľadovcom, ktorý spôsobil trhlinu pod čiarou ponoru pri prechode cez niekoľko vodotesných komôr v prednej časti na pravoboku. Tento fakt je však dôsledkom predchádzajúcich udalostí i konštrukcie samotného "Titanicu". K potopeniu "Titanicu" mohla značnou mierou prispieť aj neobvyklá konštelácia Mesiaca a Slnka voči Zemi, ktorá vytvorila silný príliv, umožňujúci prienik štatisticky výrazne nadpriemerného množstva veľkých ľadovcov do Atlantického oceánu.
Konštrukcia a metalurgia.
Prvé úvahy o trhline spôsobené ľadovcom boli také, že ľadovec doslova prerezal trup lode. Podľa sonarových výskumov vraku, vykonaných neskôr, sa zistilo, že kolízia medzi ľadovcom a trupom spôsobila „iba“ deformáciu lodných plátov trupu. Tieto oceľové pláty mali hrúbku 1 až 1½ palca, t. j. 2,5 až . Podrobnou analýzou malých kúskov ocele z trupu "Titanicu" sa zistilo, že bola použitá uhlíková oceľ, ktorá stráca húževnatosť a skrehne v studenej alebo ľadovej vode, teda stráca pružnosť a je náchylná k pretrhnutiu. Chemickou analýzou sa zistilo, že oceľ mala vysoký obsah fosforu (4×) a síry (2×) v porovnaní s modernou oceľou a pomer mangánu a síry bol 6,8:1 (u moderných ocelí je tento pomer väčší ako 200:1). Súhrn týchto pomerov, ako je vysoký obsah fosforu napomáha vzniku lomu, síra tvorí zrná sulfidu železnatého, ktoré uľahčujú šírenie trhlín, a nedostatok mangánu znižuje tvárnosť ocele. I cez toto bola použitá oceľ najkvalitnejšia, aká bola v čase stavby k dispozícii aj pri použití v nízkych teplotách. Správanie ocele pri namáhaní taktiež ovplyvňuje smer, akým je valcovaná, teda akým smerom je vytvorená štruktúra, smer zŕn, ocele pri výrobe a akým smerom pôsobia sily pri zaťažení. Oceľové pláty pre "Titanic" boli dodané firmou David Colville &amp; Sons z oceliarní Dalzell Steel and Iron Works v Motherwelle neďaleko Glasgowa, čo vysvetlilo vysoký obsah fosforu a síry. Posledné analýzy šiestich malých častí trupu pri izbovej teplote a pri teplote 0 °C (32 °F) však ukazujú, že použitá oceľ nebola krehká, a to aj pri teplote okolo 0 °C. Predchádzajúce testy boli totiž vykonané so simulovaným nárazom, ale simulované „pomalé prehýbanie“ viac zodpovedá skutočnému priebehu deformácie pri náraze na ľadovec.
Ďalším faktorom ovplyvňujúcim rozsah trhliny boli nity, držiace trup pohromade. Niektoré nity boli totiž krehkejšie, než sa predpokladalo. Použité nity boli osadzované na trup pomocou nitovacieho stroja, ale ten nebolo možné použiť v malých priestoroch ako je predná časť a zadná časť lode. Tu sa používalo ručné nitovanie. Z niekoľkých miliónov nitov držiacich "Titanic" pohromade bolo vylovených štyridsať osem; šesť z nich bolo identifikovaných ako nity z trupu. Neskôr Američania pomocou experimentov s nitmi vyrobenými čo najpresnejšie podľa nitov na "Titanicu" zistili, že nity obsahovali veľkú koncentráciu trosky, ktorá spôsobila ich väčšiu krehkosť. Preto pri náraze "Titanicu" na ľadovec, kedy bol podľa výpočtov na každý nit vyvinutý tlak asi , nity praskali, a to zrejme už pri tlaku , aj keď mali vydržať až dvojnásobok. V archívoch sa následne zistilo, že pre kovanie nitov bolo nakúpené železo č. 3 „best“ (v preklade "najlepšie") s pevnosťou v ťahu cca 73 % pevnosti ocele, ale správne malo byť nakúpené železo č. 4 „best-best“ s pevnosťou v ťahu 80 % pevnosti ocele. I cez nevhodné nity na prove, utrpeli najväčšie škody priestory s kotolňami 5 a 6, kde boli použité oceľové nity.
Kormidlo a možnosť manévrovania.
Kormidlo „Titanicu“ malo pre svoju rozmerovú veľkosť zdanlivo dostačujúcu plochu pre ovládanie smeru plavby a manévrovanie. Dnes je zrejmé, že pre takto veľkú loď bolo kormidlo poddimenzované (malá plocha). Pri návrhu neboli vykonané žiadne výpočty alebo pokusy s modelom v malom meradle, ktoré by overili ovládateľnosť lode dlhej 269,10 metrov v prípade núdzového manévrovania, doslova išlo o Achillovu pätu "Titanicu". Reálne, pri návrhu kormidla bol neuvážene použitý model, kedy použitie vysokého kormidla je účelné pre lode s bežnou (v tej dobe) rýchlosťou plavby, kedy kratšie kormidlo je výhodnejšie pri manévrovaní pri malých rýchlostiach. Pri porovnaní veľkosti kormidla podľa dnešných predpisov, kedy je požadované, aby kormidlo malo veľkosť 1,5 % až 5 % z profilu lode pod vodou, bol tento pomer u "Titanicu" 1,9 %, teda bližšie k dolnej medzi. Toto usporiadanie je však výhodnejšie pre lepšie laminárne prúdenie vody. Počas prvej svetovej vojny bol "Olympic", rovnako ako väčšina významných lodí, vybavený rovnakým polooválnym kormidlom ako "Titanic", aby mohli tieto lode dosiahnuť vyššiu rýchlosť a uniknúť ponorkám.
K tragédii čiastočne prispela aj konštrukcia pohonu lodných skrutiek, kde mal "Titanic" dve postranné skrutky s možnosťou reverzácie chodu, poháňané parnými strojmi, ale prostredná skrutka bola poháňaná parnou turbínou bez možnosti reverzácie. Podľa 4. dôstojníka Josepha Boxhalla, ktorý prišiel na mostík po zrážke, prvý dôstojník Murdoch síce vydal strojovni povel „spätný chod“, aby odvrátil zrážku s ľadovcom, ale pretože stredná skrutka bola poháňaná turbínou, nemohla byť reverzovaná na spätný chod, a tak bola zastavená. Z obrázku je zrejmé, že stredná skrutka je umiestnená v osi kormidla a pri zastavení chodu skrutky, došlo aj k podstatnému zníženiu obtekania kormidla prúdiacou vodou, ktoré je potrebné na vyvodenie sily otáčajúcu loď. Ak by Murdoch vydal iba povel „úplne vpravo“, teda bez rozkazu „spätný chod“, mohol sa "Titanic" ľadovcu ešte vyhnúť. Zachránený strojník Frederick Scott však pri výpovedi uviedol, že všetky štyri súbory telegrafov sa zmenili na „STOP“, ale až po kolízii s ľadovcom.
Vrak lode.
Krátko po potopení lode sa objavili prvé nápady na nájdenie lode a vyzdvihnutie jej trupu, ale keďže hĺbka v danej oblasti sa pohybuje okolo 4 kilometrov, muselo sa od týchto plánov upustiť, pretože neboli s vtedajšou technikou realizovateľné.
Prvý vážny pokus o nájdenie vraku Titanicu podnikol texaský naftár a multimilionár Jack Grimm v júli 1980, neuspel však ani vtedy, ani v žiadnom z dvoch ďalších pokusov. Nasledoval ho Robert D. Ballard, ktorého expedícia objavila prvé trosky 1. septembra 1985. Najväčší objav predstavoval lodný kotol. O deň neskôr bola nájdená predná časť trupu (dokázalo sa tak, že mali pravdu tie svedectvá, ktoré boli vyšetrovacou komisiou odmietnuté a ktoré tvrdili, že trup lode sa krátko pred potopením rozlomil na dve časti). Neskôr bola nájdená aj korma ležiaca 650 metrov od provy.
Keďže prova bola zaborená v bahne, nebolo možné preskúmať celú trhlinu, napriek tomu od tretej prepážky ďalej, kde bola inkriminovaná časť trupu prístupná, bolo zaznamenané rozsiahle poškodenie zjavne súvisiace s nárazom na kryhu. Nešlo o celistvú trhlinu, ale o vytrhané nity a rozostúpenie a poprehýbanie oceľových plátov tvoriacich trup.
Experti došli k názoru, že vrak sa nedá vytiahnuť, korózia ho už podľa nich musela narušiť natoľko, že by sa pri pokuse o jeho vytiahnutie rozpadol na kusy.
Neskôr bol vrak navštívený ešte niekoľkokrát, v roku 1987 z neho francúzska výprava vytiahla niekoľko sto predmetov, čo sa stretlo s hlbokým nesúhlasom najmä americkej a britskej verejnosti, stále žijúcich účastníkov katastrofy a príbuzných obetí. Francúzska expedícia bola označená za vykrádačov hrobov a boli vznesené požiadavky, aby bol Titanic oficiálne prehlásený za hrob a pamätník nešťastia, to sa však nepodarilo naplniť, keďže leží v medzinárodných vodách a nemá majiteľa. Kongres Spojených štátov v roku 1987 schválil zákon, ktorý zakazuje predaj a vystavovanie predmetov vytiahnutých z Titanicu na území USA a vyzval k rešpektovaniu vraku ako medzinárodného pamätníka a hrobu 1 538 ľudí.
Neskoršie analýzy ocele dokázali príliš vysoký obsah síry a fosforu v oceli plášťa lode. Fosfor uľahčuje praskanie ocele a síra zase tvorbu sulfidových zŕn, ktoré spôsobujú šírenie trhlín. Mangánu, ktorý eliminuje vplyv síry a podporuje nekrehnutie pri nízkych teplotách, bolo v oceli asi 50× menej ako predpisuje norma pre nekrehnúce ocele. Oceľ Titanicu bola údajne k tomu ešte aj neupokojená, čo môže spôsobiť skrehnutie dokonca aj pri bežných prevádzkových teplotách. Oceľové pláty boli vyrobené vo Vítkovických železiarňach v bývalom Rakúsko-Uhorsku (dnešnom Česku). 
Poslední pamätníci.
7. mája 2006 oznámila tlačová agentúra Associated Press, že zomrel posledný americký občan, ktorý prežil stroskotanie lode. Bola ňou Lillian Gertrud Asplundová, ktorá mala v čase stroskotania päť rokov. Zomrela 6. mája 2006 v spánku vo svojom dome v meste Worcester, vo veku 99 rokov.
Lillian mala v čase stroskotania lode päť rokov. Stroskotanie prežila ona, matka a trojročný brat Felix, o život prišli jej otec a traja bratia.
Ako posledná zomrela Angličanka Millvin Deanová, ktorá bola na palube ako deväťtýždňové dojča. Deanová zomrela 31. mája 2009 (na 98. výročie spustenia Titanicu na vodu) vo veku 97 rokov.
Filmy.
Prvé filmové spracovanie katastrofy (v podobe nemého filmu) sa objavilo už niekoľko mesiacov po katastrofe, v jednej z hlavných úloh sa objavila herečka, ktorá katastrofu prežila.
Nasledovali ďalšie filmy:

</doc>
<doc id="20439" url="https://sk.wikipedia.org/wiki?curid=20439" title="0 (číslo)">
0 (číslo)

0 (slovom nula; z lat. "nullus" – žiadny) je číslo, ktoré má tú vlastnosť, že formula_1 platí:
Číslo 0 na číselnej osi oddeľuje záporné čísla od kladných. Nula je takisto číslica, ktorá sa používa v číselných sústavách, kde pozícia číslice je dôležitá pre jej skutočnú hodnotu. Na nasledujúcej pozícii má číslica vyššiu hodnotu a číslica 0 sa používa k posunu číslice na nasledujúcu pozíciu. Napríklad v desiatkovom systéme má číslica 1 v zápise 100 hodnotu sto. V teórii množín je nula mohutnosť prázdnej množiny.&lt;br&gt;
Obvykle sa radí medzi prirodzené čísla.&lt;br&gt;
0 ako číslica má v ASCII hodnotu 48, hexadecimálne 30.

</doc>
<doc id="20440" url="https://sk.wikipedia.org/wiki?curid=20440" title="0">
0



</doc>
<doc id="20459" url="https://sk.wikipedia.org/wiki?curid=20459" title="Adresa IP">
Adresa IP

Adresa IP alebo IP adresa je logický číselný identifikátor daného uzla (najčastejšie počítača) v sieti, ktorý komunikuje s inými uzlami prostredníctvom protokolu IP (napríklad Internet).
Adresa IP je (v protokole IP verzie 4) 32-bitové číslo, takže teoreticky existuje 4 294 967 296 (viac než 4,2 miliardy) možných adries. Je nepraktické a nepohodlné pracovať s takto zapísaným číslom, preto sa 32 bitov adresy IP delí na štyri 8-bitové čísla (číslo v rozsahu 0 – 255), ktoré sa zapisujú v desiatkovej sústave oddelené bodkou, napríklad 207.142.131.205.
Adresa IP je buď priamo priradená nejakému sieťovému rozhraniu, alebo je prideľovaná dynamicky pomocou DHCP (Dynamic Host Configuration Protocol) servera.
Na lepšiu prácu s internetovými adresami sa k adrese IP väčšinou viaže nejaké meno (angl. hostname), napr. "www.wikipedia.org". Prevod mien a adries IP je zabezpečovaný mechanizmom DNS (Domain Name System), t. j. celosvetovo organizovaným množinou serverov, ktoré udržujú záznamy o registrovaných doménach a im pridelených adresách IP. Ak teda v prehliadači zadáte adresu „www.wikipedia.org“, hľadá sa v zoznamoch týchto DNS-serverov príslušná adresa IP, na ktorú je potom presmerovaná vaša požiadavka.
Nie je pravda, že každý počítač na svete má jedinečnú adresu IP. Je tomu tak len vtedy, ak má daný uzol priamy prístup na Internet. Ak teda ide o sprostredkované spojenie, napr. proxy-bránou, počítače vnútri podsiete môžu mať adresy nezávislé od zvyšného internetu.
Pred pár rokmi sa ukázalo, že rapídne zvyšovanie pripojených počítačov do Internetu spôsobuje, že počet adries IP, ktoré možno zaznamenať 4 číslami 0 – 255 (takmer 4,3 miliardy!), už nebude na jednoznačnú identifikáciu uzlov stačiť. Preto sa zaviedol IPv6 (IP verzia 6), kde sa 128-bitové adresy zaznamenávajú ôsmimi hexadecimálnymi číslami (t. j. číslami v šestnástkovej sústave, napr. 2001:0db8:85a3:08d3:1319:8a2e:0370:7334). Zavedenie protokolu IPv6 umožňuje adresovať až 2128 (t. j. cca 3,4 x 1038) adries.
Na začiatku histórie Internetu sa adresy IP prideľovali nehospodárne, čo spôsobilo, že v súčasnosti majú niektoré univerzity v USA pridelených viac adries IP ako niekoľko štátov tretieho sveta dohromady. V súčasnosti spravuje prideľovanie adries organizácia Internet Assigned Numbers Authority (IANA), ktorá deleguje prideľovanie blokov adries IP regionálnym registrátorom (v Európe je to RIPE Network Coordination Centre).
Ako zistiť adresu IP na operačnom systéme Windows.
Adresa IP sa dá tiež zistiť prostredníctvom špecializovaných webových stránok.

</doc>
<doc id="20465" url="https://sk.wikipedia.org/wiki?curid=20465" title="Rybnik">
Rybnik

Rybnik je mesto v južnom Poľsku, v Sliezskom vojvodstve, blízko hraníc s Českom, okolo 290 km južne od poľského hlavného mesta Varšava a okolo 100 km západne od Krakova.
Má rozlohu 148 km² a žije tu 141-tisíc obyvateľov.

</doc>
<doc id="20466" url="https://sk.wikipedia.org/wiki?curid=20466" title="Mysłowice">
Mysłowice

Mysłowice sú mesto na juhu Poľska. 75 259 obyvateľov (2004).

</doc>
<doc id="20467" url="https://sk.wikipedia.org/wiki?curid=20467" title="Katovice">
Katovice

Katovice ( (pôvodne "Kątowicze"), ) sú mesto v južnom Poľsku, centrum hornosliezskej priemyselnej aglomerácie, hlavné mesto Sliezskeho vojvodstva. 
Majú 293 626 (2019) obyvateľov. Ťaží sa tu kamenné uhlie, spracúva železo a neželezné kovy, je tu koksochémia a ťažké strojárstvo. V meste je univerzita (1968).
Dejiny.
Z roku 1299 pochádza prvá písomná zmienka o obci Dąb na ktorej území vznikli neskoršie Katovice. Najstaršia doložená písomná zmienka o Katoviciach je z roku 1598. Po roku 1839 sa mesto rozvíjalo v súvislosti s ťažbou uhlia a rozvojom metalurgie. Roku 1865 sa Katovice stali mestom a stali sa priemyselným a správnym centrom Horného Sliezska. Od roku 1922 (s výnimkou druhej svetovej vojny) patria Poľsku.

</doc>
<doc id="20468" url="https://sk.wikipedia.org/wiki?curid=20468" title="Jednoduchý manažérsky protokol siete">
Jednoduchý manažérsky protokol siete

Jednoduchý manažérsky protokol siete alebo jednoduchý protokol manažérstva siete (angl. "Simple Network Management Protocol"), skr. SNMP, je protokol umožňujúci monitorovanie a správu zariadení v IP sieti. Primárne bol navrhnutý pre účely správy siete a týkal sa základných sieťových prvkov, napr. smerovačov čomu zodpovedala štandardná MIB báza. Protokol sa však nakoniec uplatnil aj pri správe a monitorovaní ďalších zariadení pripojených v sieti, napríklad sieťových tlačiarní, serverov či koncových užívateľských staníc
Architektúra.
Architektúra SNMP rozoznáva prinajmenšom 2 komponenty:
Môže obsahovať subagentov (slave).
SNMP protokol definuje operácie nad MIB bázou (Management Information Base). MIB de facto popisuje možné OID (Object identifier) - objekty s ktorými je možné pracovať, ich typ (Integer, Octet String, atď) a možný prístup k nim (read-only, read-write, write-only). Štandardná MIB báza už definuje mnoho premenných (OID, napr. informáciu o agentovi, správu/monitorovanie sieťových rozhraní, smerovacie tabuľky a i.). Výrobcovia zariadení pokrývajú spravidla len časť štandardnej MIB (slušný SNMP agent podporuje aspoň oblasť System Information). MIB je však navrhnutá tak, aby sa dala rozširovať vo vymedzenej privátnej oblasti vlastnou MIB výrobcu ().
SNMP agent spravidla používa UDP port 161 (a posiela SNMP trapy na UDP port 162). SNMP protokol používa ako prezentačnú vrstvu ASN.1.
SNMP datagram.
SNMP datagram sa skladá z hlavičky ktorá obsahuje verziu SNMP protokolu, identifikačné číslo datagramu (pre priradenie odpovede), informáciu o chybe (nastavenú v SNMP Response datagrame), autentifikačnú informáciu a typ PDU (SNMP Get Request, SNMP Get Response a pod). PDU (Protocol Data Unit) obsahuje zoznam OID ktoré identifikujú čítané alebo nastavované premenné a tiež ich hodnoty (v prípade SNMP Get datagramov prázdnu hodnotu - ASN NULL).
Verzie SNMP protokolu.
SNMPv1.
Prvá verzia SNMP protokolu bola definovaná v roku 1988 (RFC 106, RFC 1066 a RFC 1067). Autentifikácia klienta (spravovaného) bola riešená pomocou tzv. „community string“, ktorý bol prenášaný ako čistý reťazec. Najmä preto sa protokol ďalej vyvíjal.
SNMPv2.
Verzia 2 SNMP protokolu sa snažila odstrániť nedostatky SNMPv1. Vzniklo mnoho jej odnoží ktoré riešili bezpečnosť a rozšírenia protokolu. Nakoniec sa stala prakticky štandardom SNMP v2c, ktorá zaviedla nové PDU typy (INFORM, GET BULK), nové typy premených (64-bitové hodnoty/počítadlá), ale autentifikácia ostala na úrovni SNMPv1. Štandardná MIB bola podstatne rozšírená.
SNMPv3.
Internet Engineering Task Force (IETF) ustanovuje od roku 2004 verziu SNMPv3 ako je definovaná RFC 3411 až RFC 3418 (STD0062). IETF označuje skoršie verzie ako neplatné a zastarané. Verzia SNMPv3 tak konečne štandardizovala nové autentifikačné mechanizmy.
Príklad.
Nasleduje výstup programu "snmpwalk" (snmpwalk je utilita v balíku Net-SNMP) pri zobrazení MIB časti SystemInformation (všeobecné informácie o zariadení a uptime).
codice_1

</doc>
<doc id="20469" url="https://sk.wikipedia.org/wiki?curid=20469" title="Viliam Judák">
Viliam Judák

Prof. ThDr. Viliam Judák, PhD. (* 9. november 1957, Harvelka) je rímskokatolícky biskup, diecézny biskup nitrianskej diecézy, cirkevný historik, profesor cirkevných dejín na Rímskokatolíckej cyrilometodskej bohosloveckej fakulte Univerzity Komenského v Bratislave.
Životopis.
Viliam Judák sa narodil 9. novembera 1957 v Harvelke na Kysuciach. V rokoch 1980 – 1985 študoval na Rímskokatolíckej cyrilometodskej bohosloveckej fakulte v Bratislave. 16. júna 1985 bol v Nitre vysvätený na kňaza nitrianskej diecézy. Svoju pastoračnú službu vykonával ako kaplán v Nitre - Dolnom Meste a Drietome, kde bol aj správcom farnosti do roku 1990. Súčasne pokračoval v postgraduálnom štúdiu na RKCMBF UK v Bratislave, kde v roku 1991 získal titul doktor teológie. 1. septembra 1990 bol menovaný za prefekta Kňazského seminára sv. Gorazda v Nitre a 18. októbra 1991 za cirkevného sudcu. Bol členom zboru konzultorov nitrianskej diecézy. 
Od roku 1990 prednáša cirkevné dejiny na Rímskokatolíckej cyrilometodskej bohosloveckej fakulte UK v Bratislave a na Teologickom inštitúte v Nitre. Od roku 1991 do roku 2005 pôsobil aj na Vysokej škole pedagogickej v Nitre, na katedre katechetiky a etiky (dnes Univerzita Konštantína Filozofa v Nitre). 1. júla 1993 bol menovaný za docenta RKCMBF UK v Bratislave a v rokoch 1995 až 1998 bol prodekanom spomínanej fakulty. V čase od 1. júla 1996 do 1. júla 2001 zastával funkciu rektora Kňazského seminára sv. Gorazda v Nitre. V roku 1997 sa stal vedúcim Katedry cirkevných dejín RKCMBF UK v Bratislave a v tom istom roku bol prezidentom Slovenskej republiky vymenovaný za profesora v odbore Katolícka teológia. V rokoch 2001 až 2004 pôsobil vo funkcii dekana RKCMF UK v Bratislave. Zaoberá sa obdobím kresťanského staroveku a stredoveku so zreteľom na slovenské cirkevné dejiny. Je autorom viacerých monografií z oblasti cirkevných dejín, mnohých kníh, článkov a publikácií. Ovláda nemecký a taliansky jazyk.
Pápež Benedikt XVI. ho 9. júna 2005 menoval za diecézneho biskupa Nitrianskeho biskupstva. Biskupské svätenie prijal 16. júla 2005 z rúk dovtedajšieho nitrianskeho biskupa Jána Chryzostoma Korca. V rokoch 20062015 bol podpredsedom Konferencie biskupov Slovenska. V rámci KBS pôsobí aj vo funkcii predsedu Komisie pre klérus, Subkomisie pre trvalý diakonát, Hudobnej subkomisie Liturgickej komisie a Rady pre históriu.

</doc>
<doc id="20471" url="https://sk.wikipedia.org/wiki?curid=20471" title="Prirodzené čísla">
Prirodzené čísla



</doc>
<doc id="20472" url="https://sk.wikipedia.org/wiki?curid=20472" title="GPL">
GPL



</doc>
<doc id="20473" url="https://sk.wikipedia.org/wiki?curid=20473" title="Axióma">
Axióma

Axióma (slovo je žen. rodu; nesprávne: "axióm", zastarano: "axiom") alebo postulát je základná veta systému teórií, z ktorej sa pomocou pravidla odlúčenia dokazujú ostatné vety či teorémy daného systému. Pojmy zavedené v axiómach sa nazývajú základné alebo primitívne pojmy. O takto zavedených pojmoch sa hovorí, že sú definované implicitne. Všetky ďalšie pojmy sa definujú explicitne pomocou axióm a základných pojmov. Dedukcia výrokov je prípustná len pomocou pravidiel logiky.
Súčasné chápanie axiomatickej metódy nevyžaduje apriórnu zrejmosť axióm. Otázka pravdivosti axióm sa rieši v rámci iných vedeckých teórií, alebo pri nachádzaní interpretácií daného systému: realizácia určitého formalizovaného axiomatického systému v istej predmetnej oblasti svedčí o pravdivosti v ňom prijatých axióm.
Axióma vo filozofii.
Definície a názory na axiómu vo filozofii:

</doc>
<doc id="20474" url="https://sk.wikipedia.org/wiki?curid=20474" title="Zoznam súborových systémov">
Zoznam súborových systémov

Zoznam súborových systémov

</doc>
<doc id="20475" url="https://sk.wikipedia.org/wiki?curid=20475" title="Axióm">
Axióm



</doc>
<doc id="20476" url="https://sk.wikipedia.org/wiki?curid=20476" title="Čelo (loď)">
Čelo (loď)

Čelo alebo staršie prova je predná časť trupu lode. Zadná časť lode sa volá korma.
Je navrhovaná tak, aby kládla vode čo najmenší odpor a preto býva ostrá. A býva aj dosť vysoká aby sa vlny neprevaľovali cez loď.

</doc>
<doc id="20477" url="https://sk.wikipedia.org/wiki?curid=20477" title="Korma">
Korma

Korma je zadná časť trupu lode. Predná časť sa volá prova. Na korme sa nachádza aj kormidlo. 
Pôvodne bola korma vyvýšeným pilotným miestom lode, ktoré chránilo pred vlnami. Neskôr sa stala priestorom pre kapitána a posádku. V 17. a 18. storočí boli tieto priestory honosne vyzdobené s veľkým počtom okien. Na začiatku 19. storočia boli kormy zaoblené, ale s vynálezom vrtule a parného stroja sa korma stala miestom pre stoje a vybavenia. Pri moderných výletných lodiach sa na korme nachádzajú priestory, ktoré ponúkajú nerušený výhľad na more, napr. reštaurácie.

</doc>
<doc id="20481" url="https://sk.wikipedia.org/wiki?curid=20481" title="Šestnástková sústava">
Šestnástková sústava

Šestnástková alebo hexadecimálna číselná sústava je pozičná číselná sústava so základom 16. Používa sa najmä v informatike.
Iné často používané sústavy sú desiatková sústava a dvojková sústava. Kým desiatková sústava používa na zápis znaky "0", "1", "2", …, "9" a binárna znaky "1" a "0", šestnástková sústava používa znaky "0", "1", "2", …, "9", "a", "b", "c", "d", "e" a "f" (resp. veľké písmená "A", "B", "C", "D", "E", "F"), kde uvedené latinské písmená označujú po rade čísla 10, 11, 12, 13, 14 a 15 desiatkovej sústavy, ktorú bežne používame.
Pre porovnanie, v desiatkovej sústave zapisujeme čísla nasledovne:
V šestnástkovej sústave tieto čísla vyzerajú nasledovne:
Šestnástkovú sústavu používajú najmä informatici a hardvéroví inžinieri. Zapisujú sa v nej hodnoty registrov, premenných a pod. Dôvodom je, že počítače pracujú na základe dvojkovej sústavy, a číslo 16 je prirodzená mocnina čísla dva (16 = 24). To znamená, že jedným znakom v šestnástkovej sústave zachytíme stav 4 po sebe idúcich bitov. Ak napríklad nejaká 8-bitová premenná je nastavená na hodnotu „00101101“, môžeme ju zapísať ako „2D“ (čo je číslo 45 desiatkovo). Takýto zápis je kratší a prehľadnejší ako zápis v dvojkovej sústave, pričom však prevod medzi dvojkovou a šestnástkovou sústavou je rýchly a jednoduchý.

</doc>
<doc id="20484" url="https://sk.wikipedia.org/wiki?curid=20484" title="Porovnanie súborových systémov">
Porovnanie súborových systémov

Nasledujúce tabuľky porovnávajú všeobecné a technické informácie niekoľkých súborových systémov. Bližšie informácie nájdete v článkoch o jednotlivých súborových systémoch.

</doc>
<doc id="20486" url="https://sk.wikipedia.org/wiki?curid=20486" title="Microsoft">
Microsoft



</doc>
<doc id="20492" url="https://sk.wikipedia.org/wiki?curid=20492" title="Johnny Depp">
Johnny Depp

Johnny Depp (celým menom John Christopher Depp II) (* 9. jún 1963, Owensboro, Kentucky, USA) je americký filmový herec, scenárista, režisér a hudobník známy stvárnením nezvyčajných a excentrických postáv ako Kapitán Jack Sparrow vo filmovej sérii "Piráti z Karibiku", Raoul Duke vo filme "Strach a hnus v Las Vegas," Sam v snímke "Benny &amp; Joon," Willy Wonka z filmovej rozprávky "Charlie a továreň na čokoládu, Ichabon Crane" v hororovom spracovaní "Ospalá diera, Edward Ratchett" z kultovej detektívky "Vražda v Orient exprese" a mnoho ďalších"."
Depp sa zviditeľnil v hlavnej úlohe televízneho seriálu "21 Jump Street", vďaka ktorému sa z neho rýchlo stal tínedžerský idol. Samotný Johnny sa s takým označením nestotožňoval, a preto sa zameral na filmové úlohy, ktoré mu sedeli lepšie. Na začiatku filmovej kariéry si zahral titulnú postavu vo filme "Nožnicovoruký Edward" a neskôr mu priniesli úspech roly ako Ichabod Crane v "Ospalej diere", Kapitán Jack Sparrow vo filmovej sérii "Piráti z Karibiku", Willy Wonka vo filme "Charlie a továreň na čokoládu" a samozrejme úloha Šialeného klobučníka vo filme "Alica v krajine zázrakov".
Spolupracoval s režisérom a blízkym priateľom Timom Burtonom na siedmich filmoch, jedným z posledných sú "", za ktorý získal Zlatý glóbus v kategórii Najlepší herec, a taktiež na filme "Alica v krajine zázrakov". Depp stvárňuje aj skutočné postavy ako napríklad Edwarda Wooda ml. vo filme "Ed Wood", Joshepa D. Pistoneho v snímke "Donnie Brasco" a Georgea Junga v "Blow". Najnovšie sa divákom predstavil ako bankový lupič John Dillinger vo filme "Verejní nepriatelia" od režiséra Michaela Manna.
Johnny Depp bol trikrát nominovaný na Academy Award za najlepšieho herca v hlavnej úlohe, štyrikrát na Screen Actors Guild Awards (raz toto ocenenie vyhral za filmový hit "") a osemkrát na ocenenie Zlatý glóbus.
Životopis.
Detstvo.
Narodil sa v Owensboro, v Kentucky. Jeho matka, Betty Sue Palmer, bola čašníčkou a otec, John Christopher Depp starší, bol inžinier. Má jedného brata, Dannyho, a dve sestry, Christie (jeho osobná manažérka) a Debbie. Má cherokeeský, nemecký a írsky pôvod. S rodinou sa neustále sťahovali. Žil aj na Floride, kde navštevoval strednú školu. V roku 1978 sa rodičia rozviedli a Johnny ako dieťa v dôsledku stresu, riešenia rodinných problémov a vlastnej neistoty trpel sebapoškodzovaním. Má osem jaziev na ľavej ruke. V interview z roku 1993 vysvetlil svoje zranenia: "Moje telo je svojim spôsobom denník. Je to niečo, čo robia námorníci, určité chvíle v živote, keď sám seba označíte, či už nožom, alebo u profesionálneho tetovača."
80. roky.
Ako dvanásťročnému mu mama kúpila prvú gitaru, od ktorej sa stal doslova závislý, začal hrať v rôznych garážových kapelách. V sedemnástich odišiel zo školy, pretože chcel byť rockovým hudobníkom. Neskôr založil rockovú kapelu "The Kids"; ich najväčším úspechom bolo, keď robili predskokana Iggymu Popovi. Ale kapela sa ešte pred oficiálnym nahrávaním platne rozpadla. Keď sa jeho rodičia rozviedli, rád experimentoval aj s drogami. Prestal, až keď jeho dlhoročný priateľ zomrel na predávkovanie pred jeho barom.
V roku 1983 sa dvadsaťročný Johnny oženil s Lori Anne Allisonovou. Počas manželstva pracovala ako filmová maskérka a Johnny vystriedal viacero náhodných prác. Istý čas si zarábal ako reklamný predavač atramentových pier cez telefón. Neskôr ho Lori zoznámila s Nicolasom Cagom a ten mu poradil, aby sa stal hercom. Dokonca mu "dohodil" svojho agenta. O dva roky sa Depp a Allison rozviedli.
1990 – 2010.
V roku 1994 Johnnyho Deppa zatkla a vypočúvala polícia, pretože údajne spôsobil vážne škody v hotelovom apartmáne v New York City. Od roku 1998, keď sa rozišiel s britskou modelkou Kate Mossovou a žil s francúzskou herečkou a speváčkou Vanessou Paradis, ktorú stretol počas natáčania svojho filmu "Deviata brána". V 1999 bol opäť zatknutý za bitku s papparazom, ktorá sa odohrala pred reštauráciou počas večere s Paradis.
V rokoch 1994 a 1997 nahral piesne s vtedajšou najväčšou skupinou Oasis na slide gitare. Nahral s nimi piesne "Fade Away (Warchild Version)" a "Fade In-Out".
S Vanessou Paradis má dve deti. Dcéra Lily-Rose Melody sa narodila 27. mája 1999 a syn John "Jack" Christopher Depp III prišiel na svet 9. apríla 2002. V roku 2007 jeho dcéra prekonala ťažkú chorobu (infekciu), ktorá začala spôsobovať zlyhanie obličiek, výsledkom bol dlhý pobyt v nemocnici. Ale skoršie zdroje uviedli, že išlo a otravu krvi.
V súčasnosti má Johnny domy v Los Angeles a vo Francúzsku. Svoj "hlavný" dom má na juhu Francúzska a taktiež apartmán v Paríži, kde prebýva s rodinou, keď práve nenatáča nejaký film. Vlastní klubovňu "Viper Room" v Los Angeles. Bojí sa klaunov.
Taktiež má svoju hviezdu na chodníku slávy v Hollywoode (7018 Hollywood Blvd).
Filmová kariéra.
Jeho herecký debut prišiel v roku 1984, keď dostal rolu vo filme "Nočná mora v Elm Street". V roku 1987 ho jeho agent presvedčil, aby prijal úlohu v televíznom seriáli "21 Jump Street", ktorá mu zabezpečila úspech hlavne v radoch dospievajúcej mládeže. Johnny účinkoval v tomto seriáli tri roky (1987 – 1990). Za tým nasledovalo účinkovanie vo filme Nožnicovoruký Edward (1990), ktorý mu otvoril cestu z televízneho do filmového štúdia.

</doc>
<doc id="20495" url="https://sk.wikipedia.org/wiki?curid=20495" title="Cassini (sonda)">
Cassini (sonda)

Cassini bola americká planetárna sonda určená na prieskum planéty Saturn, jeho prstencov a jeho mesiacov. Bola súčasťou kombinovanej misie Cassini-Huygens. Na jej prístrojovom vybavení sa podieľali aj európska organizácia pre výskum vesmíru ESA a talianska národná kozmická agentúra ASI. Stala sa celkovo štvrtou sondou, ktorá skúmala planétu Saturn, prvou sondou, ktorá skúmala Saturn z jeho orbity a tiež sondou skúmajúcou ho z najväčšej blízkosti – rekordné priblíženie k planéte dosiahlo .
Pomenovanie dostala podľa astronóma Cassiniho, ktorý objavil štyri Saturnove mesiace a Cassiniho medzeru v prstencoch Saturna. Cassini bola prvou sondou, ktorá skúmala Saturn od preletu sondy Voyager 2 v roku 1981. Sonda bola vypustená v roku 1997 a niekoľkokrát preletela okolo Zeme a Venuše. Každý z týchto gravitačných manévrov sondu urýchlil, čím sa podstatne skrátila doba príletu k Saturnu. K svojmu cieľu sa priblížila v júni 2006. Zážihom brzdiaceho motora sa 1. júla 2004 dostala na obežnú dráhu okolo Saturna, na ktorej zotrvala až do septembra 2017, kedy zanikla zhorením v atmosfére planéty. Sonda počas svojej činnosti získala 635 GB cenných informácií o systéme Saturna. 26. apríla 2017, pár mesiacov pred koncom svojej misie, vletela ako prvý ľuďmi vyrobený objekt cez medzeru medzi Saturnom a vnútorným okrajom jeho prstencov.
História projektu.
Prvý prieskum planéty Saturn zblízka uskutočnila sonda Pioneer 11 v roku 1979. O rok neskôr okolo Saturnu preletel Voyager 1, ktorý uskutočnil aj tesný prelet okolo Saturnovho najväčšieho mesiaca Titanu. Tretí prieskum planéty sondou, opäť len formou preletu, sa uskutočnil v roku 1981, keď okolo neho preletela sonda Voyager 2. Po tomto prelete nastalo dlhé obdobie, počas ktorého vonkajšie časti slnečnej sústavy neboli skúmané žiadnou sondou. 17. apríla 1983 boli definované štyri projekty na výskum slnečnej sústavy, medzi ktorými bol aj projekt s označením Titan Probe/Radar Mapper (TPRM) a ktorého hlavným cieľom mal byť mesiac Titan. Na jeseň 1984 sa americká kozmická agentúra NASA obrátila na ESA a ponúkla jej spoluprácu na tomto projekte. Ďalšie plánovanie prinieslo návrh označený Titan Probe/Saturn Orbiter (TPSO), ktorý sa už viac približoval súčasnej podobe misie Cassini-Huygens. Stavba sondy Cassini bola schválená začiatkom deväťdesiatych rokov. 
Konštrukcia.
Sonda bola trojosovo stabilizovaná, mala dĺžku 6,8 metra a najväčšiu šírku 4 metre. Trojosová stabilizácia sa realizovala buď pomocou troch zotrvačníkov alebo prostredníctvom 16 malých reaktívnych motorčekov. Jej prázdna hmotnosť bez pohonných látok a pristávacieho puzdra Huygens bola , čím sa radila medzi najťažšie planetárne sondy (ťažšie boli už len sondy z programu Fobos). Hlavné teleso sondy malo približne valcovitý tvar a skladalo sa z troch modulov. Medzi dvoma konštrukčnými modulmi bol jeden pohonný. Z telesa sondy vyčnievalo množstvo nosníkov, z ktorých najväčší bola dlhá tyč nesúca magnetometer. Veľká časť sondy a jej prístrojov bola ukrytá pod fóliami, ktoré ich chránili pred extrémnymi podmienkami v kozme. Vrstvy krytu z myláru mali za úlohu chrániť sondu pred nárazmi mikrometeoroidov. Jednotlivé stavebné prvky sondy boli prepojené približne 22 000 spojmi a asi 12-timi kilometrami káblov.
Nosná konštrukcia sondy bola tvorená kostrou poskytujúcou mechanickú oporu a rozmiestnenie všetkého vybavenia sondy. Navyše poskytovala odtienenie rádiového rušenia, kozmického žiarenia a zabezpečovala ochranu pred dopadmi mikrometeoridov. Všetky systémy sondy boli zdvojené pre prípad poruchy niektorého z nich. Sonda prijímala povely z riadiaceho strediska prostredníctvom rádiového systému. Vedecké a technické údaje určené na odvysielanie na Zem boli najprv spracované a sformátované v povelovom a dátovom systéme a až potom boli odovzdané do rádiového subsystému. Kapacita pamäte povelového a dátového subsystému predstavovala 512 kB v časti RAM (Random Access Memory) a 8 kB v časti PROM (Programmable Read-Only Memory). Pohonný systém sondy obsahoval 16 malých motorčekov s ťahom 0,5 N a ich palivom bol hydrazín. Týmito motorčekmi bolo možné ovplyvňovať orientáciu sondy a prípadne vykonávať drobné korekcie jej dráhy. Zabezpečovali tiež, aby sonda nezačala nežiadúco rotovať, keď prelietala v tesnej blízkosti (približne 1 000 km) okolo mesiaca Titan. Do rotácie ju vtedy privádzal odpor zvyškov jeho hustej atmosféry. Väčšie korekcie sa uskutočňovali prostredníctvom dvojice hlavných motorov na monomethylhydrazín, ktoré mali ťah približne 445 N. Motory boli umiestnené na pohyblivých závesoch a chránené vysúvateľným krytom proti mikrometeoroidom.
Komunikáciu zaisťovala hlavne vysokozisková parabolická anténa schopná vysielať v pásmach X, Ka, S a Ku. V priebehu letu vo vnútorných častiach slnečnej sústavy sa táto anténa používala ako tienidlo voči Slnku. Pod anténou boli navesené bloky s elektronikou radaru a palubných počítačov. Sonda obsahovala ešte dve nízkoziskové tyčové antény pre pásmo X.
Pretože Saturn je desaťkrát ďalej od Slnka ako Zem, tok slnečného žiarenia je príliš nízky na to, aby elektrickú energiu mohli poskytovať solárne panely. Sonda bola preto vybavená termoelektrickými generátormi, ktoré získavali teplo z rádioaktívneho rozpadu plutónia 238Pu. Rádioizotopový generátor nesie oxidu plutoničitého. Teplo produkoval alfa rozpad izotopu 238Pu (polčas premeny 87,7 roka). Kvôli tomu sa počas príprav na štart objavili protesty od odporcov používania termojadrových článkov na palubách sond. Jej elektrický výkon na začiatku misie dosahoval 888 W.
Vedecké vybavenie.
Sonda niesla súbor vedeckých prístrojov, ktorý tvorili:
Okrem toho sa pozemné sledovanie rádiového signálu vysielaného sondou využívalo jednak na štúdium vysokej atmosféry a ionosféry planéty, jednak na skúmanie vlastností gravitačného poľa Saturnu a jeho jednotlivých mesiacov. Plošiny s vedeckými prístrojmi boli na nádržiach pohonných hmôt v prevádzkovom module.
Počas letu po medziplanetárnej dráhe a v začiatočnej fáze letu sondy Cassini po obežnej dráhe okolo planéty k nej bola pripojená aj sonda Huygens určená na prieskum mesiaca Titan.
Odklady štartu.
Prvý plánovaný dátum štartu bol 6. október 1997, ten sa však nepodarilo dodržať pre poruchu klimatizačného zariadenia na module Huygens. Následné poškodenie ochrannej fólie puzdra zapríčinilo týždenný odklad. Ďalší plánovaný dátum štartu bol 13. október, ale tentoraz štartu zabránilo nepriaznivé počasie na myse Canaveral.
Priebeh letu.
Štart prebehol 15. októbra 1997 z kozmodrómu na myse Canaveral na Floride. V čase 09:19 UT prebehlo navedenie na únikovú dráhu, ktoré bolo mimoriadne presné. Odchýlka rýchlosti bola menšia než 0,02 %, smerová odchýlka do 0,004°. 42 minút po štarte sa teleso sondy oddelilo od nosnej rakety.
USA rozhodli, že vzhľadom na veľkú hmotnosť sondy budú počas letu k Saturnu využité gravitačné manévre pri dvoch preletoch okolo Venuše (26. apríla 1998 vo výške a 24. júna 1999 vo výške ) a okolo Zeme (18. augusta 1999 vo výške ). Pri prelete pásom asteroidov sa priblížila na niekoľko miliónov kilometrov k planétke 2685 Masursky. Okolo Jupitera preletela (30. decembra 2000 vo výške približne 10 mil. km). Každý z týchto gravitačných manévrov sondu urýchlil, čím sa podstatne skrátila doba príletu k Saturnu. Tento typ trajektórie sa nazýva VVEJGA (Venus-Venus-Earth-Jupiter Gravity Assist). Prelety okolo Venuše a Zeme boli využité na kalibráciu vedeckých prístrojov, v oblasti planéty Jupiter sonda uskutočňovala v obmedzenom rozsahu vedecké merania. Medzi vedecké ciele výskumu Jupitera patrilo mapovanie oblačnej vrstvy atmosféry, vytvorenie jej trojrozmernej mapy, globálna meteorológia, mapovanie výskytu polárnych žiar, snímkovanie známych satelitov, hľadanie stôp atmosféry na nich a tiež hľadanie ďalších, dovtedy neznámych obežníc Jupitera a mapovanie jeho rozsiahlej magnetosféry. Pri najväčšom priblížení bola sonda od vrchných mrakov Jupitera vzdialená 9,72 miliónov km. Z tejto vzdialenosti urobila zábery planéty s rozlíšením na pixel.
Okrem gravitačných zrýchlení sonda absolvovala ešte niekoľko dráhových korekcií.
Prílet k Saturnu.
Do sféry gravitačného vplyvu Saturnu vstúpila sonda 9. marca 2004. 27. mája sonda vykonala manéver, ktorý ju dostal na preletovú dráhu okolo vzdialeného Saturnovho mesiaca Phoebe. 11. júna sonda uskutočnila najtesnejšie priblíženie k tomuto mesiacu vo vzdialenosti . V priebehu preletu boli všetky optické prístroje sondy orientované na Phoebe. Boli získané podrobné snímky tohto mesiaca a vďaka nim mohla byť vytvorená základná nomenklatúra povrchových útvarov. Okrem preletu okolo Phoebe sonda minula v podstatne väčších vzdialenostiach ešte niekoľko Saturnových mesiacov počas takzvaných necielených preletov, to znamená, že kvôli týmto preletom nebola dráha sondy nijako korigovaná.
Navedenie na orbitu a prvé pozorovania.
Zážihom hlavného korekčného motora na dobu 96 minút bola 1. júla 2004 sonda navedená na obežnú dráhu okolo planéty. Počas tohto kritického manévru sonda najprv preletela vo vzdialenosti od planéty rovinou Saturnových prstencov. Po skončení preletu sa sonda otočila, aby jej motory smerovali do protismeru letu. V čase 02:26 UT bolo z rozboru prichádzajúceho signálu zrejmé, že sonda prežila prelet nebezpečným prstencom, s ktorého časticami sa mohla zraziť a chystá sa na brzdiaci manéver. V čase 02:35:42 UT sa začal zážih hlavného motora. V čase 04:12 UT bol hlavný raketový motor vypnutý. Sonda Cassini sa stala prvou a doposiaľ (apríl 2025) jedinou umelou obežnicou Saturna. Zmena rýchlosti sondy počas zážihu bola /s. Manéver prebehol úplne bez problémov. Sonda začala vedecké pozorovania. V čase V 05:32 UT sonda začala druhý prelet rovinou Saturnových prstencov, počas ktorého zaznamenala 100 000 jednotlivých nárazov zrniečok prachu, ale žiadny z nich ju nepoškodil. Krátko po 12:30 UT začali do riadiaceho strediska prichádzať prvé snímky, ktoré boli urobené z bezprostrednej blízkosti prstencov. V čase 17:00 UT sa konala tlačová konferencia, na ktorej manažér projektu Robert Mitchell oznámil, že navádzanie na obežnú dráhu prebehlo perfektne.
2. júla sa Cassini po prvýkrát priblížila k najväčšiemu zo Saturnových mesiacov, k Titanu. Preletela okolo neho vo vzdialenosti , neskôr však absolvovala množstvo ďalších a tesnejších priblížení. 5. júla bol Saturn v konjunkcii so Slnkom, kvôli čomu sa stala komunikácia so sondou veľmi zložitou. Až 12. júla stanica v Goldstone nadviazala so sondou normálne spojenie a potvrdila, že je v poriadku. 23. augusta sa uskutočnil zážih hlavného motoru, ktorý zvýšil apocentrum na asi 300 tisíc km. Manéver bol potrebný na to, aby sa sonda už nedostávala do roviny prstencov a zároveň umožnil prvé tesné priblíženie sondy k Titanu, ktoré nastalo 26. októbra.
Začiatkom septembra 2004 sa Cassini dostala mimo magnetosféru Saturna, čo bolo využité na špecifické vedecké výskumy. 14. septembra došlo k previerke puzdra Huygens. 26. októbra minula sonda Cassini vo vzdialenosti mesiac Titan, čo bolo zatiaľ najbližšie priblíženie k tomuto mesiacu v histórii kozmonautiky. Neskôr však tento rekord sama niekoľkokrát prekonala. Na Zem prišli prvé detailné snímky, spektrá a radarové údaje. 19. novembra sa uskutočnila kontrola pripravenosti na uvoľnenie puzdra Huygens. 23. novembra prebehla posledná previerka puzdra Huygens. 13. decembra sa uskutočnil ďalší prelet okolo Titanu s najväčším priblížením .
Dňa 25. decembra 2004 sa od sondy Cassini oddelila sonda Huygens. Modul začal trojtýždňovú samostatnú cestu. 28. decembra sonda Cassini vykonala úhybný manéver, ktorý jej zaistil tretí prelet okolo Titanu, tentoraz vo vzdialenosti .
Priebeh letu v roku 2005.
14. januára 2005, počas tretieho obehu sondy Cassini okolo Saturna, sonda Huygens úspešne pristála na mesiaci Titan. Počas jej pristávania slúžila sonda Cassini ako retranslačná stanica pre odovzdávanie vedeckých a technických údajov zo sondy Huygens na Zem. Po dosadnutí puzdra na povrch sledovala miesto pristátia ešte tak dlho, až kým nezmizlo za obzorom. Ďalšie spojenie s Huygensom už nebolo možné.
V januári sonda preletela okolo mesiacov Mimas, Enceladus a po prelete rovinou prstencov aj okolo mesiaca Rhea. 15. februára 2005 sa sonda opäť priblížila k Titanu, ktorý minula zo vzdialenosti . Kamery sondy a ďalšie vedecké prístroje začali jeho podrobný výskum. Na získaných snímkach boli po prvýkrát objavené impaktné krátery na Titane. Vo februári prebehol ďalší prelet rovinou prstencov a výskum mesiacov Enceladus, Dione, Mimas, Rhea a Tethys kamerami ISS a UVIS.
9. marca 2005 sa uskutočnil prvý cielený prelet okolo mesiaca Enceladus. Najmenšia vzdialenosť od jeho povrchu bola len . Počas približovacej fázy k mesiacu sonda vykonávala sedemhodinové snímkovanie. Krátko po stretnutí s Enceladom sonda preletela aj okolo mesiaca Tethys, ale v oveľa väčšej vzdialenosti ().
Na šiestom obehu sa uskutočnil necielený prelet okolo mesiaca Tethys a sonde sa podarilo získať snímky malého mesiačika Epimetheus. Sonda neskôr štvrtýkrát cielene preletela okolo Titanu. Počas preletu sa vykonávalo meranie vyžarovania ovzdušia v emisných čiarach dusíka a uhlíka, získavali sa ďalšie detailné snímky povrchových útvarov, prístroj VIMS pozoroval vývoj oblačnosti a ďalších prechodných javov, skúmali sa parametre plazmy v okolí mesiaca, elektrónová teplota, interakcia medzi magnetosférou a ionosférou a hľadali sa búrkové javy.
16. apríla 2005 bol po prvýkrát použitý spektrometer INMS, ktorý zmeral hustotu neutrálnych častíc a iónov atmosféry Titanu počas piateho cieleného preletu sondy okolo tohto mesiaca. Pri prelete sa uskutočnilo tiež kvalitné optické snímkovanie. V období do 6. mája 2005 došlo k necieleným preletom okolo mesiacov Tethys, Epimetheus a Titan. 6. mája kamerový tím oznámil, že sonda objavila nový mesiac s predbežným označením S/2005 S1. Mesiac sa podarilo identifikovať na šiestich snímkach. Na základe ďalších snímok bol jeho priemer stanovený na a vzdialenosť od Saturnu na . 
Do ukončenia desiateho obehu planéty (17. júna 2005) sonda necielene preletela okolo mesiačikov Atlas, Prometheus, Enceladus, Pallene a Calypso. Koncom júna, po ďalšom necielenom prelete okolo Titanu bola zverejnená informácia, že v okolí južného pólu Titanu bol vyfotografovaný tmavý útvar, ktorý môže byť jazerom z uhľovodíkov. 26. júna došlo k necieleným preletom okolo mesiacov Tethys, Pan a Telesto. 14. júla došlo k necielenému preletu okolo mesiaca Rhea, a k cielenému preletu okolo mesiaca Enceladus. Cassini preletel okolo tohto mesiaca vo výške iba , čo bol v tej dobe najbližší uskutočnený prelet v histórii kozmonautiky. Počas preletu prístroj MAG monitoroval interakcie Encelada s plazmou Saturnovej magnetosféry, Analyzátor kozmického prachu CDA meral hustotu prachu v prstenci E a v prostredí obklopujúcom mesiac, prístroje RPWS vykonali množstvo pozorovaní a všetky optické prístroje získavali zábery Encelada a Rhey s vysokým rozlíšením. Pri preletových meraniach bolo dokázané, že Enceladus má riedku atmosféru skladajúcu sa najmä z vodnej pary (65 %) a molekulárneho vodíka (20 %). Kompozitný infračervený spektrometer CIRS zistil, že južný pól Titanu má teplotu 85 K, čo je viac, ako sa predpokladalo. Na záver ešte došlo k necieleným preletom okolo mesiačikov Prometheus, Methone a Epimetheus.
V auguste sa uskutočnili necielené prelety okolo mesiacov Mimas, Prometheus, Calypso a Titan, Tethys a Telesto. Neskôr došlo k ďalšiemu cielenému preletu okolo Titanu, počas ktorého sa podarilo získať údaje o teplote, tlaku a obsahu aerosólov v jeho atmosfére. Ďalšie merania v priebehu stretnutia vykonával magnetometer MAG, kamery ISS – snímkovanie južnej oblasti pod regiónom Xanadu, UVIS, analyzátor prachu CDA a iné. V čase najväčšieho priblíženia optické prístroje snímkovali oblasť okolo južného pólu. Ďalší, v poradí už siedmy cielený prelet okolo Titanu sa konal 7. septembra. Počas preletu sa uskutočnili radarové merania.
13. septembra bolo oznámené, že došlo k strate podstatného objemu vedeckých údajov z preletu okolo Titanu. Príčinou boli jednak prevádzkové problémy na sledovacej stanici DSN a jednak softvérová chyba na palube sondy.
V septembri došlo k necieleným preletom okolo mesiacov Calypso, Mimas, Prometheus, Tethys a Titan, pričom Tethys sonda minula vo vzdialenosti len . 25. septembra došlo k jedinému plánovanému preletu okolo mesiaca Hyperion. Sonda ho minula podľa plánu vo vzdialenosti . Počas preletu sa uskutočnili presné dráhové merania, aby sa stanovili presné gravitačné parametre tohto mesiaca. V októbri uskutočnili cielené prelety okolo mesiacov Dione a Titan a necielené prelety okolo Telesto, Pallene, Atlas a Enceladus.
Priebeh letu v roku 2006.
Vo februári 2006 sa sonda vzďaľovala od Saturna a pátrala po bleskoch na severnej pologuli Saturna. Koncom mesiaca prístroj RADAR meral intenzitu a polarizáciu vyžarovania Titanu v mikrovlnnom obore. Z týchto údajov možno odvodiť vlastnosti povrchu ako napr. teplotu, zloženie a členitosť.
Snímky mesiaca Enceladus s vysokým rozlíšením zachytávali výtrysky ľadového materiálu. 18. marca prebehol zákryt sondy za Titanom, čo sa využilo na rádiový výskum. Išlo len o druhý zákryt tohto typu v histórii, pričom prvý absolvovala ešte sonda Voyager 1 v roku 1980. Neskôr prebehol mimoriadne blízky prelet okolo mesiaca Rhea, pri ktorom sa získali zatiaľ najpodrobnejšie snímky tohto mesiaca. V apríli Casini pracoval na teplotnej mape severnej pologule Saturna prístroj CIRS a spektrometer INMS skenoval oblasti zvýšenej hustoty častíc vo veľkých vzdialenostiach od planéty. Kamery ISS pokračovali v spektrometrickom pozorovaní ľadových mesiacov. V apríli 2006 tiež vydavateľ časopisu Aviation &amp; Space Technology ocenil tím Cassini-Huygens cenou Aerospace Laurel. 30. apríla sonda vykonala 14. prelet okolo Titanu, ale 1. mája sa vyskytla chyba, ktorá ohrozila prenos vedeckých údajov z preletu na Zem. Spojenie sa však napokon podarilo obnoviť a údaje boli odvysielané.
4. mája bola zverejnená presná doba rotácie Saturnu, ktorú spresnili merania sondy Cassini. Podľa posledných údajov sa planéta otočí okolo svojej osi za 10 h 47 min 6 s ±40 s. Ide o 8-minútový rozdiel oproti tomu, čo namerali sondy Voyager.
V júni sonda zisťovala okrem iného množstvo zlúčenín kyslíku, teda oxidu uhličitého a vody v atmosfére Saturna, spektrometer UVIS pozoroval polárne žiary a prístroje zo súboru MAPS sledovali štruktúru a dynamiku chvostu Saturnovej magnetosféry.
Začiatkom júla sa sonda zamerala na pozorovanie mesiaca Japetus a začala sa druhá polovica primárnej misie. Počas šestnásteho preletu okolo Titanu (2. júla 2006) sonda skúmala mesiac prístrojmi VIMS, CIRS, ISS, MAPS a UVIS. Potom sa sonda zamerala na štúdium atmosféry Saturna prístrojmi UVIS a CIRS, pričom 11. júla dosiahla najvzdialenejší bod svojej dráhy od planéty. Kamery ISS opäť pátrali po bleskoch na severnej pologuli. Radar na palube sondy poskytol zreteľný dôkaz existencie uhľovodíkových jazier na Titane. Na radarových záberoch sa našlo množstvo tmavých škvŕn, pričom niektoré sú napojené na sústavu kanálov. 21. júla prebehol najbližší prelet okolo Titanu vo vzdialenosti , ktorý zmenil sklon dráhy sondy. Hlavným bodom programu preletu bola radarová sondáž krajín okolo severného pólu mesiaca. Počas preletu bola nameraná vyššia hustota atmosféry, ako sa očakávalo.
V období medzi 2 augustom a 12. augustom bol Saturn v konjunkcii, čo sťažilo komunikáciu so sondou a preto v tomto období boli vedecké pozorovania obmedzené. Prichádzajúci signál zo sondy „spoza“ Slnka však poslúžil na štúdium hornej vrstvy jeho atmosféry – koróny. 15. augusta sonda preletela pericentrom svojej dráhy a pri tejto príležitosti bol v činnosti analyzátor kozmického prachu CDA, ktorý študoval výskyt prachových častíc na dráhe mesiaca Tethys a v prstenci E. 17. augusta sa uskutočnil dovtedy najbližší prelet okolo mesiaca Helene (), počas ktorého bol mesiac skúmaný prístrojmi ISS, CIRS a UVIS. V auguste sa tiež pozorovala magnetosféra Saturna a posledný augustový týždeň bol zameraný na optické pozorovania. Okrem iného koncom augusta kamery ISS začali štúdium Cassiniho medzery v prstencoch. 
7. septembra došlo k ďalšiemu cielenému preletu okolo Titanu s najväčším priblížením vo výške . Počas príletu hľadala kamera ISS búrkové javy a polárne žiary, zatiaľ čo spektrometer VIMS sa sústredil na mapovanie a fotometrické meranie Titanu. Na radarových záberoch z preletu bol identifikovaný celkovo štvrtý známy impaktný kráter na telese s priemerom . 23. septembra sa uskutočnil ešte tesnejší prelet okolo Titanu vo výške . Počas preletu robil spektrometer VIMS snímky vo vizuálnom a infračervenom obore v rozsahu od globálnych záberov po veľmi podrobné detaily.
9. októbra sa uskutočnil ďalší blízky prelet okolo Titanu (výška ), pričom sa radarom intenzívne skúmali miesta okolo severného pólu, kde sa predpokladajú uhľovodíkové jazerá. V priebehu mesiaca sonda okrem iného študovala prstence Saturna a dynamiku jeho vonkajšej magnetosféry. 20. októbra prebehol v poradí už dvadsiaty prelet okolo Titanu, počas ktorého sa získavali snímky s vysokým rozlíšením. Prístroje RPWS tiež študovali vlastnosti plazmy Titanovej ionosféry.
Po prelete sondy pericentrom sa prístrojmi MAPS skúmal polárny región planéty. 13. novembra bol zverejnený záznam obrovského hurikánu nad južným pólom. V novembri ďalej prebiehali pozorovnaia prstencov, magnetosféry a plazmy a pri necielenom prelete okolo mesiaca Dione sa na mesiac zamerali prístroje VIMS, CIRS, UVIS a RADAR. 28. novembra pozorovali kamery ISS ultrafialový spektrograf UVIS hranicu tieňov na hlavných prstencoch planéty. Snímky tohto typu sú vhodné na meranie sklonu prstencov. 
Začiatkom decembra pracoval prístroj VIMS na tepelnej mape Saturnu a sonda opäť sledovala optické hranice tieňov na hlavných prstencoch. Na Titane bolo objavené zatiaľ najvyššie pohorie pokryté vrstvami organického materiálu a zahalené do oblakov. Pohorie je asi dlhé a vysoké okolo 1 500 metrov. Na ďalších obrázkoch z posledného (25. november) preletu sa objavili dlhé horské pásma, duny a nánosy materiálu pripomínajúce lávové rieky. Po korekcii dráhy 25. decembra sa Cassini dostala na obežnú dráhu s periódou obehu 16 dní. 28. decembra prebehol v poradí už 22. prelet okolo Titanu.
20. decembra sa zišla pracovná komisia, ktorá rozoberala problematiku modelu atmosféry Titanu kvôli stanoveniu optimálnej výšky preletu nad týmto mesiacom. 28. decembra sa sonda opäť tesne priblížila k Titanu, tentoraz na vzdialenosť .
Priebeh letu v roku 2007.
3. januára potvrdila skupina starajúca sa o údaje z radaru sondy, že na Titane sú jazerá naplnené tekutým metánom. 12. januára prebehol ďalší prelet okolo Titanu spojený s mapovaním jeho povrchu. Celkovo sa sonda stretla s Titanom v roku 2007 17-krát. 23. januára prebiehal výskum ďalších mesiacov, pričom pozornosť bola venovaná hlavne mesiacu Enceladus. 2. februára sa uskutočnilo záverečné zasadanie vedeckého tímu PSG (Project Science Group), počas ktorého sa rozhodovalo o prípadnom programe predĺženej misie Cassini. Tento scenár bol predložený vedeniu NASA spolu s ponukou na pokračovanie letu ďalšie štyri roky po ukončení základnej misie. Sonda zatiaľ pozorovala vysoké zemepisné šírky Saturna, v strede mesiaca skúmala satelity Japetus a Hyperion. 22. februára sonda absolvovala 25. prelet okolo Titanu, počas ktorého prebiehali radarové merania. Mapujúci spektrometer VIMS urobil prvé zábery na najvyššej oblasti severnej pologule mesiaca.
Sklon dráhy sondy v predchádzajúcich mesiacoch sa pomaly dvíhal, takže sonda zhotovovala zaujímavé zábery Saturna „zhora“, pričom jeho prstence mali takmer kruhový tvar. 10. marca Cassini preletela okolo Titanu 26. krát, tentoraz vo výške len . 27. marca sa na snímkach severného pólu planéty našiel záhadný polárny šesťuholník.
Počas 28. cieleného preletu okolo Titanu (10. apríla) sonda pátrala po nových jazerách kvapalných uhľovodíkov. V tom čase prestal fungovať jeden z dvoch detektorov na magnetometri sondy. Jeho degenerácia bola pozorovaná ešte počas príletu k Saturnu. Druhý detektor však zostával v prevádzke na plný výkon. 24. apríla sonda urobila snímky mesiaca Dione počas necieleného preletu okolo neho. Ďalší prelet okolo Titanu, v poradí už 39., sa uskutočnil 26. apríla. Optické prístroje sondy vytvárali mozaiku snímok viditeľnej pologule, radarový výskum znižoval počet zatiaľ nepreskúmaných oblastí mesiaca. 
12. mája prebehol ďalší prelet okolo Titanu, počas ktorého okrem iného kamera ISS získavala snímky s vysokým rozlíšením (/pixel) 30. mája 2007 sonda objavila ďalší malý mesiac s priemerom asi , ktorý dostal predbežné označenie S/2007 S 4. Išlo už o šesťdesiaty známy mesiac planéty a piaty mesiac objavený tímom Cassini. 13. júna došlo k ďalšiemu priblíženiu k Titanu, pred ktorým bola motoricky upravená dráha sondy, takže prelet sa uskutočnil len nad povrchom mesiaca. Najbližší bod dráhy sondy ležal veľmi blízko severného pólu, preto bolo jednou z úloh počas preletu mapovanie polárnych oblastí Titanu. 27. júna preletela sonda rovinou prstencov a toho istého dňa došlo tiež k priblíženiu na k mesiacu Tethys.
Začiatkom júla sa sonda venovala prieskumu Saturna z apocentra svojej obežnej dráhy. 17. júla urobila kamera ISS snímky mesiaca Rhea, 19. júla prebehol ďalší prelet okolo Titanu, počas ktorého boli získané snímky s veľmi dobrým rozlíšením. Koncom mesiaca sonda mapovala rozloženie neutrálneho a ionizovaného kyslíka vo vnútornej magnetosfére Saturna. Potom sa výskum zameral na vytváranie sekvencie snímok planéty širokouhlou kamerou ISS. Kvôli problémom na pozemnom vysielači musela byť odložená jedna korekcia dráhy. Výskum magnetosféry a fotografovanie Saturna pokračovali aj v auguste, ďalšie prístroje sledovali stav slnečnej koróny. 15. augusta Saturn opäť vstúpil do konjunkcie so Slnkom a preto boli v tom období činnosti sondy obmedzené. 28. augusta nasledoval ďalší prelet rovinou prstencov, nasledujúceho dňa sa odohral necielený (a pomerne vzdialený) prelet okolo Tethysu. 30. augusta sa sonda stretla vo vzdialenosti s mesiacom Rhea, pričom fotografovala a mapovala jeho povrch. Po ďalšom prelete okolo Titanu (31. augusta) nasledoval 10. septembra 2007 dovtedy najtesnejší prelet okolo Japeta vo vzdialenosti . Obzvlášť dôležité údaje z preletu boli na Zem odvysielané dvakrát. Po 21 minútach vysielania sa však sonda prepla do bezpečnostného módu, pravdepodobne kvôli vzplanutiu gama žiarenia. Podarilo sa však obnoviť normálnu prevádzku sondy a zachrániť tiež všetky vedecké údaje. Časť údajov odvysielaných sondou sa však stratila 27. septembra, kedy sa vyskytla porucha na sledovacej stanici Deep Space Station 63. 
1. októbra sonda opäť uskutočnila tesný (výška ) prelet okolo Titanu. Najnižší bod, ktorý dosiahla nad jeho povrchom, ležal okolo 60° južnej šírky. Koncom októbra sonda pozorovala rôzne mesiace s cieľom stanoviť ich presnú obežnú dráhu. Zároveň sa zamerala na kryovulkanicky aktívny Enceladus, a štúdium plynov, ktoré mesiac vyvrhuje zo svojho vnútra. 31. októbra sa Cassini pohyboval v rázovej vlne magnetosféry Saturna, čo bolo využité na štúdium slnečného vetra a kozmického prachu mimo Saturnovej magnetosféry. Potom sa sonda zamerala na rovníkové oblasti Saturna a na jeho prstence a snímkovala mesiace s cieľom upresniť ich orbitálne parametre.
18. novembra prebehol ďalší prelet okolo Titanu v približne výške, pričom gravitácia mesiaca výraznejšie pozmenila obežnú dráhu sondy. 3. decembra prebehlo sledovanie Zeme a Slnka počas ich zákrytu prstencami. Počas preletu nad Titanom 20. decembra vo výške sonda sledovala južný polárny región, merala teploty a zhotovovala farebné snímky.
Priebeh letu v roku 2008.
V priebehu primárnej plánovanej misie, ktorá trvala do 30. júna 2008 mala sonda Cassini zblízka pozorovať mesiace planéty Saturn, uskutočniť 69 blízkych preletov okolo niekoľkých z nich a pozorovať samotný Saturn. Do konca primárnej misie mala sonda obehnúť Saturn po výstrednej eliptickej dráhe celkovo 76-krát. 1. júla 2008 sa skončil program primárnej misie a začal sa program rozšírenej misie (tzv. Cassini Equinox Mission). Sonda bola v dobrej kondícii a všetky subsystémy pracovali podľa predpokladov. 26. decembra 2008 sonda ukončila 100. obeh okolo planéty.
Pri 40. cielenom prelete okolo Titanu, 5. januára 2008, sa sonda zamerala na podrobný prieskum miesta, kde pristál modul Huygens. Skúmala sa aj magnetosféra, atmosféra, vznik a vývoj oblačnosti. Počas necieleného preletu 22. januára radar skúmal severnú pologuľu. Po týchto výskumoch mala sonda zmapovaných celkovo 20 % povrchu.
22. februára sa uskutočnil ďalší prelet okolo Titanu, počas ktorého sonda pozorovala teleso radarom a ultrafialovým spektrometrom. Vykonávali sa tiež pozorovania zákrytov jasných hviezd zo súhvezdia Veľký pes. Počas preletu 24. marca sa skúmalo miesto pristátia Huygensa a tiež vrchná atmosféra. 12. mája nasledoval prelet, počas ktorého sonda skúmala najmä oblasť "Xanadu" a potenciálny kryovulkán "Tortola Facula", ktorý bol známy z infračervených snímok. Všetky tri prelety boli vo výške asi 1 000 km.
O niečo vzdialenejší prelet sonda vykonala 28. mája, čo využila na prieskum exosféry a chemických látok unikajúcich za Saturna. Mapovala sa opäť oblasť "Xanadu" a tiež dunové polia.
V lete 2008 sa sonde Cassini podarilo dokázať prvú existenciu tekutého jazera ("Ontario") a o rok neskôr našla definitívny dôkaz takéhoto jazera aj na severnej pologuli.
Priebeh letu v roku 2009.
1. januára 2009 sa sonda znovu natoľko priblížila k Saturnu, že dosiahla vhodnú pozíciu na štúdium hornej troposféry spektrometrom CIRS vo vzdialenej infračervenej oblasti. Tieto merania sa opakujú, aby sa odhalili sezónne zmeny. Prístroj VIMS zase skúšobne pozoroval hviezdokopu Plejády. 2. januára začal VIMS prvé z niekoľkých dlhodobých pozorovaní polárnych regiónov. 4. januára sonda intenzívne sledovala polárne žiare, ako aj mesiačik Tethys. Začiatkom roka sa však sonda všeobecne venovala hlavne Saturnovej atmosfére.
24. januára sonda zažihla svoj motor už po stýkrát, aby upravila svoju dráhu. V tom čase sa nachádzala v blízkosti periapsidy. Na Saturne v tom čase nastávala práve rovnodennosť a slnko sa začalo presúvať nad severnú pologuľu. Vo februári potvrdila sonda objav ďalšieho maličkého mesiačika Saturnu, ktorý obieha vnútri prstenca G. V máji 2009 bolo toto polkilometrové teleso pomenované Aegaeon. Prebehlo niekoľko preletov okolo Titanu, pozorovali sa výtrysky plynov z mesiaca Enceladus. Technici riešili tiež poplach vyhlásený jedným zo senzorov motora Saturna. Pri zážihu tohto motora 29. marca sa však žiadne problémy neobjavili.
Z údajov, ktoré sonda nazbierala počas zákrytov atmosférou Titanu, sa podarilo určiť detailný vertikálny profil zastúpenia rôznych látok v jeho atmosfére.
Sonda Cassini pozorovala odrazy slnečného svetla od hladiny najväčšej kvapalnej plochy na mesiaci, "Kraken Mare". Vďaka tomu vo vysokom rozlíšení pozorovala jeho ostrovy a pobrežie. Zistilo sa, že more sa skladá z dvoch paniev prepojených 40 km dlhou úžinou. V júni sonda merala hĺbku jazera "Ontario" radarom.
26. decembra 2009 sonda Cassini preletela nad Titanom vo výške 955 km. Okrem sledovania sezónnych zmien na jazerách a moriach pozorovala aj sezónne zmeny atmosféry v polárnej oblasti. Dážď a sneh nad sledovacou stanicou v Madride však spôsobili čiastočnú stratu údajov z tohto preletu.
Zánik.
Na konci svojej viackrát predĺženej misie bola sonda cielene navedená do atmosféry Saturna. 15. septembra 2017 o 13:54 stredoeurópskeho letného času zanikla nad vrcholkami oblakov. Stala sa tak prvým človekom vyrobeným objektom navedeným do atmosféry Saturna a tiež ľudským objektom zaniknutým v zatiaľ najväčšej vzdialenosti od miesta svojho vzniku. Analýza údajov z tejto sondy však pokračovala aj v rokoch po skončení misie, takže nové objavy prichádzali aj dodatočne po jej ukončení.
Pôvod mena.
Sonda je pomenovaná na počesť taliansko-francúzskeho astronóma G. D. Cassiniho (1625 – 1712), ktorý sa veľkou mierou zaslúžil o výskum Saturnu a objavil štyri jeho mesiace: Tethys, Dione, Rheu a Iapeta. Medzi jeho ďalšie objavy patrí objav rotácie planét, prvé meranie slnečnej paralaxy a tmavý pás v prstencoch Saturna, ktorý sa nazýva Cassiniho delenie.

</doc>
<doc id="20496" url="https://sk.wikipedia.org/wiki?curid=20496" title="Cassini">
Cassini

Cassini bolo priezvisko známej rodiny astronómov, medzi ktorých patria
Pomenované po Cassinim:

</doc>
<doc id="20508" url="https://sk.wikipedia.org/wiki?curid=20508" title="Juraj Liška">
Juraj Liška

Juraj Liška môže byť:

</doc>
<doc id="20513" url="https://sk.wikipedia.org/wiki?curid=20513" title="Herkules (hviezdokopa)">
Herkules (hviezdokopa)

Herkules (iné názvy: Messier 13, M 13, NGC 6205) je guľová hviezdokopa v súhvezdí Herkules. Patrí k najjasnejším a najznámejším deep sky objektom letnej oblohy.
Dosahuje zdanlivú magnitúdu 5,8, takže je sotva viditeľná voľným okom, aj to len za veľmi tmavej noci. Jej skutočný priemer je približne 110 - 165 ly a obsahuje niekoľko stoviek tisíc hviezd. Od Zeme je vzdialená takmer 35 000 ly.
Všeobecná charakteristika.
Je nazývaná aj Veľká hviezdokopa v Herkulovi. Je to druhá najjasnejšia guľová hviezdokopa na severnej oblohe (po M5) a za dobrých pozorovacích podmienok ju možno vidieť ako hmlistý obláčik veľkosti mesačného disku. Obsahuje minimálne pol milióna hviezd a už v malom ďalekohľade ju možno vidieť ako žiariacu plôšku. Je často jedným z prvých objektov pozorovaných nadšenými hvezdármi. Hľadá sa veľmi ľahko, lebo leží presne na spojnici hviezd eta a zeta Herculis, asi v jednej tretine pod eta. Triédrom možno rozoznať jej guľatý tvar a na okrajoch rozlíšiť jednotlivé hviezdy. Iba veľké ďalekohľady odhalia hviezdokopu rozloženú do drobných hviezd. Asi 30 000 hviezd má jasnosť do 21. magnitúdy. Celkový počet hviezd je omnoho väčší, možno až niekoľko miliónov. Na fotografických doskách sa zobrazujú len najjasnejšie hviezdy hviezdokopy, obry a nadobry, ktoré vyžarujú stokrát až tisícekrát viac svetla než Slnko. Také slabé hviezdy ako Slnko sa na fotografickej doske vôbec neobjavia, ani vo veľkých ďalekohľadoch. 
V tejto hviezdokope sa nachádzajú aj premenné hviezdy vrátane cefeíd, pomocou ktorých bol určený vek hviezdokopy. Hviezdy v M13 sú veľmi staré, ale bol medzi nimi objavený i mladý modrý obor Barnard 29 spektrálneho typu B2. Doteraz nie je uspokojivo vysvetlené, ako mohla vzniknúť pred niekoľkými miliónmi rokov táto hviezda v systéme starom asi 10 miliárd rokov. Pravdepodobne vznikla splynutím dvoch starých hviezd pri ich zrážke. Vzhľadom na to, že vzdialenosti hviezd v okolí stredu hviezdokopy sa merajú len na svetelné týždne, je takáto zrážka omnoho pravdepodobnejšia než v našom hviezdnom okolí. 
Zdanlivý priemer hviezdokopy je 25´. Vzdialená je od nás asi 20 00035 000 ly, napriek tomu je to jedna z našich najbližších hviezdokôp. 
Posolstvo z Areciba.
16. 11. 1974 bola pri otvorení rádioteleskopu Arecibo v Portoriku odoslaná na frekvencii 2380 MHz rádiová správa smerom k M 13. Toto posolstvo obsahuje informácie o ľuďoch, molekule DNA, Zemi, slnečnej sústave aj o samotnom rádioteleskope v Arecibe. Posolstvo je zložené z 1679 bitov usporiadaných do 73 riadkov po 23 bitov. Jednotky a nuly boli vysielané posuvom frekvencie a vysielanie trvalo celkove 3 minúty. Výkon 20 000 000 000 000 W bol 300-metrovou anténou sústredený do úzkeho zväzku. Posolstvo dospeje ku všetkým hviezdam hviezdokopy. Sú to veľmi staré hviezdy. Ak majú planéty, mali dosť času, aby sa na nich život plne rozvinul. Je teda možné, že pri niektorých hviezdach existujú technicky vyspelé inteligentné spoločenstvá. Ak niektoré z nich posolstvo zachytia a pošlú nám odpoveď, tá dorazí na Zem až o 46 000 rokov.

</doc>
<doc id="20516" url="https://sk.wikipedia.org/wiki?curid=20516" title="M13">
M13

M13 môže byť:

</doc>
<doc id="20517" url="https://sk.wikipedia.org/wiki?curid=20517" title="NGC 6205">
NGC 6205



</doc>
<doc id="20526" url="https://sk.wikipedia.org/wiki?curid=20526" title="Euroústava">
Euroústava



</doc>
<doc id="20527" url="https://sk.wikipedia.org/wiki?curid=20527" title="Ext2">
Ext2

ext2 alebo second extended file system („druhý rozšírený súborový systém“) bol štandardným súborovým systémom používaným v operačnom systéme Linux po niekoľko rokov a zostáva naďalej široko používaný. Pôvodne ho navrhol Rémy Card na základe konceptu extended file system. Je pomerne rýchly, dostatočne na to, aby bol považovaný ako štandard pre porovnanie výsledkov benchmarkov. Jeho hlavnou nevýhodou je, že nie je žurnálovacím súborovým systémom. Jeho nasledovník ext3 pridáva žurnálovanie a je čiastočne spätne kompatibilný s ext2.
Kanonická implemetácia ext2 je ovládač ext2fs v jadre Linuxu. Iné implementácie (rôzneho stupňa kvality a úplnosti) existujú v HURD, niektorých jadrách BSD a ako ovládače od tretích strán pre Microsoft Windows. ext2 bol štandardným súborovým systémom v linuxových distribúciách Red Hat, Fedora a Debian až do jeho nahradenia ext3.
História.
Raný vývoj Linuxového jadra sa vykonával krížovým vývojom v operačnom systéme Minix. Prirodzene bolo zjavným rozhodnutím implementovať Minix file system ako primárny súborový systém Linuxu. Minix file system prakticky neobsahoval muchy, ale mal niektoré obmedzenia ako schopnosť pracovať iba so 64 megabajtami dát kvôli jeho 16-bitovému adresnému priestoru a neumožňoval názvy súborov dlhšie ako 14 znakov. Kvôli týmto obmedzeniam začala práca na implementácii nových súborových systémov pre operačný systém Linux.
Bol vyvinutý jednoduchý spôsob pridávania nových súborových systémov do jadra Linuxu, virtuálny súborový systém zvaný VFS. Po jeho integrácii do jadra bol v apríli 1992 uvoľnený extended file system (ext) ako prvý súborový systém navrhnutý pre Linux a jeho ovládač zahrnutý vo verzii Linuxu 0.96c. Súborový systém ext riešil dva hlavné problémy Minix file systému (maximálna veľkosť partície a obmedzenie dĺžky názvu súboru) umožňujúc 2 gigabajty dát a 255 znakov v názve súboru. 
Ale stále existovali problémy: neexistovala podpora separovaného prístupu, modifikácia inode a čaových známok zmeny dát.
Ako riešenie týchto problémov boli v januári 1993 vyvinuté dva nové súborové systémy: súborový systém Xia a second extended file system (ext2). Súborový systém ext2 bol založený na extended file systéme s mnohými reorganizáciami a zlepšeniami a bol navrhnutý s prihliadnutím na evolúciu, ponechávajúc priestor pre ďalšie rozširovanie.
Súborový systém ext2 má maximálnu veľkosť dát 4 terabajty, maximálnu dĺžku názvu súboru 255 znakov a variabilnú dĺžku bloku.
Štruktúra.
Skupiny blokov.
Každá skupina blokov obsahuje:
Superblok.
Superblok obsahuje:
Inode.
Inode obsahuje:
Adresáre.
Blok obsahuje zoznam čísel inode a názvy položiek adresára.
Súbory.
Iba skupina blokov.
Čísla blokov sú uložené v inode súboru.
Žiadne magické číslo -- iba bloky dát.
Linky.
Hard linky a soft linky
Špeciálne súbory.
Vytvorené príkazom mknod:

</doc>
<doc id="20529" url="https://sk.wikipedia.org/wiki?curid=20529" title="Všeobecná zdravotná poisťovňa">
Všeobecná zdravotná poisťovňa

Všeobecná zdravotná poisťovňa, a.s. (kód: 25) je najväčšou zdravotnou poisťovňou na Slovensku, má pobočky vo väčšine okresov. K 1.januáru 2018 poisťovala cca 62% obyvateľov Slovenska Vznikla v roku 1995 z Národnej poisťovne. V roku 2005 bola transformovaná na akciovú spoločnosť so 100% účasťou štátu, je spravovaná Ministerstvom zdravotníctva . K 1.1.2010 bola zlúčená so Spoločnou zdravotnou poisťovňou..

</doc>
<doc id="20530" url="https://sk.wikipedia.org/wiki?curid=20530" title="Ext3">
Ext3

ext3 alebo third extended filesystem („tretí rozšírený súborový systém“) je žurnálovací súborový systém s narastajúcim počtom používateľov operačného systému Linux. Je to v súčasnosti štandardný súborový systém v linuxových distribúciách Red Hat, Fedora a Debian.
Hoci je jeho výkonnosť a škálovateľnosť menej atraktívna ako u mnohých jeho súperov ako ReiserFS a XFS, má významnú výhodu, že umožňuje bezbolestný upgrade populárneho systému ext2 bez nutnosti zálohy a obnovenia.
Oproti svojmu predchodcovi pridáva ext3:
Bez toho je ext3 systém platným ext2 systémom. Toto umožnilo upraviť dobre otestované a zrelé nástroje na údržbu súborového systému (ako fsck) na údržbu a opravu súborových systémov ext2 bez zásadnejších zmien ext3. Tiež umožňuje bezproblémovú konverziu (priamu aj spätnú) s ext2.
V Linuxovej implementácii ext3 existujú 3 úrovne žurnálovania:
V ext3 bola implementovaná online zmena veľkosti, ale táto funkcionalita ešte len má byť vložená do produkčného Linuxového jadra a štandardných nástrojov súborového systému ext2/ext3.
Na rozdiel od ext2, ext3 nuluje ukazovatele na bloky v inode zmazaných súborov. To činí obnovu zmazaných súborov veľmi obtiažnou.
Podpora transparentnej kompresie dát (dostupná ako neoficiálna záplata pre ext2) nie je dostupná pre ext3.

</doc>
<doc id="20534" url="https://sk.wikipedia.org/wiki?curid=20534" title="Poslanec">
Poslanec

Poslanec alebo zastarano vyslanec je osoba, ktorá v zastupiteľských demokraciách zastupuje (reprezentuje) občanov v zastupiteľských zboroch. Člen zastupiteľského zboru s názvom kongres (napr. Kongres Spojených štátov, Kongres Peruánskej republiky, Kongres Kolumbijskej republiky) sa označuje ako kongresman. Poslanec Uhorského snemu sa historicky označoval výrazom ablegát.
Zastupiteľské zbory môžu byť vytvorené na rôznych úrovniach. Na Slovensku sú to štyri úrovne:
Poslanci sú do svojej funkcie volení občanmi.

</doc>
<doc id="20535" url="https://sk.wikipedia.org/wiki?curid=20535" title="Marta Aibeková">
Marta Aibeková

PhDr. Marta Aibeková (* 22. jún 1947) je bývalá slovenská politička. 
Politická kariéra.
Marta Aibeková bola poslankyňou Národnej rady Slovenskej republiky za Hnutie za demokratické Slovensko (HZDS) vo volebných obdobiach 1992–1994, 1994–1998 a 1998–2002. 
Marta Aibeková patrila k politikom HZDS, ktorí pred parlamentnými voľbami v roku 2002 vystúpili zo strany spoločne s Ivanom Gašparovičom a založili Hnutie za demokraciu. Spočiatku pôsobila vo vedení hnutia, neskôr z neho odišla, aby sa po roku vrátila do funkcie podpredsedníčky pre humanitné vedy, do ktorej ju zvolil kongres strany 18. februára 2006. Marta Aibeková kandidovala na poprednom mieste kandidátky Hnutia za demokraciu v parlamentných voľbách v roku 2002 aj 2006, 
jej strana sa však do parlamentu ani raz nedostala.

</doc>
<doc id="20538" url="https://sk.wikipedia.org/wiki?curid=20538" title="Kabardsko-Balkarsko">
Kabardsko-Balkarsko

Kabardsko-Balkarsko alebo Kabarda-Balkarsko, dlhý tvar Kabardsko-balkarská republika (po rusky: "Кабарди́но-Балка́рская Респу́блика"; po kabardsky: "Къэбэрдей-Балъкъэр Республикэ", po balkarsky: "Къабарты-Малкъар Республика"), je federálny subjekt, presnejšie republika, Ruskej federácie. Nachádza sa na juhu európskej časti Ruska. Na juhozápade územia sa nachádzajú hrebene Veľkého Kaukazu s najvyšším vrchom Elbrus (5 642 m n. m.), smerom na severovýchod predhoria s krasovým reliéfom prechádzajúce do Kabardskej roviny. 

</doc>
<doc id="20547" url="https://sk.wikipedia.org/wiki?curid=20547" title="SNMP">
SNMP



</doc>
<doc id="21216" url="https://sk.wikipedia.org/wiki?curid=21216" title="Diagnóza">
Diagnóza

Diagnóza (skr. Dg. alebo dg.; gr. "dia-" = skrz, cez; "gnosis" = poznanie) v lekárstve znamená rozpoznanie choroby a jej pomenovanie. Diagnostika je proces určovania choroby (diagnózy). Choroby je možné rozlíšiť vďaka špecifickým príznakom - symptómom pomocou diagnostických metód. Niekedy sa názov "diagnóza" používa skrátene pre kód Medzinárodnej klasifikácie chorôb.
Vo všeobecnosti sa slovo "diagnóza" používa vo význame "určenie" (napríklad diagnóza problému).
Diferenciálna diagnostika.
Diferenciálna diagnostika je postup, pri ktorom sa stanovuje presná diagnóza spomedzi niekoľkých, ktoré majú rovnaké alebo veľmi podobné príznaky.

</doc>
<doc id="21217" url="https://sk.wikipedia.org/wiki?curid=21217" title="Diagnostika">
Diagnostika



</doc>
<doc id="21218" url="https://sk.wikipedia.org/wiki?curid=21218" title="Diferenciálna diagnostika">
Diferenciálna diagnostika



</doc>
<doc id="21219" url="https://sk.wikipedia.org/wiki?curid=21219" title="Eduard Haluška">
Eduard Haluška

Eduard Haluška (* 19. máj 1910, Kráľova Lehota – † 24. apríl 1980, Bratislava) bol slovenský matematik a pedagóg.
Životopis.
Narodil sa 19. mája 1910 v Kráľovej Lehote (okr. Liptovský Mikuláš). Jeho otec bol Ján Haluška a matka Anna rod. Pribilinecká. V roku 1930 maturoval na Štátnom koedukačnom učiteľskom ústave v Spišskej Novej Vsi. Vyučoval na Ľudovej škole v Dobšinskej Maši. Po skončení 2. svetovej vojny sa presťahoval do Bratislavy. Vyučoval na viacerých bratislavských školách, a počas jedného roka aj vo Svätom Jure.
Popri zamestnaní študoval matematiku a deskriptívnu geometriu na PF UK v Bratislave. Štúdium ukončil v roku 1956. Potom pôsobil na Pedagogickej škole na Dunajskej ul., Strednej škole pre pracujúcich na Vazovovej aj Zochovej ul. a Strednej priemyselnej škole strojníckej na Fajnorovom nábr. a Kvačalovej ul. Do dôchodku odišiel v roku 1973.

</doc>
<doc id="21220" url="https://sk.wikipedia.org/wiki?curid=21220" title="Svätý Jur pri Bratislave">
Svätý Jur pri Bratislave



</doc>
<doc id="21221" url="https://sk.wikipedia.org/wiki?curid=21221" title="Smerodajná odchýlka">
Smerodajná odchýlka

Smerodajná odchýlka (iné názvy: štandardná odchýlka, štandardná deviácia, stredná kvadratická odchýlka, stredná/priemerná odchýlka, štandard; najmä [ale nie len] v kontexte regresnej analýzy a teórie chýb: "smerodajná/štandardná chyba", "stredná/priemerná kvadratická chyba", "stredná/priemerná štvorcová chyba", "stredná/priemerná chyba") je v teórii pravdepodobnosti a štatistike meradlo štatistickej disperzie. Jednoducho povedané hovorí o tom, ako široko sú rozložené hodnoty v množine. Je druhou odmocninou rozptylu.
Majme postupnosť reálnych čísiel "x"1, ..., "x""N". Aritmetický priemer (stredná aritmetická hodnota) tohto radu čísiel je definovaný ako: 
formula_1
Smerodajná odchýlka je definovaná ako kladná druhá odmocnina z rozptylu (disperzie). Smerodajnú odchýlku počítame v prípade, že máme k dispozícií úplnú množinu možných stavov procesu (systému). 
formula_2
Výberová smerodajná odchýlka.
Výberová smerodajná odchýlka dát je definovaná ako druhá odmocnina z výberového rozptylu. Výberovú smerodajnú odchýlku počítame z realizovaného výberu, teda v prípade že nemáme k dispozícií úplnú množinu možných stavov, ale len výber z nich. Napríklad meriame hodnotu istej fyzikálnej veličiny a meranie opakujeme napr. 10-krát. Keďže každý merací prístroj má svoju predpísanú triedu presnosti, preto výsledky našich meraní sa budú mierne líšiť na mieste najnižších rádov. Vtedy nedokážeme pre malý počet meraní určiť smerodajnú odchýlku. Musíme preto vo vzorci uvažovať n-1 (pretože 1 meranie je už závislé s výpočtom strednej hodnoty). Pre veľký počet meraní sa rozdiel medzi smerodajnou a výberovou smerodajnou odchýlkou stráca. 
formula_3
Štandardná odchýlka priemeru.
Stredná (smerodajná  – štandardná) chyba (odchýlka) priemeru patrí medzi často používané miery relatívnej variability. Často je označovaná (predovšetkým v zahraničnej odbornej literatúre) skratkou SE (príp. SEM) – z anglického výrazu Standard Error Of Mean. Stredná chyba priemeru predstavuje rozptýlenosť vypočítaného aritmetického priemeru v rôznych výberových súboroch vybraných z jedného základného súboru.

</doc>
<doc id="21223" url="https://sk.wikipedia.org/wiki?curid=21223" title="Internet Explorer">
Internet Explorer

Internet Explorer, skrátene IE či MSIE, je proprietárny webový prehliadač od spoločnosti Microsoft, momentálne dostupný ako súčasť starých verzií Microsoft Windows. Internet Explorer bol najpoužívanejším webovým prehliadačom, od roku 2004 stráca podiel na trhu. V apríli 2005 bol podiel IE okolo 85% (pozri kapitolu Prijatie na trhu).
Internet Explorer je integrovanou súčasťou posledných verzií operačného systému Microsoft Windows. Pre niektoré staršie verzie tohto operačného systému je IE dostupný ako oddelený bezplatný produkt. Dodával sa s verziami Microsoft Windows od Windows 95 OSR2. Posledná veľká aktualizácia IE je však dostupná iba pre Windows 7. Napriek pôvodnému zámeru uviesť Internet Explorer 7 na trh až pri príležitosti vydania nasledovnej verzie Windows (Windows Vista) ohlásil Microsoft, pravdepodobne ako odpoveď na tlak konkurencie, 27. júla 2005 Microsoft vydal verziu Internet Explorer 7 pre Windows XP SP2.
V minulosti Microsoft tiež vyvíjal Internet Explorer for Mac a verzie pre použitie s X Window Systemom na Solarise a HP-UX. Tieto verzie sa však už prestali aktívne vyvíjať.
História.
Internet Explorer je odvodený od Spyglass Mosaic, raného komerčného web browsera. V roku 1995 bol Spyglass Mosaic licencovaný Microsoftom v dohode, pri ktorej Spyglass dostal štvrťročnú splátku plus percentá zo ziskov Microsoftu za hrubé príjmy za prehliadač. Hoci nesie podobné označenie ako NCSA Mosaic, ktorý bol prvým široko používaným prehliadačom, Spyglass Mosaic bol svojho času pomerne neznámy a nepoužíval žiaden zdrojový kód NCSA Mosaic.
Internet Explorer 3 bol prvou veľkou verziou s podporou CSS a vedel používať PICS systém pre metadáta o obsahu. Zlepšenia boli pri porovnaní s jeho konkurenciou Netscape Navigatorom výrazné. V tej dobe sa Microsoft aj Netscape snažili ustanoviť de facto štandardy predtým, ako štandardizačné teleso World Wide Web Consortium (W3C) prišlo s oficiálnymi.
Browser nezískal širokú užívateľskú základňu až do verzie 4, uvoľnenej v októbri 1997, a integrovanej s OS Windows 98. Táto integrácia však bola predmetom značnej kritiky. Pozri detaily v Spojené štáty vs. Microsoft. Verzia 5 uvoľnená v septembri 1998 podporovala obojsmerný text, ruby characters, XML a XSL. 
Verzia 6 bola uvoľnená v októbri 2001 zároveň s Windows XP. Mala rozšírenia DHTML, inline rámce s obmedzeným obsahom a lepšiu podporu CSS level 1, DOM level 1 a SMIL 2.0. Engine MSXML bol aktualizovaný na verziu 3.0. Medzi ďalšie nové vlastnosti patrili Internet Explorer Administration Kit, Media bar, integrácia s MSN Messenger, zber chýb, automatická zmena veľkosti obrázkov, P3P a nový vzhľad a správanie v štýle Windows XP.
V online chate 7. mája 2003 Brian Countryman, manažér programu Internet Explorer, deklaroval, že pre Microsoft Windows sa Internet Explorer prestane distribuovať oddelene od operačného systému (verzia 6 bude poslednou samostatnou verziou). Bude však pokračovať ako súčasť evolúcie OS, kde aktualizácie IE budú súčasťou upgradeov OS.
Po dvoch rokoch však nastala zmena. 15. februára 2005 hlavný softvérový architekt Microsoftu Bill Gates ohlásil na RSA Conference 2005 v San Franciscu novú verziu prehliadača. Uvoľnenie novej beta verzie sa očakávalo v lete 2005. IE7 bude dostupný iba pre Windows XP a neskoršie, vrátane Windows XP Professional x64 Edition a Windows Server 2003 SP1. Nová verzia má chrániť používateľov od phishingu, ako aj škodlivého softvéru a bude smerovať k významnejšej podpore štandardov. Táto zmena bola ohlásená v čase prvého poklesu používania Internet Explorera (pozri kapitolu Prijatie na trhu). Aktualizovaná druhá betaverzia mala obsahovať vylepšenia v HTML 4.01 a CSS 2.0 a očakávala sa v štvrtom kvartáli 2005.
19. marca Microsoft vydal Internet Explorer 8. Priniesol zásadné inovácie ale Internet Explorer v rebríčkoch stále klesal a Microsoft sa rozhodol pristúpiť k vývoju IE razantnejšie. Vývoj Internet Explorer 9 sa začal pár týždňov po vydaní ôsmej verzie. IE9 úplne nové užívateľské prostredie, podporu pre všetky najnovšie štandardy, hardwarovú akceleráciu a nové JavaScriptové jadro "Chakra". Internet Explorer 9 bol vydaný 14.03.2011 a ohlasy boli veľmi pozitívne. 
Spolu s vydaním Windowsu 8 vyšla nová verzia, Internet Explorer 10. Rovnako ako aj Windows 8, Internet Explorer 10 priniesol nové užívateľské prostredie optimalizované na dotyk, integrovaný Adobe Flash a vylepšený sandbox nazývaný Enhanced Proteced Mode. Internet Explorer 10 vyšiel 26.2.2013 aj na Windows 7, avšak bez nového užívateľského prostredia, integrovaného Flashu a s ďalšími obmedzeniami. 
17.10.2013 bol vydaný Internet Explorer 11. Priniesol podporu pre WebGL, SPDY, prefetch a pred-načítanie stránok. Pre Windows 7 bol vydaný 7.11.2013 avšak zase s výraznými obmedzeniami. 
Vlastnosti.
Internet Explorer bol navrhnutý na prehliadanie najširšieho spektra webstránok a poskytovanie istých funkcií v rámci operačného systému, vrátane Windows Update. Počas obdobia najväčšej prosperity v historických vojnách browserov Internet Explorer nahradil Netscape podporou mnohých, v tej dobe progresívnych, schopností. 
Komponentová architektúra.
V Internet Exploreri sa široko používa Component Object Model (COM) technológia. Umožňuje tretím stranám pridávať funkcionalitu pomocou Browser Helper Objects (BHO) a umožňuje webstránkam ponúkať "rich content" pomocou ActiveX. Keďže tieto objekty majú rovnaké privilégiá ako samotný prehliadač, vytvára to bezpečnostné problémy. Tento problém adresoval Internet Explorer 6.0 Service Pack 2, ktorý obsahuje Manažér prídavných funkcií (Add-on Manager) na riadenie ActiveX komponentov a Browser Helper Objects.
Použiteľnosť a prístupnosť.
Nakoľko je IE úzko integrovaný s operačným systémom, využíva prístupnostnú platformu, poskytovanú s Windows. Internet Explorer je tiež používateľským rozhraním pre FTP klienta s podobným ovládaním ako Windows Explorer.
Schopnosť blokovať vyskakovacie okná (nevyžiadané okná vytvorené pomocou JavaScriptu) bola pridaná v Internet Exploreri 6.0, Service Pack 2.
Funkcionalita záložkového prehliadania nebola natívne podporovaná, ale bolo možno ju dosiahnuť inštaláciou MSN toolbaru od Microsoftu do Internet Exploreru 6. Prehliadač začal natívne podporovať záložkové prehliadanie od verzie 7.0.
Bezpečnostná platforma.
Internet Explorer používa bezpečnostnú platformu založenú na zónach, čo znamená, že sa stránky zoskupujú na základe istých podmienok. Umožňuje obmedzenie širokých oblastí funkcionality a tiež špecifických funkcií.
Záplaty a aktualizácie sa pravidelne uvoľňujú a sprístupňujú pomocou webstránky Windows Update website. Hoci sú bezpečnostné záplaty naďalej uvoľňované pre viacero platforiem, najnovšie aktualizácie, pridávajúce funkcionalitu a bezpečnostné vylepšenia, boli uvoľnené len pre Windows XP.
V júni 2005 vydala firma Secunia správu o 20 „nezaplátaných“ dierach v Internet Exploreri. Všetky diery sú stále „nezaplátané“ v skorších verziách Windows, keďže mnohé z nich boli opravené iba vo Windows XP Service Pack 2.
Iným zdrojom informácií o bezpečnosti je SecurityFocus, ktorý ohlasoval 39 nezaplátaných dier v Internet Exploreri 6 na Microsoft Windows XP SP2 a 146 nezaplátaných dier v Internet Exploreri 6 na Microsoft Windows 2000 SP4.
Vo verzii 7 Microsoft pridal filter "phishing" stránok a izolovanie prehliadača od systému - Proteced Mode. Internet Explorer tak pokročil o veľký krok v bezpečnosti a stal sa prvým prehliadačom so sandboxom. 
Podpora štandardov.
Internet Explorer 6 takmer plne podporuje HTML 4.01, CSS Level 1, XML 1.0 a DOM Level 1 s malými implementačnými medzerami. Čiastočne podporuje CSS Level 2 a DOM Level 2 s istými implementačnými medzerami a problémami dodržiavania štandardov. Podporuje XHTML 1.0 do tej miery, že dodržiava návod na kompatibilitu HTML 4.01. Internet Explorer používa DOCTYPE sniffing, aby zvolil medzi "quirks mode" (vykresľuje podobne ako staršie verzie MSIE) a režimom podpory štandardov (vykresľuje prísne podľa špecifikácií W3C) pre vykresľovanie HTML a CSS. Plne podporuje XSLT 1.0 alebo Working Draft of XSL z decembra 1998, v závislosti od dostupnej verzie MSXML (dynamicky linkovaná knižnica). Poskytuje tiež vlastný dialekt ECMAScriptu zvaný JScript.
Internet Explorer 6 podporuje množstvo grafických súborových formátov, vrátane GIF, JPEG a PNG. Dlho očakávaná podpora alpha channel v PNG bola pridaná vo verzii 7.0 beta 1.
Internet Explorer 9 priniesol podporu pre HTML5 video a audio, Canvas a CSS3.
Proprietárne rozšírenia.
Internet Explorer zaviedol množstvo proprietárnych rozšírení do množstva štandardov vrátane HTML, CSS a DOM. To spôsobilo, že množstvo webstránok je možné správne zobrazovať iba s jeho použitím. Kým Netscape Navigator (nie moderné verzie Netscape) bol tiež zodpovedný za masívne proprietárne rozšírenie základných webových štandardov, cynici Microsoftu sa na to pozerajú ako na inštanciu politiky "embrace, extend and extinguish" (EEE; "pojmi, rozšír a vykoreň"), spôsobu vyradenia konkurencie z trhu tým, že ju prinútia používať proprietárnu technológiu, ktorú Microsoft ovláda, čo vyústi do "vendor lock-in" (stavu, kedy sa používajú iba produkty jedného dodávateľa).
Kritika.
Internet Explorer je predmetom množstva kritiky. Veľa z nej sa týka obáv o bezpečnosť: O významnej časti internetom sa šíriaceho spamu, spyware, adware a počítačových vírusov je známe, že je čiastočne spôsobená zneužiteľnými dierami a bezpečnostnými nedostatkami v architektúre IE. Ďalej, významné množstvo používateľov a bezpečnostných expertov vníma, že Microsoft sa nedostatočne snažil opraviť zneužiteľné diery včas a efektívne. Väčšina bezpečnostných nedostatkov sú v najnovšej verzii Internetu Explorera vyriešené.
Iná kritika, väčšinou od technicky zdatných používateľov a vývojárov webstránok a na browseri založených softvérových aplikácií, sa týka podpory otvorených štandardov. Internet Explorer do istej miery podporuje množstvo štandardizovaných technológií, ale má implementačné medzery a zlyhania podpory - niektoré významné, niektoré nie - ktoré viedli ku kritike od zvyšujúceho sa počtu vývojárov. Tento nárast je do veľkej miery pripísateľný faktu, že sa začínajú široko používať konkurenčné prehliadače, ktoré ponúkajú relatívne úplné, štandardy dodržiavajúce implementácie. Rozšírenosť IE, napriek jeho vnímanej podradnosti v tejto oblasti, frustruje vývojárov, ktorí chcú písať kód fungujúci nezávisle od prehliadača.
Prijatie na trhu.
Miera prijatia IE sa zdá byť úzko spätá s mierou prijatia Microsoft Windows, keďže je to predinštalovaný prehliadač, ktorý prichádza s Windows. Od integrácie IE 4.0 s Windows 98 v roku 1998 sa jeho prijatie výrazne zrýchlilo: z 57,6% v roku 1998 na 86,08% v roku 2000. Často sa mu pripisuje, že priniesol World Wide Web nováčikom. Tento jav však bol nedávno nazvaný „monokultúrou Microsoftu“, analogicky k problémom spätým s nedostatočnou biodiverzitou v ekosystéme. V roku 2002 Internet Explorer takmer kompletne nahradil svojho hlavného rivala Netscape a ovládol trh.
Po boji a výhre vo vojne browserov na konci 90-tych rokov sa začal podiel IE zmenšovať. Po dosiahnutí vrcholu okolo 95,4% v roku 2002 nastal plynulý pokles. Štatistiky ukazujú, že v súčasnosti najvýznamnejšiu konkurenciu tvoria open source prehliadače založené na jadre Gecko, obzvlášť Mozilla Firefox.
Napriek tomu Internet Explorer zostal dominantným webovým prehliadačom. Rýchlosť ústupu bola v porovnaní s Netscape pomalá. Rozličné organizácie ohlasujú rozličný podiel na trhu v závislosti od ich prístupov a vzoriek: spoločnosť na analýzu webu WebSideStory ohlasovala, že IE mal na trhu v USA 88,46% podiel (23. september 2005); OneStat ohlásila, že IE mal globálny trhový podiel 86,63% (27. apríl 2005); NetApplications ohlásila, že IE mal trhový podiel 86,87% (september 2005); a Janco Associates, Inc. ohlásila, že IE mal trhový podiel 85,07% (14. júl 2005).
Priemyselné prijatie.
ActiveX používa množstvo verejných webstránok a webových aplikácií vrátane eBay. Podobne BHOs používajú mnohé vyhľadávače a tretie strany na pridanie prístupu k svojim službám; napríklad panel nástrojov vyhľadávača Google. Použitie COM umožňuje v aplikácii použiť funkcie vyhľadávača. Preto množstvo doplnkov a aplikácií ako RealPlayer (prehrávač multimédií) používa modul IE pre prehiadanie webu v rámci aplikácie.
"Samostatný" Internet Explorer.
Hoci nie je oficiálne možné používať viaceré verzie Internet Explorera na jednom počítači zároveň, niektorí hackeri (Joe Maddalone, Ryan Parman, "et al") úspešne separovali niekoľko jeho verzií, čím vytvorili samostatné aplikácie. Boli označené ako „standalone“ IEs a jednalo sa o verzie 3.0 až 5.5 SP2.
Odinštalovanie.
Myšlienka odinštalovania Internet Explorera zo systému Windows bola prvýkrát navrhnutá počas protimonopolného súdneho prípadu. Kritici cítili, že by mali mať právo slobodne odinštalovať Internet Explorer rovnako ako akýkoľvek iný aplikačný software.
Jedným z argumentov Microsoftu počas súdu bolo, že odinštalovanie Internet Explorera z Windows môže spôsobiť nestabilitu systému. Aspoň jeden z komentátorov podporuje tento argument a poznamenáva, že odstránenie Internet Explorera tiež zneprístupní Windows Update, čo zanechá používateľa bez dôležitých bezpečnostných aktualizácií operačného systému. Austrálsky počítačový výskumník Shane Brooks však neskôr demonštroval, že Windows 98 môže v podstate bežať s odstránenými súbormi IE. Brooks pokračoval a vyvinul softvér, ktorý zmení Windows tak, že odstráni „neželané komponenty“. Takýto systém bol neskôr známy ako 98lite/XPLite. Microsoft tvrdil, že software neodstránil "všetky" komponenty Internet Explorera, pretože za sebou zanechal mnohé DLL súbory.

</doc>
<doc id="21506" url="https://sk.wikipedia.org/wiki?curid=21506" title="Webový prehliadač">
Webový prehliadač

Webový prehliadač alebo webový prezerač alebo web browser (z angl.) je aplikačný softvér umožňujúci používateľovi zobrazenie a interakciu s HTML dokumentmi hosťovanými na webových serveroch alebo na lokálnom súborovom systéme. Medzi prehliadače dostupné pre PC patria napr.: Microsoft Edge, Firefox, Opera, Google Chrome a Safari. Prehliadač je najčastejšie používaným druhom tzv. "„používateľského agenta“" (user agent), t. j. klienta určitého internetového protokolu. Najrozsiahlejšia známa zbierka prepojených dokumentov je známa ako World Wide Web.
Protokoly a štandardy.
Prehliadače komunikujú s web servermi primárne pomocou HTTP (protokol na prenos hypertextu), ktorým sa prenášajú webstránky. HTTP umožňuje aj odosielanie informácií web serveru. V čase písania tohto článku je najpoužívanejšou verziou HTTP HTTP/1.0, ktorý je plne definovaný v RFC 2616.
Stránky sú jednoznačne identifikované pomocou URL (uniform resource locator). Predstavuje adresu dokumentu a začína špecifikáciou protokolu, najčastejšie "http:". Prehliadače zvyčajne podporujú rozličné protokoly ako "ftp:" FTP (protokol na prenos súborov), "gopher:" (Gopher) a "https:" HTTPS (verzia HTTP kryptovaná pomocou SSL).
Formát súboru dokumentu webstránky je zvyčajne HTML (značkový hypertextový jazyk) a identifikuje ho MIME "typ obsahu". Väčšina prehliadačov natívne podporuje okrem HTML aj rôzne formáty ako obrázky (JPEG, PNG a GIF) a je možné túto podporu rozšíriť použitím pluginov. Kombinácia "typu obsahu" a protokolu umožňuje návrhárom vkladať do stránok obrázky, animácie, video, zvuk a streamované médiá alebo ich pomocou stránok sprístupniť.
Rané prehliadače podporovali iba veľmi jednoduchú verziu HTML. Rýchly vývoj proprietárnych prehliadačov v 90. rokoch 20. storočia viedol k rozmachu neštandardných dialektov HTML, čo malo za následok problémy s kompatibilitou. Hovoríme, že v tomto období prebiehali tzv. „vojny prehliadačov“. Moderné webové prehliadače ako Mozilla, Opera a Safari podporujú štandardizované HTML a XHTML (od verzie HTML 4.01), ktoré by sa malo zobrazovať rovnako na všetkých prehliadačoch. Internet Explorer nemá zatiaľ plnú podporu HTML 4.01 a XHTML 1.x. V dnešnej dobe sú mnohé stránky vytvorené za pomoci WYSIWYG nástrojov na generáciu HTML ako Macromedia Dreamweaver alebo Microsoft Frontpage. Tieto často generujú za normálnych okolností neštandardný HTML kód, čím znemožňujú prácu W3C v oblasti vývoja štandardov, špecificky pri XHTML a CSS (kaskádové štýly, používajú sa na tvorbu vzhľadu stránky).
Niektoré populárne prehliadače majú dodatočné komponenty pre podporu Usenet news, IRC (chat) a emailového klienta. Medzi podporované protokoly môžu patriť NNTP (protokol na prenos Usenet news), SMTP (protokol na odosielanie pošty), POP a IMAP (protokoly na prehliadanie a správu poštovej schránky).
História.
Pozri aj História internetu a vojny prehliadačov.
Tim Berners-Lee, priekopník použitia hypertextu pri zdieľaní informácií, vytvoril v roku 1990 prvý prehliadač a v roku 1991 ho predviedol kolegom v CERN. Odvtedy je vývoj prehliadačov neoddeliteľne spojený s vývojom samotného webu.
Pôvodný účel prehliadača bol pôvodne ako užitočná aplikácia pre prácu s obrovským telefónnym zoznamom CERN. V spôsobe interakcie s používateľom sledoval protokoly gopher/telnet, čím umožnil každému používateľovi jednoducho prezerať stránky iných. Bola to však neskoršia integrácia grafiky, ktorá ho urobila predátorom internetu.
Explózia popularity webu bola spustená grafickým prehliadačom NCSA Mosaic, ktorý pôvodne fungoval na UNIXe, ale čoskoro bol portovaný na platformy Apple Macintosh a Microsoft Windows. Verzia 1.0 bola uvoľnená v septembri 1993. Marc Andreessen, vedúci tímu Mosaic v NCSA, odišiel, aby vytvoril spoločnosť neskôr známu ako Netscape Communications Corporation.
Netscape uvoľnil svoju vlajkovú loď Navigator v októbri 1994 a uspel hneď nasledujúci rok. Microsoft, ktorý do tej doby zmeškal internetovú vlnu, teraz vstúpil na trh s produktom Internet Explorer narýchlo odkúpeným od Spyglass, Inc. Tým sa začala éra známa ako „vojny prehliadačov“, boj o podiel na trhu medzi softvérovým gigantom Microsoft a začínajúcou firmou Netscape, ktorá bola do veľkej miery za popularizáciu World wide webu.
Vojny priniesli web na prah miliónov radových používateľov PC, ale na druhej strane ukázali, do akej miery môže komercionalizácia zamedziť snahám o štandardizáciu. Microsoft aj Netscape liberálne vkladali do svojich prehliadačov proprietárne rozšírenia HTML a snažili sa vyhraniť diferenciáciou produktu. Vojny skončili v roku 1998, kedy bolo jasné, že trend straty trhového podielu Netscape je nezvratný. Dôvodom bolo sčasti to, že Microsoft integroval prehliadač s operačným systémom a uzatváral dohody o pribalení s OEM dodávateľmi; kvôli týmto praktikám čelila spoločnosť žalobám zo strany protimonopolného úradu.
Odpoveďou Netscape bolo uvoľnenie zdrojového kódu ich aplikácie ako open source, čím vznikla Mozilla. Toto nezastavilo stratu podielu na trhu. Spoločnosť odkúpila America Online ku koncu roku 1998. Spočiatku bojoval projekt Mozilla o priazeň vývojárov, ale do roku 2002 sa vyvinul na relatívne stabilný a mocný balík aplikácií pre prácu s internetom. Bola uvoľnená Mozilla 1.0, aby sa tento míľnik zaznamenal. V roku 2002 sa začal tiež odvodený projekt, z ktorého nakoniec vznikol populárny Mozilla Firefox. V roku 2004 bol uvoľnený Firefox 1.0. Podľa posledných údajov z roku 2005 má Mozilla a odvodené produkty na svedomí približne 10% webovej premávky.
Opera, rýchly prehliadač populárny na mobilných zariadeniach, bol v niektorých krajinách uvoľnený v roku 1996 a na trhu s prehliadačmi webu pre PC zostáva v roli okrajového hráča.
Prehliadač Lynx zostáva populárny v oblasti používateľov UNIXov a s nejasnou víziou, pretože je kompletne textovo založený. Existuje niekoľko textových prehliadačov s rozšírenými schopnosťami ako links a od neho odvodené projekty ako ELinks.
Hoci na scéne Apple Macintosh tradične dominovali Internet Explorer a Netscape Navigator, zdá sa, že budúcnosť patrí Safari, prehliadaču od Apple založenom na layout engine KHTML (z open source prehliadača Konqueror). Safari je štandardným prehliadačom dodávaným s Mac OS X. Ďalšími populárnymi prehliadačmi na tejto platforme sú Mozilla Firefox a Camino (založený tiež na Mozille).
V roku 2003 Microsoft ohlásil, že Internet Explorer už nebude dostupný ako oddelený produkt, ale stane sa súčasťou evolúcie na platforme Windows a nebude ďalej vyvíjaný pre Macintosh. Na začiatku roku 2005 však ohlásil, že zmenil plány a verzia 7 bude okrem vyvíjaného operačného systému Windows Vista dostupná aj pre Windows XP a Windows 2003 Server
Vlastnosti.
Rozličné prehliadače sa odlišujú tým, aké majú schopnosti. Moderné prehliadače používajú množstvo techník a štandardov, ktoré v začiatkoch webu neexistovali. Ako bolo skôr poznamenané, počas vojny prehliadačov nastal rapídny a chaotický nárast technológií používaných na Webe.

</doc>
<doc id="21511" url="https://sk.wikipedia.org/wiki?curid=21511" title="Web browser">
Web browser



</doc>
<doc id="21512" url="https://sk.wikipedia.org/wiki?curid=21512" title="Prehliadač webu">
Prehliadač webu



</doc>
<doc id="21514" url="https://sk.wikipedia.org/wiki?curid=21514" title="Prehliadač webových stránok">
Prehliadač webových stránok



</doc>
<doc id="21605" url="https://sk.wikipedia.org/wiki?curid=21605" title="Tangsudo">
Tangsudo

Tangsudo je populárny kórejský neozbrojený bojový šport a bojové umenie, podobne ako taekwondo. Od taekwonda, sa oddelilo v roku 1953, keď majster Hwang Ki založil kórejskú asociáciu Tangsudo.

</doc>
<doc id="21726" url="https://sk.wikipedia.org/wiki?curid=21726" title="Debrujár">
Debrujár

Debrujár je názov pre spravidla mladého človeka zaujímajúceho sa o pochopenie rôznych javov a zákonitostí, ktoré sú mu predkladané nenútenou formou, objavovanie vedy a vytváranie nových ciest k poznaniu a kreativite a to predovšetkým formou zábavných pokusov s jednoduchými pomôckami z rôznych oblastí vedy, techniky a ekológie.
Cieľom takejto činnosti je:

</doc>
<doc id="21730" url="https://sk.wikipedia.org/wiki?curid=21730" title="Loď">
Loď

Loď je duté plavidlo s riaditeľným pohybom. Podľa niektorých definícií je to navyše väčšie plavidlo (na rozdiel od člna) a pohyb musí byť bezpečne riaditeľný (v tom zmysle sem nepatria technické plavidlá – pozri dole). Pojem zahŕňa aj ponorku a vesmírne plavidlo (kozmická loď).
Konštrukcia lode.
Časti lode.
Na obrázku vidíme jednotlivé časti lode:
Materiály.
Kedysi sa lode stavali z dreva. Dnes sa používajú kovy: najmä oceľ, prípadne hliník a jeho zliatiny. Pre súťažné plavidlá sa používajú aj uhlíkové vlákno a sklené vlákno alebo kompozity.
Delenia.
Podľa účelu.
Špeciálna loď.
Plavidlá
Bezmotorové lode sa často označujú ako "člny".
Plte nie sú plavidlá ale plávajúce telesá.

</doc>
<doc id="21733" url="https://sk.wikipedia.org/wiki?curid=21733" title="Loď (rozlišovacia stránka)">
Loď (rozlišovacia stránka)

Loď môže byť:

</doc>
<doc id="21740" url="https://sk.wikipedia.org/wiki?curid=21740" title="Vyškovce nad Ipľom">
Vyškovce nad Ipľom

Vyškovce nad Ipľom () je obec s prevažne maďarským obyvateľstvom v Nitrianskom kraji v okrese Levice.
Polohopis.
Dedina leží 7 km západne od Šiah na pravom brehu Ipľa, je železničnou zástavkou na železničnej trati (Zvolen) - Šahy – Čata.
Dejiny.
Už v rímských časoch bol na území dediny vojenský tábor, hrad sa prvýkrát spomína v roku 1296, vtedy to bol majetok Jána Čáka. V roku 1313 ho Karol Róbert neúspešne dobýja, pravdepodobne počas bojov bol zničený, v roku 1324 ho už nespomínajú.

</doc>
<doc id="21743" url="https://sk.wikipedia.org/wiki?curid=21743" title="Messier 2">
Messier 2

Messier 2 alebo M 2 alebo NGC 7089 je guľová hviezdokopa v súhvezdí Vodnár nachádzajúca sa asi 5 stupňov severne od hviezdy Beta Aquarii.
História pozorovaní.
Objavil ju Giovanni Domenico Maraldi 11. septembra 1746, keď pátral po kométe. Messier ju nezávisle od neho objavil presne o 14 rokov neskôr a opísal ju ako hmlovinu bez hviezd. Hviezdy v nej dokázal ako prvý rozlíšiť William Herschel v roku 1779. V roku 1895 v nej Solon Irving Bailey objavil prvú premennú hviezdu. O dva roky neskôr v nej amatérsky francúzsky astronóm A. Chévremont objavil premennú hviezdu typu RV Tauri nazvanú po ňom. Hviezda mení svoju jasnosť v rozmedzí 12,5 až 14 magnitúd s periódou 67 dní.
Charakteristika.
Vzdialenosť hviezdokopy od Slnka sa odhaduje na 40 850 ly. Zvykne sa uvádzať aj hodnota 36 000 ly, iné zdroje ju kladú až do vzdialenosti 50 000 ly. Nachádza sa v hale našej Galaxie. Dráha je voči rovine Galaxie sklonená, pretože obieha nezávisle od disku Galaxie a zároveň má relatívne veľkú excentricitu. Počas obehu okolo galaktického jadra dosahuje vzdialenosť v apocentre viac než 100 000 ly, v pericentre sa približuje k stredu Galaxie na vzdialenosť niekoľkých desiatok tisícov svetelných rokov. Doba obehu sa pohybuje v rozmedzí 500 až 1 000 miliónov rokov. Jej priemer je približne 190 ly a obsahuje okolo 150 000 hviezd s celkovou hmotnosťou 900 000 Sĺnk. Hviezdokopa M2 je najkoncentrovanejšia z guľových hviezdokôp v Messierovom katalógu a vykazuje známky jemnej elipticity. Jej vek sa odhaduje približne na 13 miliárd rokov. V porovnaní s inými guľovými hviezdokopami má M2 relatívne nízky počet premenných hviezd, väčšinou typu RR Lyrae a W Virginis. Doteraz ich bolo v nej objavených 30. Najjasnejšie hviezdy vo hviezdokope sú červené a žlté obry so zdanlivou magnitúdou 13,1 a vyššou. Centrálna oblasť a okraje hviezdokopy sú modrasté. Spektrálny typ objektu je F4.
Poloha.
Najvhodnejšie obdobie roka na pozorovanie M2 je jeseň, kedy vo večerných hodinách kulminuje nad južným obzorom. Nájdeme ju ako objekt 6,3 magnitúdy aj voľným okom za výnimočne dobrých pozorovacích podmienok, ale len bočným videním. Nachádza sa niekoľko stupňov južne od hviezd 25 a 26 Aquarii. S hviezdami Alfa a Beta Aquarii tvorí takmer pravouhlý trojuholník. Chévremontova premenná hviezda leží asi 2 uhlové minúty východne od centra hviezdokopy.

</doc>
<doc id="21744" url="https://sk.wikipedia.org/wiki?curid=21744" title="M2">
M2

M2 môže byť

</doc>
<doc id="21745" url="https://sk.wikipedia.org/wiki?curid=21745" title="NGC 7089">
NGC 7089



</doc>
<doc id="21746" url="https://sk.wikipedia.org/wiki?curid=21746" title="Messier 3">
Messier 3

Messier 3 alebo M 3 alebo NGC 5272 je guľová hviezdokopa v súhvezdí Poľovné psy. Objavil ju Charles Messier v roku 1764. Táto hviezdokopa je jedna z najväčších, jej priemer je 300 ly a pozostáva z takmer 500 000 hviezd. Je vzdialená približne 33 900 ly od Zeme a jej vek sa odhaduje na 6,5 miliardy rokov. M3 má zdanlivú magnitúdu 6,2, a za určitých podmienok je ju možné vidieť voľným okom a zároveň je to jedna z najjasnejších hviezdokôp na severnej nebeskej pologuli. Veľmi dobre sa dá pozorovať už v malom triédri.

</doc>
<doc id="21747" url="https://sk.wikipedia.org/wiki?curid=21747" title="M3">
M3

M3 môže byť

</doc>
<doc id="21748" url="https://sk.wikipedia.org/wiki?curid=21748" title="NGC 5272">
NGC 5272



</doc>
<doc id="21750" url="https://sk.wikipedia.org/wiki?curid=21750" title="Loď (architektúra)">
Loď (architektúra)

Loď alebo chrámová loď je v kresťanských chrámoch priestor medzi vchodom a presbytériom využívaný veriacimi.
Existujú chrámy s jednou, dvoma, troma alebo piatimi loďami. 
Loď existuje:
V bazilikách je hlavná loď prevýšená.

</doc>
<doc id="21752" url="https://sk.wikipedia.org/wiki?curid=21752" title="Hemoroidy">
Hemoroidy

Hemoroidy (lat. "varices haemorrhoidales"), ľudovo zlatá žila, sú ochorením cievnej štruktúry corpus cavernosum recti v oblasti análneho kanála (posledných 2-3 centimetrov konečníka), ktorá napomáha ako vankúšiková výplň, tvorená cievnymi tepenno-žilovými spojkami a väzivovým tkanivom pri ovládaní vyprázdňovania stolice. Následkom ochorenia je ich rozšírenie, opuch, zápal, prípadne mechanické poškodenie s krvácaním. Pod pojmom hemoroidy sa väčšinou rozumie ochorenie, ale niekedy aj samotná anatomická štruktúra. Použitie termínu hemoroidy s rôznymi významami pravdepobodne vychádza za toho, že ochorenie bolo známe oveľa skôr, ako sa objasnila funkcia príslušnej cievnej štruktúry.
Epidemiológia.
Určiť, ako často sa hemoroidy v populácii vyskytujú, je ťažké, pretože mnoho ľudí s týmto ochorením nevyhľadá zdravotnú starostlivosť. Je predpoklad, že v určitom okamžiku života symptomatické hemoroidy postihujú najmenej 50 % populácie USA. Výskyt je u oboch pohlaví približne rovnaký. Najvyšší počet prípadov sa vyskytuje u osôb vo veku medzi 45 a 65 rokov. Hemoroidy sú bežnejšie u europoidnej populácie a u osôb s vyšším socioekonomickým postavením.
História.
Zmienka o tomto ochorení pochádza už z roku 1700 a.d. Je zachovaná na egyptskom papyruse spolu s návodom na liečbu. Hippokratova zbierka z roku 460 a.d. pojednáva o spôsobe liečby, podobnom súčasnému podväzovaniu gumovým pásikom. Popis hemoroidov sa objavuje aj v Biblii. Celsius (25 a.d. – 14 p.d.) popísal podviazanie a excíziu hemoroidov aj možné komplikácie, Galenos obhajoval prerušenie spojenia tepien a žíl. Sušrúta Samhita (4. – 5. stor. a.d.) podáva výklad, podobný tomu Hippokratovmu, ale kladie väčší dôraz na čistotu rany. V 13. storočí dosiahli európski chirurgovia, napr. Lanfranc z Milána, Guy de Chauliac, Henri de Mondeville a John z Ardene, veľký pokrok v chirurgických technikách.
Samotné slovo „hemoroid“ pochádza z latinského „hæmorrhoida –ae“, prípadne gréckych slov „αἱμορροΐς“ ("haimorrhois"), „náchylný ku krvácaniu“, „αἷμα“ ("haima"), „krv“ + „ῥόος“ ("rhoos"), „prúd, tok“, „ῥέω“ ("rheo"), „tiecť, prúdiť“.
Anatómia, patofyziológia.
Vankúšiky hemoroidov sú normálnou súčasťou ľudského tela a patologickými sa stávajú len po vystavení neobvyklým zmenám. V análnom kanáli sa nachádzajú tri hlavné vankúšiky hemoroidov. Tie sú obyčajne umiestnené na ľavej postrannej pravej prednej a pravej zadnej strane kanála. Nie sú tvorené tepnami ani žilami, ale cievami, nazývanými sínusoidy, ktoré vo svojich stenách nemajú svalovinu, ďalej väzivovým tkanivom a hladkým svalstvom. Táto sústava ciev sa označuje ako hemoroidálny plexus.
Vankúšiky hemoroidov sú dôležité pre zadržovanie stolice. Prispievajú k 15–20 % záverného tlaku ritného zvierača v pokojovom stave a chránia jeho svaly pri prechode stolice. Keď sa človek zohne, vnútrobrušný tlak vzrastie a hemoroidové uzly sa zväčšia, čím napomáhajú uzavretiu ritného otvoru. Predpokladá sa, že symptómy hemoroidov se prejavujú buď v dôsledku zosunutia týchto cievnych štruktúr, alebo pri nadmernom náraste žilového tlaku. So symptomatickými prejavmi hemoroidov môže súvisieť tiež zvýšený tlak ritného zvierača. Vznikajú dva typy hemoroidov: v hornej časti hemoroidálneho plexu hemoroidy vnútorné a v spodnej časti hemoroidálního plexu hemoroidy vonkajšie. Tieto dve oblasti oddeľuje tzv. zubatá línia (linea dentata).
Vnútorné hemoroidy.
Vznikajú nad zubatou líniou. Sú pokryté cylindrickým epitelom, v ktorom sa nevyskytujú receptory bolesti. Od roka 1985 sú klasifikované do 4 stupňov podľa miery prolapsu (vyčnievania) z ritného otvoru.
Vonkajšie hemoroidy.
Objavujú sa pod zubatou líniou. V časti, bližšej dutine brušnej sú pokryté anodermou, vo vzdialenejšej pokožkou, pričom obe časti sú citlivé na bolesť a teplotu.
Príčiny.
Presná príčina vzniku symptomatických hemoroidov nie je známa. Zrejme sa na ňom podieľa viac faktorov, medzi ktoré patrí nepravidelné vyprázdňovanie stolice (zápcha alebo hnačka), namáhanie počas vyprázdňovania, ťažká fyzická aktivita, análny sex, nedostatok pohybu, nesprávna výživa (strava s nízkym obsahom vlákniny), zvýšený vnútrobrušný tlak (dlhodobé tlačenie, brušná vodnatieľka, vnútrobrušný nádor, ťarchavosť), genetické faktory, chýbanie chlopní v hemoroidálnych žilách a starnutie, ďalej sa predpokladá obezita, dlhodobé sedenie, chronický kašeľ a poruchy panvového dna. Zväčšenie hemoroidálnych ciev spôsobuje aj tlak plodu na brušnú stenu a hormonálne zmeny počas tehotenstva. Príčinou zvýšeného vnútrobrušného tlaku je i samotný pôrod. U tehotných žien je chirurgický zákrok na odstránenie hemoroidov potrebný len zriedka, pretože príznaky obvykle po pôrode ustúpia.
Príznaky ochorenia.
Príznaky chorobných zmien hemoroidov sú závislé na ich ochorení a jeho lokalizácii. Často sú bezpríznakové. Postihnutie vnútorných hemoroidov sa obyčajne prejavuje bezbolestným krvácaním z konečníka, zatiaľ čo zapálané vonkajšie hemoroidy sa môžu prejavovať rôznymi príznakmi - okrem svrbenia a opuchu v oblasti konečníka aj silnou bolesťou, zvlášť v prípade trombózy. U mnohých pacientov sa objavuje kombinácia oboch typov. (Mnoho ľudí nesprávne označuje za „hemoroidy“ akýkoľvek príznak v análno-rektálnej oblasti, hoci sa môže jednať aj o iné a závažné ochorenia.) Presná príčina ťažkostí s hemoroidmi nie je objasnená. Všeobecne sa usudzuje, že ich základnou príčinou sú faktory, ktoré zvyšujú vnútrobrušný tlak, hlavne zápcha, ale tiež hnačka alebo dlhé sedenie na záchode. Bývajú tiež spojené s tehotenstvom. Rozpoznať sa často dajú aj pohľadom. Príznaky najčastejšie ustúpia bez liečby, v krajných prípadoch je potrebné aj ošetrenie chirurgom. Krvácanie nebýva tak silné, aby spôsobilo anémiu a život ohrozujúce krvácanie je veľmi zriedkavé. Mnoho ľudí pri problémoch s hemoroidmi pociťuje rozpaky a zábrany a vyhľadá lekára až pri veľkých ťažkostiach.
Vonkajšie hemoroidy.
Ak nie sú trombotizované, vonkajšie hemoroidy spôsobujú len mierne ťažkosti. Ak sú veľké, sťažujú udržiavanie hygieny okolia ritného otvoru, vzniká podráždenie kože, jej svrbenie a pálenie. Ak v nich dôjde k trombóze, môžu byť veľmi bolestivé. Bolesť väčšinou ustúpi do 2 – 3 dní, ale opuch pretrváva aj niekoľko týždňov. Po zahojení môže v postihnutom mieste ostať kožná vychlípenina.
Vnútorné hemoroidy.
Vnútorné hemoroidy se obyčajne prejavujú bezbolestným krvácaním z konečníka pri vyprázdňovaní stolice. Krv je jasno červená a zostáva na stolici, čo sa nazýva hematochézia, na toaletnom papieri alebo je badateľná v toaletnej mise. Stolica samotná je obyčajne sfarbená normálne. Medzi ďalšie príznaky patrí hlienovitý sekrét z konečníka, vysunutie hemoroidov z konečníka, svrbenie a inkontinencia stolice. Vznik perianálneho abscesu (hnisavého ložiska, susediaceho s ritným otvorom) patrí skôr medzi komplikácie. Vnútorné hemoroidy bývajú bolestivé až v prípade, že dôjde k ich trombotizácii alebo vzniku nekrózy (odumretia tkaniva). Stav sa obyčajne zhoršuje pri vyprázdňovaní, pri chôdzi, pri fyzickej námahe alebo pri kašli.
Diagnóza.
Hemoroidy sú zvyčajne diagnostikované na základe telesného (fyzického) vyšetrenia. Vizuálne vyšetrenie konečníka a okolia ritného otvoru môže odhaliť vonkajšie alebo vyčnievajúce vnútorné hemoroidy. Je možné vykonať manuálne vyšetrenie konečníka za účelom odhalenia prípadného nádoru, polypov, abscesu, prípadne zväčšenej prostaty. V niektorých prípadoch je to možné kvôli bolestivosti len po znecitlivení (anestézii). Vizualizácia vnútorných hemoroidov je možná pri rektoskopickom vyšetrení. Pri podozrení na inú pridruženú chorobu alebo komplikáciu je možné využiť vyšetrenie transrektálnou endoskopickou sonografiou, manometriou alebo magnetickou rezonanciou.
Diferenciálna diagnostika.
Mnoho anorektálnych ochorení má podobné príznaky a bývajú nesprávne považované za hemoroidy. Môžu to byť trhliny okolia ritného otvoru (análne fissury), abscesy a fistuly (hnisavé ložiská a kanáliky) v okolí konečníka, nádory a rektálne kŕčové žily, ktoré bývajú bez náležitého vyšetrenia nesprávne považované za vnútorné hemoroidy. Ku krvácaniu z konečníka môže dochádzať aj pri nádoroch a kolitídach (zápaloch hrubého čreva), divertikulóze hrubého čreva a angiodyspláziach (cievnych anomáliách). Zvlášť, ak má pacient anémiu, mali by byť zvážené a vyšetreniami vylúčené iné možné príčiny krvácania z konečníka.
K ďalším ochoreniam, ktoré spôsobujú vznik tumorov (v zmysle vyklenutí a hrčiek) v análnej oblasti, patria kožné vychlípeniny, análne bradavice, prolaps konečníka, polypy a zväčšené análne papily. V dôsledku portálnej hypertenzie (zvýšenom tlaku krvi vo vrátnicovom obehu) môžu vznikať anorektálne kŕčové žily, čo je však iné ochorenie, ako hemoroidy.
Komplikácie.
U trombotizovaných hemoroidov existuje riziko uvolnenia trombu a tromboembólie, preto sa namiesto ich mechanického zastrkávania či masírovania odporúča chirurgické riešenie. Infekcia baktériami zo stolice môže postihnúť nielen hemoroidy, ale aj okolie konečníka so vznikom hnisavých ložísk a fistúl. Málokrvnosť ako následok krvácania z hemoroidov nebýva závažná, život ohrozujúce krvácanie je extrémne zriedkavé.
Prevencia.
Doporučovaný je rad preventívnych opatrení, medzi ktoré patrí vyhýbanie sa usilovnému tlačeniu pri vyprázdňovaní, prevencia zápchy a hnačiek, príjem potravy s vysokým obsahom vlákniny, dostatočný príjem tekutín, dostatok pohybu (niektoré pohybové aktivity sú však nevhodné, napríklad bicyklovanie). Tiež sa odporúča tráviť menej času pokusmi o vyprázdňovanie (nečítať na toalete), nedvíhať ťažké bremená, znížiť telesnú hmotnosť (u osôb s nadváhou). Nežiadúca je konzumácia alkoholu, pálivých jedál a fajčenie.
Liečba.
Konzervatívne liečebné postupy.
Konzervatívna liečba spravidla pozostáva z výživy, bohatej na vlákninu, dostatočného príjmu tekutín, sedacích kúpeľov a podávania nesteroidných protizápalových liekov. Zvýšený príjem vlákniny vedie k preukázateľne lepším výsledkom. Dá sa dosiahnuť zmenou skladby stravy alebo doplnkami stravy, bohatými na vlákninu. Dôkazy priaznivého vplyvu sedacích kúpeľov behom ktorejkoľvek fázy liečby hemoroidov však chýba. Ak sú sedacie kúpele využívané, ich trvanie by nemalo presahovať 15 minút na jeden kúpeľ.
Hoci je pre liečbu hemoroidov k dispozícii mnoho lokálne pôsobiacich prípravkov a čapíkov, na podporu ich používania existuje len málo dôkazov. Väčšina prípravkov obsahuje kombináciu účinných látok. Patria medzi ne bariérové krémy, ako napríklad vazelína alebo zinková beloba, analgetické prípravky (napríklad lokálne anestetikum lidokaín alebo cinchokaín) a vazokonstriktory (napríklad adrenalín). Polikresulén podporuje hojenie, má antibakteriálny účinok a pôsobí adstringentne, čím zamedzuje mokvaniu. Podobne pôsobia soli bizmutu a tribenozid. Prípravky obsahujúce glukokortikoidy (pre ich protizápalový účinok) by sa nemali používať dlhšie, ako 14 dní, pretože môžu spôsobiť atrofiu (stenčovanie) kože. Z perorálnej liečby sa používajú venofarmaká (kalcium dobezilát, diosmín, hesperidín). Hoci priaznivý účinok flavonoidov je niekedy spochybňovaný, často sa odporúča ich kombinácia diosmín - hesperidín ako mikronizovaná flavonoidná frakcia v jednej tablete. Nakoľko príznaky u tehotných obyčajne po pôrode ustupujú, aktívna liečba býva odložená až na obdobie po pôrode.
Drobné zákroky.
Označujú sa tiež ako semiinvazívne techniky. Mnoho z nich je možné vykonať ambulantne. Hoci sú bezpečné, zriedkavo sa môžu vyskytnúť aj vážnejšie komplikácie.
Chirurgická liečba.
Pri zlyhaní konzervatívnej a semiinvazívnej liečby a tiež u pacientov s ulcerácaimi, gangrénou, rozsiahlou trombózou alebo vonkajšími hemoroidmi je možná liečba chirurgická. Je spojená s určitým rizikom komplikácii, ku ktorým patrí možnosť krvácania, infekcie, zúženia konečníka a tiež retencie moča (po poškodení inervácie susediaceho močového mechúra). Hrozí aj mierne riziko vzniku inkontinencie stolice, zvlášt tekutej. Ďalšou možnou komplikáciou je ektropium - odchlípenie a prolaps sliznice konečníka.
Prognóza.
Dlhodobé výsledky konzervatívnej a semiinvazívnej liečby sú vo všeobecnosti dobré, hoci u niektorých ľudí môže dochádzať k návratu symptomatických epizód. Chirurgický zákrok je potrený len v malom percente prípadov.

</doc>
<doc id="21755" url="https://sk.wikipedia.org/wiki?curid=21755" title="Sväté písmo">
Sväté písmo



</doc>
<doc id="21757" url="https://sk.wikipedia.org/wiki?curid=21757" title="Richard Réti">
Richard Réti

Richard Réti (* 28. máj 1889, Pezinok – † 6. jún 1929, Praha) bol slávny rakúsko-uhorský šachový majster, neskôr po rozpade rakúsko-uhorskej monarchie česko-slovenský šachový veľmajster s nemeckým materinským jazykom.
Život.
Jeho otec bol židovský lekár Samuel Réti pochádzajúci z Hlohovca a matkou bola Anna rodená Májerova z Pezinka. Mal francúzsku vychovávateľku. V školskom veku v roku 1904 sa presťahoval s matkou do Viedne, absolvoval gymnázium a študoval matematiku, avšak rýchlo ho začal fascinovať šach. V slávnej viedenskej kaviarni Café Central zabudol svoju seminárnu prácu a potom čo sa úplne stratila, vzdal štúdium a stal sa profesionálnym hráčom šachu.
Savielly Tartakower o tomto čase:
"Réti študoval matematiku, ale nebol suchým matematikom, hrá za Viedeň, ale nie je Viedenčan, je rodený Uhor, nevie po maďarsky, rozpráva rýchlo, a pritom koná rozvážne, a ešte sa stane najlepším šachistom na svete, ale nedosiahne korunu majstra sveta. On je bádateľský umelec, ktorý sa nezaoberá príčinou záležitostí, ale podstatou…"
Medzi rokmi 1918 a 1924 dosahuje veľké turnajové úspechy a patrí do absolútnej svetovej špičky. V roku 1924 je prvý po desiatich rokoch, komu sa podarí poraziť veľkého, „neporaziteľného“ Capablancu v turnajovej partii.
Réti sa stal radikálnym „novátorom“ šachového otvorenia a spolu s Aaronom Nimzowitschom a Gyulom Breyerom bol jedným z vedúcich predstaviteľov „hypermodernej šachovej školy“. Po ňom pomenované otvorenie Rétiho hra (1.Jf3 d5 2.c4) je typickým výdobytkom tej epochy.
V roku 1925 dosiahol svetový rekord v simultánke naslepo, keď z partií na 29 šachovniciach 21 vyhral 6 zremizoval a 2 prehral.
Aj ako autor šachovej literatúry dokázal veľa, jeho knihy "Die neuen Ideen im Schachspiel" "Nové myšlienky v šachovej hre" z roku 1922 a "Die Meister des Schachbretts" "Majstri na šachovnici" z roku 1930 sú klasickými dielami šachovej literatúry. 
Vo veku len 40 rokov umrel v Prahe na šarlach. Pochovaný je vo Viedni.
Šachové štúdie.
Svoju genialitu dokázal aj vo vyše 50 šachových štúdiách. Najznámejšia z nich, v ktorej súperi majú len po jednom pešiakovi, bola uverejnená 4. decembra 1921 v "Ostrauer Morgenzeitung". Myšlienka štúdie je negáciou známeho aforizmu od Senecu: "Kto súčasne beží za dvoma zajacmi, často nechytí ani jedného.". 
"Biely na ťahu remizuje"
Na prvý pohľad sa zdá, že výzvu nemožno splniť, pretože biely kráľ nemôže dohnať čierneho pešiaka a čierny kráľ ľahko chytí bieleho pešiaka. Biely kráľ musí preto sledovať odrazu dva ciele:
Keď sa čierny kráľ priblíži k bielemu pešiakovi (Kb6), biely kráľ získa čas na vstup do štvorca čierneho pešiaka a tým ho chytí. Ak čierny ťahá len svojím pešiakom, tak biely kráľ pomôže svojmu pešiakovi a obe strany postavia prakticky v rovnakom čase dámu.
"Riešenie":
1.Kh8-g7!! h5-h4
Alebo 1... Kb6 2.Kf6 h4 3.Ke5 h3 4.Kd6 h2 5.c7 =
2.Kg7-f6 h4-h3
Ak teraz 3.Ke5? tak 3... h2 čierny vyhrá
3.Kf6-e6 alebo 3.Kf6-e7
remíza.

</doc>
<doc id="21759" url="https://sk.wikipedia.org/wiki?curid=21759" title="Potápka chochlatá">
Potápka chochlatá

Potápka chochlatá alebo potápka chocholatá (lat. "Podiceps cristatus") je potápka z čeľade potápkovitých. Žije v palearktickej, etiópskej, orientálne a austrálskej oblasti. Obýva vodné plochy s otvorenou hladinou a s porastom trstiny. Na Slovensku hniezdi najmä v južnej časti a šíri sa. Najsevernejšie hniezdi na Oravskej priehrade. Hniezdenie bolo dokázané alebo pravdepodobné v 35,8 % mapovacích kvadrátov. Je to sťahovavý i zimujúci druh, zimovanie bolo zistené v 18,90 % mapovacích kvadrátov. Podľa Medzinárodnej únie na ochranu prírody a prírodných zdrojov potápka chochlatá patrí medzi najmenej ohrozené druhy, trend celkovej svetovej populácie nie je jasný, v Európe mierne klesá.
Výskyt a stav na Slovensku.
Odhadovaný počet hniezdiacich párov v rokoch 19801999 bol 500 - 1 000, zimujúcich jedincov 100 - 500. Veľkosť populácie i územie na ktorom sa vyskytovala vykazovali "mierny nárast" o 20 do 50%. Ekosozologický status v rokoch 1995, 1998 a 2001 žiadny.Európsky ochranársky status nezaradený "SPEC". Stupeň ohrozenia "S" - vyhovujúci ochranársky status. 
Odhadovaný počet hniezdiacich párov v rokoch 20082012 bol 5001000 párov. Krátkodobý trend za posledných 12 rokov (20002012) bol "stabilný". Dlhodobý trend od roku 1980 (19802012) bol "stúpajúci". Veľkosť územia na ktorom hniezdila za posledných 12 rokov bola "stabilná". Veľkosť územia na ktorom hniezdila z pohľadu dlhodobého trendu bola "stúpajúca". V roku 2014 "LC" - menej dotknutý. 
Odhadovaný počet hniezdiacich párov v rokoch 20132018 bol 5001000 párov. Krátkodobý trend za posledných 12 rokov (20082018) bol "stabilný". Dlhodobý trend od roku 1980 (19802018) bol "stúpajúci". Veľkosť územia na ktorom hniezdila za posledných 12 rokov bola "stabilná". Veľkosť územia na ktorom hniezdila z pohľadu dlhodobého trendu bola "stúpajúca".

</doc>
<doc id="21760" url="https://sk.wikipedia.org/wiki?curid=21760" title="Potápka červenokrká">
Potápka červenokrká

Potápka červenokrká (lat. "Podiceps grisegena") je potápka z čeľade potápkovitých. Obýva močiare, rybníky a plytké jazerá holarktídy. Na východnom Slovensku zahniezdila prvýkrát v roku 1985, na západnom Slovensku v roku 1992. Podľa Medzinárodnej únie na ochranu prírody a prírodných zdrojov potápka červenokrká patrí medzi najmenej ohrozené druhy, celková populácia klesá, európska populácia stúpa.
Výskyt a stav na Slovensku.
Odhadovaný počet hniezdiacich párov je 5 - 20, zimujúcich jedincov 0 - 15. Druh je "fluktuujúci". Ekosozologický status v roku 1995 "E" - ohrozený druh. V roku 1998 "VU:B1" - zraniteľný. V roku 2001 "VU" - zraniteľný. V roku 2014 "EN* D" - silne ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
V roku 2023 "CR C2a(i, ii);D" - kriticky ohrozený, z dôvodu veľmi malej hniezdnej populácie, 05 hniezdiacich párov.
Ochrana.
Pre vzácnosť je chránená zákonom, spoločenská hodnota je 10 000 € (Vyhláška MŽP č. 170/2021).

</doc>
<doc id="21761" url="https://sk.wikipedia.org/wiki?curid=21761" title="Potápka malá">
Potápka malá

Potápka malá alebo potápka hnedá (lat. "Tachybaptus ruficollis") je najmenšia potápka z čeľade potápkovitých žijúca na území Slovenska. Obýva palearktickú, etiópsku a orientálnu oblasť. Na Slovensku bolo hniezdenie dokázané alebo pravdepodobné v 49,20 % mapovacích kvadrátov. Čiasťočne sťahovavý druh, zimovanie bolo zistené v 31,20 % mapovacích kvadrátov. Podľa Medzinárodnej únie na ochranu prírody a prírodných zdrojov potápka malá patrí medzi najmenej ohrozené druhy, celková populácia klesá.
Opis.
Potápka malá má zavalitý vzhľad s krátkym krkom. Počas párenia má gaštanovo hnedý krk a jasne žlté kútiky zobáku, inak je prevažne svetlo hrdzavá. Obidve pohlavia vyzerajú rovnako. Mláďatá sú takmer celé čierne s nezreteľnými pozdĺžnymi pruhmi.
Hlas.
Pri vábení nápadné neustávajúce trylky obidvoch partnerov, opakuje sa sloha "„bibibibi“" (zvukový záznam), obidvaja partneri plávajú oproti sebe a potom sa ponoria.
Výskyt a stav na Slovensku.
Odhadovaný počet hniezdiacich párov v rokoch 19801999 bol 1 000 – 3 000, zimujúcich jedincov 500 – 2 000. Veľkosť populácie i územie na ktorom sa vyskytovala boli "stabilné", maximálna zmena do 20%. Ekosozologický status v rokoch 1995, 1998 a 2001 žiadny. Európsky ochranársky status nezaradený "SPEC". Stupeň ohrozenia "S" – vyhovujúci ochranársky status.
Odhadovaný počet hniezdiacich párov v rokoch 20082012 bol 1 0003000 párov, zimujúcich jedincov 11001200. Krátkodobý trend i veľkosť územia na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012) boli "stabilné". V roku 2014 "LC" - menej dotknutý. 
Odhadovaný počet hniezdiacich párov v rokoch 20132018 bol 10003000 párov, zimujúcich jedincov 400700. Krátkodobý trend i veľkosť územia na ktorom hniezdil za posledných 12 rokov (20072018) aj z pohľadu dlhodobého trendu od roku 1980 (19802018) boli "stabilné".
Hniezdenie.
Potápka hnedá žije iba na vodných plochách, rybníkoch a jazerách. Hniezdi v apríli až júli dvakrát ročne. Hniezdo je plávajúca kôpka vodných rastlín. Samica znáša 5 – 6 bielych, neskôr hnedých vajec, nekŕmivé mláďatá sa podobne ako pri ostatných potápkach schovávajú na chrbtoch rodičov. Živí sa najmä hmyzom, menej už mäkkýšmi, v zime aj rybkami.
Potápka hnedá je čiastočne sťahovavý vták, často prezimuje u nás na nezamrzajúcich vodných plochách, ale zvyčajne prezimuje v južnej Európe.
Ochrana.
Je zákonom chránená, spoločenská hodnota je 500 € (Vyhláška MŽP č. 170/2021 Z. z., účinnosť od 01.06.2021). Druh je zaradený do Bernského dohovoru (Príloha II).

</doc>
<doc id="21764" url="https://sk.wikipedia.org/wiki?curid=21764" title="Brehár obyčajný">
Brehár obyčajný



</doc>
<doc id="21765" url="https://sk.wikipedia.org/wiki?curid=21765" title="Chrapkáč poľný">
Chrapkáč poľný

Chrapkáč poľný (iné názvy: chriašteľ poľný, chriašteľ chrapkáč; lat. "Crex crex") je vták z čeľade chriašteľovitých. Obýva západnú a centrálnu palearktídu. Na Slovensku žije takmer na celom území stredného a východného Slovenska. Hniezdenie bolo preukázané v 51,70 % mapovacích kvadrátov. Podľa Medzinárodnej únie na ochranu prírody a prírodných zdrojov chrapkáč poľný patrí medzi najmenej ohrozené druhy, celková populácia je stabilná. Väčšia časť sa nachádza v Rusku. Podľa výskumu v Rusku v roku 2002 sú stavy stabilné až stúpajúce. Podobne aj v Európe je celkový stav stabilný, v niektorých krajinách zistil "pracovný tým pre ochranu chrapkáča poľného BirdLife International" pokles. Zmeny v spôsobe využívania krajiny nútia k preventívnej opatrnosti a dá sa očakávať pokles za obdobie troch generácií (11 rokov) od 119%.
Výskyt a stav na Slovensku.
Odhadovaný počet hniezdiacich párov je 1 400 - 1 700. Veľkosť populácie i územie na ktorom sa vyskytuje vykazujú "mierny nárast" o 20 do 50%. Ekosozologický status v roku 1995 "V" - zraniteľný. V roku 1998 "LR:cd", "LR" - menej ohrozený druh. V roku 2001 "LR" - menej ohrozený. V roku 2014 LC - menej dotknutý. Európsky ochranársky status "SPEC1" - druhy vyskytujúce sa v Európe, vyžadujúce celosvetovú ochranu ako globálne ohrozené. Stupeň ohrozenia "V" - zraniteľný druh.
Ochrana.
Je zákonom chránený (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 3220 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="21770" url="https://sk.wikipedia.org/wiki?curid=21770" title="Allianz Arena">
Allianz Arena

Allianz Arena je futbalový štadión, ktorý sa nachádza v severnej časti nemeckého mesta Mníchov. Od sezóny 2005/2006 tu hrávajú domáce zápasy mníchovské futbalové kluby TSV 1860 a FC Bayern. Je to jeden zo štadiónov, kde sa konali Majstrovstvá sveta vo futbale 2006; hral sa tu otvárací a jeden semifinálový zápas. V roku 2012 sa tu uskutočnilo finále Ligy majstrov. Celková kapacita štadióna je 75 000 miest. Počas medzinárodných stretnutí, Ligy majstrov a Pohára UEFA sa využíva 70 000 miest.
Charakteristika štadiónu.
Štadión leží v severnej časti mníchovskej štvrte Schwabing-Freimann vo Fröttmaningu. Z miest na sedenie je možné 10 000 miest v severnom a južnom okruhu zmeniť na miesta na státie. Prvých asi 30 radov na sedenie nie je chránených pred dažďom. K dispozícii je 106 lóží s 1 374 miestami na sedenie. Na štadióne sú tri zariadenia na opateru detí, fanshopy a gastronomické podniky, na ploche asi 6 500 m². Štvorposchodová parkovacia budova s miestom pre zhruba 10 500 vozidiel je najväčšou parkovacou budovou Európy.
Strecha a fasáda boli vytvorené z 2 874 ETFE-fóliových vankúšov, ktoré sú naplnené suchým vzduchom pod tlakom 0,035 hPa. Fólia má hrúbku 0,2 mm. Pod strechou sú rolety, ktoré sú počas prevádzky uzavreté. Osvetlenie vankúšov je možné farebne meniť. Štadión používa osvetlenie rôznych farieb, v závislosti od práve prebiehajúceho podujatia. Kvôli svojej forme má už dnes Allianz Arena prezývku nafukovací čln.
Stavebným investorom arény je v roku 2001 založená Allianz Arena Stadion GmbH. 
Meno štadiónu dala firma Allianz AG, ktorá si na 30 rokov sponzorsky zaistila práva na meno. Stavebné náklady štadiónu boli zhruba 340 miliónov eur, a nesú ich oba zúčastnené celky (TSV 1860 München, FC Bayern München). Z verejných zdrojov sa hradilo zhruba 210 miliónov eur (za sprístupnenie areálu a infraštruktúru).

</doc>
<doc id="21772" url="https://sk.wikipedia.org/wiki?curid=21772" title="Wolfgang Kempelen">
Wolfgang Kempelen

Barón Wolfgang Kempelen ("Johann Wolfgang von Kempelen", maď. "Kempelen Farkas", "Kempelen de Kismagyar"; * 23. január 1734, Bratislava – † 26. marec 1804, Alservorstadt, Rakúsko) bol uhorský polytechnik a vynálezca pochádzajúci z nemecky hovoriacej rodiny.
Životopis.
Narodil sa v Bratislave na rohu ulíc Dunajská a Klemensova, v rodine radcu Dvornej komory Engelbrechta von Kempelen a Anny Terézie Spindlerovej, dcéry bývalého richtára Bratislavy Christofa Spindlera, ako najmladší z troch bratov. Jeho starší bratia boli Andreas Johann Christoph von Kempelen († 1753) a Johann Nepomuk barón von Kempelen de Pázmánd (28.11.1725-31.3.1801).
Študoval filozofiu a právo v Bratislave, Győri, vo Viedni a v Ríme. Osobnostné kvality a znalosť šiestich rečí (nemčina, maďarčina, latinčina, francúzština, angličtina a taliančina) ho predurčili, aby zastával významné funkcie. Preložil "Codex Theresianus" Márie Terézie z latinčiny do nemčiny, čím na seba upozornil a cisárovná si ho nechala predstaviť a zamestnala ho na cisárskom dvore. Bol tajomníkom, neskôr radcom Dvornej komory. 
Ako dvadsaťpäťročného ho Mária Terézia menovala riaditeľom soľných baní v celom Uhorsku. V tejto funkcii zmodernizoval banské zariadenie a zaslúžil sa o vytvorenie lepších podmienok pre baníkov, čím sa zvýšila produktivita baní.
9. decembra 1775 sa stal barónom s právom užívať prídomok "de Pázmánd". Podľa niektorých zdrojov však bol na rytiera "de Pázmánd" povýšený jeho brat Johannes Nepomuk, s ktorým sa často zamieňa. 
V skutočnosti boli do barónskeho stavu povýšení obaja bratia (ako synovia Engelbrechta von Kempelen) 9. decembra 1775 a to nasledovne:
Vrcholom jeho úradníckej kariéry bolo menovanie za dvorného radcu Zjednotenej uhorsko-sedmohradskej dvornej kancelárie (nem. "Vereinigte Ungarisch-Siebenbürgische Hofkanzlei") v rokoch 1786 - 1798.
V Banáte viedol boj proti zbojníckym bandám a dohliadal na doosídľovanie tohto územia. Neskôr zasa zabezpečoval sťahovanie univerzity z Trnavy do Budína (1777) a v 80-tych rokoch vykonával dozor nad rekonštrukciou Budínskeho hradu i nad stavbou mestského divadla.
Kempelen sa vyznamenal aj ako priekopník nových myšlienok: počas pobytu v Banáte tu zaviedol pestovanie ľanu a postavil manufaktúru na súkno. Pre Bratislavský hrad skonštruoval čerpadlo, ktoré ťahalo vodu z Dunaja, vo viedenskom Schönbrunne postavil vodomet, v Bratislave vybudoval pontónový most a na Žitnom ostrove zavlažovacie zariadenie.
V roku 1789 sa stal členom viedenskej Akadémie výtvarných umení. Bol aj nadaným maliarom a rytcom, niekoľko jeho kresieb uhlíkom je uložených v Múzeu krásnych umení v Budapešti.
V staršom veku sa usadil v kúrii v Hubiciach, ktorú dal postaviť jeho otec Engelbert. Zomrel vo viedenskom predmestí Alservorstadt, kde žil od roku 1801 a pochovali ho na cintoríne na predmestí Währing. Cintorín bol v polovici 19. storočia zrušený a niektoré hroby boli prenesené na nový viedenský Ústredný cintorín. Nie však Kempelenov, ktorý už v čase zrušenia cintorína neexistoval. Na mieste cintorína bol v roku 1925 zriadený Schubertov park. Jeho manželka, deti a vnúčatá sú pochovaní na starom cintoríne v Hubiciach.
Dielo.
Turek.
Najväčšiu slávu priniesli J. W. Kempelenovi mechanizmy a zariadenia. So svojím šachovým automatom (Turkom) precestoval celú Európu a porážal aj zdatných šachistov. Stroj porazil v Berlíne Fridricha II. a v roku 1808 aj Napoleona. „Automat“ fungoval s použitím magnetov a inteligenciu mu dodával vstavaný živý šachista.
Hovoriaci stroj.
Hoci automat priniesol Kempelenovi slávu i peniaze, za najvýznamnejší jeho vynález sa dnes pokladá hovoriaci stroj. Hlasivky imitovala trubica, pľúca zasa mechy či gajdy a okrem toho mal stroj aj nosovú trubicu a ústa. Pri opise činnosti stroja sa Kempelen zaoberal mechanizmom ľudskej reči, rozborom hlasu, ale aj vznikom európskych jazykov a ich abecedou.
Ďalšie vynálezy.
V tieni týchto veľkých objavov čiastočne zostali vynálezy významné pre prax: prototyp umelých končatín a špeciálny písací stroj pre slepcov.
Publikácie.
Kempelenove diela
Odborná literatúra o Kempelenovi
Kempelen v krásnej literatúre

</doc>
<doc id="21773" url="https://sk.wikipedia.org/wiki?curid=21773" title="František Borgia Kéri">
František Borgia Kéri

František Borgia Kéri (* 10. október 1702, Kenézlő (v Sabolčskej stolici) ? – † 1. december 1768, Trnava) bol fyzik, astronóm, historik a člen jezuitského rádu. V 50. a 60. rokoch 18. storočia zastával funkciu rektora na univerzitách v Trnave a Košiciach a prefekta trnavského jezuitského seminára. Podieľal sa aj na založení a vybudovaní astronomického observatória v Trnave.
Štúdiá a profesionálna kariéra.
21. októbra 1719 vstúpil v Trenčíne do noviciátu jezuitského rádu. V rokoch 1723 – 1725 študoval filozofiu v Grazi a v období 1730 – 1733 teológiu v Trnave. Záverečné rehoľné sľuby zložil v Trnave 2. februára 1737. Ako učiteľ-jezuita pôsobil na viacerých školách a funkciách v Skalici, vo Viedni a Budíne, vrátane univerzít v Košiciach a Trnave. Na Trnavskej univerzite dva razy (v rokoch 1752 – 1756 a 1759 – 1763) pôsobil ako rektor. Na Košickej univerzite bol rektor v období rokov 1756 – 1759. V rokoch 1764 – 1768 bol prefektom seminára v Trnave.
Kéri sa venoval astronómii už v 30. rokoch 18. storočia, teda ešte pred postavením trnavského univerzitného observatória. Astronómii na Trnavskej univerzite sa venovali pred ním najmä Ján Misch a Martin Sentiváni. Predovšetkým Kériho zásluhou sa podarilo v rokoch 1753 – 1756, (kedy pôsobil ako rektor univerzity) vybudovať v Trnave astronomické observatórium. Skúsenosti pre výstavbu takéhoto zariadenia získal pri svojej ceste do Ríma v 30. rokoch 18. storočia, keď navštívil niekoľko moderných európskych observatórií. Astronomické prístroje pre trnavské observatórium konštruoval sám. Išlo najmä o súčiastky do ďalekohľadov (napr. disky do dutých zrkadiel, brúsenie zrkadiel), ale aj samotné ďalekohľady. Kéri sám navrhoval spôsob brúsenia dutého zrkadla a pokusmi zisťoval najvhodnejší typ zliatiny pre svoje prístroje. Viaceré z týchto prístrojov vyvolali kladný ohlas aj v zahraničí. Medzi astronómov, ktorí sa o nich pochvalne vyjadrovali, patrí aj Francúz Jacques Cassini. Kéri bol učiteľ prvej modernej generácie fyzikov – Andreja Jaslinského, Antona Revického, Jána Ivančiča, Andreja Adányiho a iných. Okrem prírodných vied sa venoval aj štúdiu byzantských a osmanských dejín.
Prírodnofilozofické názory.
František Borgia Kéri je autor viacerých filozoficko-fyzikálnych aj astronomických diel, v ktorých konfrontoval prírodnú filozofiu Descarta a Newtona. Po filozofickej stránke sa prikláňal viac k Descartovi. Samotná analýza a konfrontácia názorov týchto učencov bola v tej dobe priekopnícka, a práve tým prispel Kéri k prekonaniu scholastických interpretácií. V šesťdesiatych rokoch prijal Kéri ako jediný v celom Uhorsku bezvýhradne názory Isaaca Newtona v oblasti dynamiky a jej aplikácie na nebeskú mechaniku.

</doc>
<doc id="21775" url="https://sk.wikipedia.org/wiki?curid=21775" title="Hana Kirchheimová">
Hana Kirchheimová

RNDr. Hana Kirchheimová (rod. "Riečanová"; * 3. júl 1965, Bratislava† 10. október 1994, Amstetten, Rakúsko) bola slovenská matematička. Jej otcom bol známy slovenský matematik Beloslav Riečan.
Narodila sa 3. júla 1965 v Bratislave. V roku 1981 vyhrala mestské kolo matematickej olympiády a v roku 1983 zmaturovala na Gymnáziu Jura Hronca. V roku 1988 absolvovala štúdium matematickej analýzy na Matematicko-fyzikálnej fakulte Karlovej univerzity v Prahe, kde v roku 1989 získala aj titul RNDr. V rokoch 19921994 absolvovala doktorandské štúdium na Matematicko-fyzikálnej fakulte Univerzity Komenského v Bratislave.
V rokoch 19881994 pôsobila na Matematicko-fyzikálnej fakulte Univerzity Komenského v Bratislave, vedecky činná bola v kvantových štruktúrach a umelej inteligencii.
Venovala sa aj spevu a hre na klavír.
Zahynula 10. októbra 1994 pri autonehode v dolnorakúskom meste Amstetten.

</doc>
<doc id="21776" url="https://sk.wikipedia.org/wiki?curid=21776" title="Jiří Klapka">
Jiří Klapka

Prof. RNDr. Jiří Klapka (* 10. marec 1900, Skuteč – † 13. február 1976, Brno) bol český matematik a pedagóg.
Životopis.
Narodil sa v Skutči v okrese Chrudim. Stredoškolské štúdium absolvoval na štátnych reálkach v Lounoch a Kostelci nad Orlicou. Po maturite študoval učiteľstvo matematiky a deskriptívnej geometrie na Prírodovedeckej fakulte Karlovej univerzity a na Českom vysokom učení technickom v Prahe. 
V rokoch 1921– 1925 bol asistentom matematiky na Vysokej škole technickej v Brne u prof. J. Vojtěcha a po jeho odchode do Prahy u prof. J. Hronca. R. 1925 získal doktorát prírodných vied (RNDr.) na Prírodovedeckej fakulte Masarykovej univerzity v Brne. Po odchode prof. Pelíška suploval v rokoch 1926– 1927 na vysokej škole technickej v Brne prednášky z deskriptívnej geometrie. R. 1928 sa na technike v Brne habilitoval za docenta pre deskriptívnu, analytickú a diferenciálnu geometriu, r. 1929 bol vymenovaný za súkromného docenta. Od r. 1930 pôsobil ako profesor na III. reálnom gymnáziu v Brne, popri tom zostal do roku 1932 nehonorovaným asistentom prof. J. Klímu na technike. R. 1937 bol vymenovaný za bezplatného mimoriadneho profesora techniky v Brne. Po odchode prof. J. Hronca v súvislosti s jeho poverením realizovať založenie Slovenskej vysokej školy technickej prevzal po ňom na technike v Brne niektoré prednášky. 
Roku 1938 bol vymenovaný za mimoriadneho profesora Slovenskej vysokej školy technickej a bol na nej poverený vedením Ústavu deskriptívnej geometrie a stereometrie. Na tomto poste zotrval do konca apríla 1939, keď po rozpade Československa podľa smerníc protektorátneho ministerstva školstva rezignoval na pôsobenie na Slovensku a bol prevedený na techniku v Brne. SVŠT mala eminentný záujem o jeho zotrvanie na Slovensku a celá kauza bola nepriaznivo pre SVŠT uzavretá až vo februári 1940. 
Po obnove ČSR bol na technike v Brne vymenovaný za riadneho profesora deskriptívnej geometrie s účinnosťou od 1. 5. 1942 a významne sa podieľal na obnovení chodu a rozvoji vysokej školy v roku 1945 v rámci 1. ústavu matematiky, v rokoch 1946 – 1950 ako prednosta ústavu deskriptívnej geometrie a od r. 1951 ako vedúci katedry matematiky a deskriptívnej geometrie na stavebnej fakulte. V roku 1971 odišiel do dôchodku. 
Hlavnou oblasťou jeho vedeckého záujmu bola diferenciálna a deskriptívna geometria, kde nadviazal na Čechovu teóriu priamkových
plôch, založil a dlhé roky viedol seminár modernej diferenciálnej geometrie, v ktorom vyrástlo niekoľko významných osobností. Venoval sa aj algebraickej geometrii, nomografii, grafickým metódam a konštrukčnej geometrii. Bol autorom celého radu vedeckých prác, vysokoškolských učebníc a učebných textov. 
Zomrel 13. februára 1976 v Brne.

</doc>
<doc id="21777" url="https://sk.wikipedia.org/wiki?curid=21777" title="Virgil Klatt">
Virgil Klatt

Virgil Klatt (* 30. august 1850, Temešvár, Rakúsko-Uhorsko, dnes Rumunsko – † 22. január 1935, Bratislava) bol slovenský pedagóg a fyzik.
Životopis.
Narodil sa v Temešvári. Po maturite na katolíckom gymnáziu v Bratislave študoval matematiku a fyziku na Filozofickej fakulte Viedenskej univerzity (1868– 1871), kde mal vynikajúcich pedagógov. Matematiku mu prednášal okrem iných Jozef Maximilián Petzval, u ktorého chodil aj prednášky z teoretickej fyziky. Základný kurz fyziky viedol Jožef Stefan (autor Stefanovho-Boltzmannovho zákona) a Johann Josef Loschmidt (ako prvý určil rozmer molekuly) prednášal teóriu tepla, vedenie tepla a hydrodynamiku. 
Začiatkom sedemdesiatych rokov sa na bratislavskej reálke uvoľnilo miesto profesora fyziky a v roku 1871 naň nastúpil ako dočasný profesor. O štyri roky zložil skúšku učiteľskej spôsobilosti pre vyučovanie matematiky a fyziky vo vyšších triedach gymnázií.&lt;br&gt;
Na vyššej reálnej škole v Bratislave, ktorá vznikla roku 1850 ako prvá škola nového typu v Uhorsku, učil matematiku i fyziku a viedol fyzikálny kabinet. Pri kabinete zriadil aj dielňu pre žiakov, za čo sa pokladá za priekopníka polytechnického vyučovania v Uhorsku. Okrem toho sa vo svojom kabinete venoval bádaniu: zaoberal sa fosforescenciou a katódovým žiarením. Hodiny fyziky plné demonštrácií a jasného, hoci aj náročného výkladu, priviedli k fyzike študenta Filipa Lenarda, neskoršieho nositeľa Nobelovej ceny. Učiteľ a žiak spolu skúmali fosforescenciu a táto spolupráca trvala niekoľko desiatok rokov. Jej výsledkom boli tri spoločné práce uverejnené v špičkovom časopise "Annalen der Physik und Chemie". Klatt a Lenard zistili, že intenzita a zafarbenie fosforescencie závisí od množstva a typu kovových prímesí (medi, mangánu či bizmutu), že tlak niekedy spôsobuje zmenu farby fosforescencie, zatiaľ čo u niektorých látok ju úplne potláča. Podali tiež svetelno-elektrické vysvetlenie mechanizmu fosforescencie. Skúsenosti a poznatky z tejto spolupráce Lenard neskôr využil pri výskume katódových lúčov a fotoefektu. Na Klattove a Lenardove práce nadviazali v 40. rokoch americkí bádatelia, ktorí vyvíjali obrazovky pre radary. 
Na bratislavskej reálke učil až do roku 1919, keď ho nový režim ponechal bez práce i bez dôchodku. Pracoval preto v hodinárskej dielni svojho bývalého žiaka. Zomrel 22. januára 1935 v Bratislave.

</doc>
<doc id="21778" url="https://sk.wikipedia.org/wiki?curid=21778" title="Karol Klobušický">
Karol Klobušický

RNDr. Karol Klobušický (* 27. september 1935, Užhorod – † 26. marec 1994, Bratislava) bol slovenský pedagóg a fyzik.
Životopis.
Narodil sa v Užhorode. Na Vysokej škole pedagogickej v Bratislave vyštudoval odbor matematika-fyzika. V roku 1970 získal na PF UK titul RNDr. v odbore teória vyučovania fyziky.
Prvých desať rokov pedagogickej praxe absolvoval ako učiteľ fyziky na Vojenskej škole Jana Žižku v Bratislave. V roku 1967 prešiel na Katedru experimentálnej fyziky Prírodovedeckej fakulte UK. Po krátkom pôsobení vo Výskumnom ústave pedagogickom sa vrátil na strednú školu. Najprv učil na Gymnáziu na Tomášikovej ul., neskôr na Gymnáziu na Einsteinovej ul. v Bratislave. Dr. Karol Klobušický sa osvedčil ako autor učebníc fyziky pre základné školy i gymnáziá. Svoje učiteľské skúsenosti sústredil v niekoľkých učebných textoch pre postgraduálne štúdium teórie vyučovania na PFUK. K zvýšeniu kvality budúcich učiteľov fyziky prispel tiež ako fakultný učiteľ. Veľa vykonal pre propagáciu fyziky, keď pre STV pripravoval rôzne relácie v rámci televízneho vysielania pre školy. Vo Fyzikálnej pedagogickej sekcii Jednoty slovenských matematikov a fyzikov pôsobil vo funkcii tajomníka. Zomrel 26. marca 1994 v Bratislave.

</doc>
<doc id="21779" url="https://sk.wikipedia.org/wiki?curid=21779" title="Igor Kluvánek">
Igor Kluvánek

Prof. Ing. Igor Kluvánek, CSc. (* 27. január 1931, Košice – † 24. júl 1993, Bratislava) bol slovenský matematik.
Životopis.
Vyštudoval vákuovú technológiu na Elektrotechnickej fakulte] Slovenskej vysokej školy technickej, ale už od roku 1952 pôsobil ako asistent Katedry matematiky SVŠT v Bratislave, kde zotrval do roku 1964. Napriek mladému veku sa stal čoskoro jednou z vedúcich postáv matematického diania v Bratislave, a to nielen po stránke vedeckej, ale aj spoločenskej.
Významný je najmä jeho prínos v podobe učebnice Matematika I, II, ktorú napísal spolu s Ladislavom Mišíkom a Markom Švecom. Učebnica znamenala prelom vo vyučovaní matematiky na československých technických vysokých školách a používa sa dodnes.
Bol autorom prvých prác venovaných teórii miery a integrálu na Slovensku a zároveň ústrednou postavou úsilia smerujúceho k aplikačnej matematike. Bol jedným z prvých slovenských matematikov, ktorí získali medzinárodné úspechy. Ako výkonný redaktor Matematicko-fyzikálneho časopisu Slovenskej akadémie vied nasadil vysoké kritériá a spolu so Štefanom Schwarzom sa podieľal na vytvorení kvalitného matematického časopisu na Slovensku. 
Svoje organizátorské a koncepčné schopnosti uplatnil na Prírodovedeckej fakulte Univerzity Pavla Jozefa Šafárika v Košiciach. Čoskoro sa stal spolutvorcom modernej koncepcie výuky matematikov a priťahoval tak do Košíc ďalších nadaných matematikov a osobnosti z iných vedných odborov. 
Pedagogická činnosť.
Zásadnú úlohu v jeho živote i kariére hralo aj pedagogické pôsobenie, ktoré bolo v neustálej interakcii s aktivitou vedeckou a odbornou. Možno ho rozdeliť na 4 etapy. Prvú tvorí pôsobenie na Slovenskej vysokej škole technickej v rokoch 1952– 1964, kde externe prednášal ešte aj v školskom orku 1964/65. Tu spoluvytváral koncepciu kodifikovanú neskôr v už spomínanej učebnici Matematika I a II. Zároveň založil a viedol seminár z teórie informácie, ktorého pendantom bola potom na Elektrotechnickej fakulte SVŠT ním zavedená prednáška z teórie informácie. Táto Kluvánkom koncipovaná prednáška prežila aj jeho odchod z Bratislavy. Podobnú úlohu zohral v seminári z funkcionálnej analýzy, keď potom tento predmet zaviedol na vtedajšej Prírodovedeckej fakulte Univerzity Komenského. Takisto zaviedol prvú modernú prednášku z teórie pravdepodobnosti na Univerzite Komenského.
Druhú etapu tvorí košické obdobie (1964–1967). Bolo pomerne krátke, ale významné, pretože formovalo druhé, výrazné matematické centrum na Slovensku. Z mnohostrannej aktivity možno spomenúť Kluvánkovu koncepciu vyučovania matematickej analýzy a jeho pôsobenie v Matematickej olympiáde. Toto pritiahlo k matematike mnoho talentov a viedlo k vzniku knihy "Bukovský, I. Kluvánek: Dirichletov princíp".
V tretej etape pôsobil na Flinders University v austrálskej Adelaide (19671986) a zároveň ako hosťujúci profesor na viacerých univerzitách v USA, resp. v Nemecku. V osemdesiatych rokoch napísal tiež viacdielnu učebnicu, ktorej zlomok vyšiel v roku 1991 v preklade aj na Slovensku v podobe skrípt. Po návrate domov bol v roku 1991 vymenovaný za profesora (docentom sa stal v roku 1965, kandidátom vied bol od roku 1962, na obhajobu musel čakať rok pre svoje náboženské presvedčenie.) Od roku 1990 prednášal postupne na Matematicko-fyzikálnej fakulte Univerzity Komenského v Bratislave, na VŠDS v Žiline a na Stavebnej fakulte Slovenskej technickej univerzity v Bratislave.
Systematicky sa venoval filozofii a teológii, istý čas dokonca profesionálne. Odmietal hodnotenie vedeckého pracovníka podľa číselných kritérií. Tvrdil tiež a dokladal to príkladmi, že slovenčina je pre matematiku vhodnejší jazyk ako angličtina.

</doc>
<doc id="21781" url="https://sk.wikipedia.org/wiki?curid=21781" title="Tibor Kolbenhayer">
Tibor Kolbenhayer

Tibor Kolbenhayer (* 12. september 1917, Rimavská Sobota† 9. marec 1993, Košice) bol slovenský geofyzik a pedagóg. Roku 1955 profesor, 1956 člen korešpondent SAV, 1958 DrSc., 1960 člen korešpondent ČSAV, 1972 akademik ČSAV, 1973 akademik SAV.
Životopis.
Narodil sa v Rimavskej Sobote. V roku 1935 maturoval na Gymnáziu v Lučenci. V r. 19351938 študoval na Prírodovedeckej fakulte Karlovej univerzity v Prahe odbor matematika-fyzika. Vysokoškolské štúdium ukončil v r. 1940 na Štátnej univerzite v Budapešti.
V r. 19421944 pracovník naftovej spoločnosti MAORT v Kaposváre, 19441947 Štátneho astronomického observatória v Budapešti, 19481952 Geologického ústavu Dionýza Štúra v Bratislave, 19521966 Vysokej školy technickej v Košiciach a zároveň externý vedúci Geofyzikálneho ústavu SAV, od r. 1966 pracovník Prírodovedeckej fakulty UPJŠ v Košiciach, od r. 1965 vedúci katedry teoretickej fyziky a geofyziky a súčasne 19671968 externý riaditeľ Banského ústavu SAV. V roku 1960 získal titul doktor vied (DrSc.) na Karlovej univerzite v Prahe.
Rozpracoval teóriu geofyzikálnych polí a interpretačných metód v geofyzike. Orientoval sa na exaktnú analýzu geofyzikálnych polí a interpretačných metód normálnych geofyzických polí metódami matematickej fyziky. Zakladateľ smeru známeho ako slovenská geofyzikálna škola. Autor vyše 71 vedeckých prác v domácich a zahraničných vedeckých časopisoch, hlavne v oblasti interpretačných metód a z teórie potenciálnych, geomagnetických a gravitačných polí. Prispel k budovaniu geofyzikálnych vedeckých pracovísk, vychoval desiatky odborníkov a vedeckých pracovníkov.
Zastával rad funkcií v spoločenských, vedeckých a pedagogických orgánoch. Roku 19531954 dekan Baníckej fakulty VŠT a 19551963 rektor VŠT v Košiciach, od 1965 člen predsedníctva SAV, 19691972 dekan PF UPJŠ v Košiciach, 19721977 člen Prezídia ČSAV, podpredseda Čs. komisie pre výskum a mierové využitie kozmického priestoru Interkozmos.
Zomrel 9. marca 1993 v Košiciach.
Ocenenia.
Laureát Štátnej ceny (1954), Národnej ceny SSR (1978), nositeľ Radu práce (1962), vyznamenaný za pracovnú vernosť (1966), Zlatou medailou UPJŠ (1972), Medailou J. A. Komenského (1976), Striebornou čestnou plaketou ČSAV Za zásluhy o vedu a ľudstvo (1977), Čestný člen Maďarskej akadémie vied (1979) a v roku 1981 mu Univerzita Lóránda Eötvösa v Budapešti udelila čestný doktorát.

</doc>
<doc id="21782" url="https://sk.wikipedia.org/wiki?curid=21782" title="Milan Kolibiar">
Milan Kolibiar

Prof. RNDr. Milan Kolibiar, DrSc. (* 14. február 1922, Detvianska Huta – † 9. júl 1994, Bratislava) bol slovenský matematik.
Narodil sa 14. februára 1922 v Detvianskej Hute, kde navštevoval národnú školu. Maturoval na gymnáziu v Kláštore pod Znievom a v štúdiu pokračoval na Prírodovedeckej fakulte Slovenskej Univerzity v Bratislave, ktorú úspešne ukončil r. 1946. Študoval matematiku a fyziku. Hneď po skončení sa stal asistentom na Katedre matematiky Prírodovedeckej fakulty Univerzity Komenského v Bratislave. Na Univerzite Komenského pracoval nepretržite až do r. 1991, kedy odišiel do dôchodku. Roku 1956 bol vymenovaný docentom matematiky. Roku 1966 získal vedeckú hodnosť DrSc. a stal sa riadnym profesorom pre odbor matematika. Roku 1964 sa stal vedúcim novovytvorenej Katedry algebry a teórie čísel PFUK (od r. 1980 po rozdelení bývalej PF UK prešla katedra na novovytvorenú Matematicko-fyzikálnu fakultu UK v Bratislave). V tejto funkcii zotrval až do roku 1987. Na fakulte sa počas svojho pôsobenia nevyhýbal organizačnej práci a bol viackrát prodekanom. Profesor Kolibiar patrí k zakladateľskej generácii slovenskej matematiky
a má mimoriadne zásluhy o jej rozvoj. A to, jednak svojou originálnou pedagogickou činnosťou, samotnou vedeckou prácou, ktorá sa vzťahovala väčšinou na algebru a topológiu, ale aj aktívnou spoločenskou prácou. Obdivuhodná je jeho starostlivosť o matematické talenty. Bol jedným zo zakladateľov a dlhoročným organizátorom súťaže Matematická olympiáda na Slovensku. (V r. 1951 – 1963 predseda Krajského výboru MO pre Bratislavský kraj. V rokoch 1963 – 1966 člen ÚV MO v Prahe.) R. 1955 založil prvý a úspešný študentský vedecký seminár z matematiky.
Pod jeho vedením napísali prvé práce napr. P. Brunovský, L. Bukovský, E. Gedeonová, J. Gruska, T. Katriňák, I. Korec, B. Riečan, Z. Riečanová, B. Sivák, Š. Znám a ďalší. Patrí tiež k zakladateľom a organizátorom medzinárodnej konferencie Letná škola z čiastočne usporiadaných množín a univerzálnej algebry, ktorá sa pravidelne koná každoročne od r. 1962 za spoluúčasti ostatných matematických pracovísk v Česko-Slovensku. (Od r. 1966 i s medzinárodnou účasťou.) Profesor Kolibiar sa živo zaujímal aj o dianie na stredných školách. Bol spoluautorom úspešnej učebnice matematiky
pre stredné školy, recenzoval a posudzoval prakticky všetky stredoškolské učebnice z matematiky (či už pre talentované triedy alebo pre bežnú výuku). Zastupoval Česko-Slovensko v International Commission on Mathematical Instruction pri UNESCO. Záujmy vyučovania matematiky hájil i na pôde Jednoty (česko-) slovenských matematikov a fyzikov. Bol prvým predsedom pobočky JSMF Bratislava 1. Organizácia vedeckého života tvorila veľkú časť činnosti prof. Kolibiara. Po dlhé roky bol predsedom či členom rozličných komisií pre udeľovanie vedeckých hodností z matematiky (CSc. a DrSc.), koordinoval vedecký výskum a bol dlhoročným členom kolégií pri SAV a ČSAV. Navyše pracoval vo viacerých redakciách
matematických časopisov. Vďaka svojmu matematickému talentu a húževnatosti pustil sa spolu so svojím spolužiakom Jánom Jakubíkom (teraz tiež známy matematik a profesor v Košiciach) do štúdia teórie zväzov. Poradil im to akademik Otakar Borůvka z brnianskej Masarykovej univerzity, ktorý dochádzal po vojne do Bratislavy prednášať matematiku na prírodovedeckú fakultu. Kolibiar s Jakubíkom študovali nielen Birkhoffovu teóriu zväzov, ale trúfali si riešiť aj problémy formulované v Birkhoffovej knihe a dosiahli pozoruhodné výsledky o relatívne komplementárnych distributívnych zväzoch. Roku 1953 vyšla tlačou prvá Kolibiarova vedecká práca. Odvtedy pravidelne prispieval
do známych vedeckých časopisov. Dokonca usiloval sa vedecky pracovať i v posledné roky života, hoci choroba mu v tom hodne bránila. Jeho mimoriadne vzácnou črtou bolo aj to, že nepracoval sám, ale k vedeckej práci zaúčal svojich študentov. Štedro rozdával nápady a témy, a potom čítal a korigoval vedecké prvotiny svojich študentov. Uvedomele sa venoval vedeckej výchove mladej generácie. Za toto patrí profesorovi Kolibiarovi veľká vďaka, lebo prekliesnil cestu mnohým ďalším generáciám slovenských matematikov k súčasnej vede. Za svoje zásluhy dostal pamätné medaily a iné
vyznamenania. V r. 1978 stal sa Čestným členom JSMF. Zomrel 9. júla 1994 v Bratislave.
Publikácie.
Okrem odborných prác napísal aj knihu - svoje pamäti s názvom O matematikoch vážne i úsmevne.

</doc>
<doc id="21783" url="https://sk.wikipedia.org/wiki?curid=21783" title="Mikuláš Konček">
Mikuláš Konček

Prof. RNDr. Mikuláš Konček, DrSc. (* 12. apríl 1900, Petrohrad, Rusko – † 16. august 1982, Bratislava) bol slovenský meteorológ a klimatológ ruského pôvodu.
Životopis.
Narodil sa v Petrohrade v Rusku. Maturoval vo svojom rodisku (1917) a tu sa prihlásil aj na fyzikálno-matematickú fakultu. Od roku 1921 pokračoval v štúdiu na Karlovej univerzite v Prahe, kde získal titul RNDr. (1925).
Po absolutóriu v roku 1924 nastúpil ako asistent v Ústave pre meteorológiu a klimatológiu KU. V decembri 1926 sa stal vedeckým pracovníkom Štátneho meteorologického ústavu v Prahe, ktorý neskôr aj viedol (1937–1939). Prejavom uznania odborných kvalít Mikuláša Končeka bolo prijatie za člena Medzinárodnej meteorologickej organizácie (1938) a zvolenie za člena komisie pre leteckú meteorológiu. V roku 1939 M. Konček odišiel na Slovensko, kde zorganizoval meteorologickú službu. Vybudoval tiež Štátny hydrologický a meteorologický ústav v Bratislave, ktorý viedol v rokoch 1939–1950. V tom čase prednášal meteorológiu a klimatológiu na SVŠT (1939–1941) a od roku 1940 aj na novozaloženej Prírodovedeckej fakulte Slovenskej univerzity. Tu sa habilitoval (1943) a získal aj profesúru (1946). V tomto roku prechádza Mikuláš Konček natrvalo na PFSU. Založil tu Ústav pre meteorológiu a klimatológiu (1946) a až do roku 1952 bol jeho prednostom. Vtedy vznikla na základe nového vysokoškolského zákona a na popud M. Končeka Katedra astronómie, geofyziky a meteorológie PFUK (1952), ktorú jej zakladateľ viedol až do roku 1970. Zakrátko bol tiež vedúcim Katedry geografie PFUK (1951–1952) a po odchode prof. Kunzla do Prahy rok externe viedol aj Katedru fyziky PFSU (1953–1954). V rokoch 1948–1951 bol dekanom Prírodovedeckej fakulty a v rokoch 1951–1954 jej prodekanom. V rokoch 1957–1970 bol riaditeľom Ústavu meteorológie a klimatológie PFUK. Na začiatku päťdesiatych rokov (1950–1954) prednášal externe na Univerzite J. E. Purkyně v Brne.
V roku 1952 bol Mikuláš Konček poverený novou úlohou: vybudovať meteorologické pracovisko ČSAV. Po založení SAV sa stal jej členom korešpondentom (1953) a v roku 1968 bol zvolený za člena korešpondenta ČSAV. V rokoch 1954–1962 bol externým riaditeľom Geografického ústavu SAV a v rokoch 1964–1966 zasa viedol Ústav meteorológie a klimatológie SAV. Zastával tiež funkciu vedeckého sekretára (1956–1960) a podpredsedu (1960–1961) Sekcie matematiky a prírodných vied SAV. Ako je zrejmé z predchádzajúceho prehľadu pôsobísk a funkcií prof. M. Konček vedecky pracoval v oblasti meteorológie a klimatológie. Jeho index zavlaženia z roku 1958 sa stal základom pre vymedzenie klimatických oblastí na Slovensku a používal sa aj v susedných štátoch. V spolupráci s Fr. Reinom Konček zaviedol osobitnú klasifikáciu dynamicko-klimatických typov (1959–1962). Spolu s rakúskymi odborníkmi spracoval štatistickými metódami sekulárne zmeny 200-ročného teplotného radu (1958). Tieto výsledky sa využívajú pri zostavovaní dlhodobej predpovede počasia. Mikuláš Konček získal československý patent na geligraf – prístroj na automatické zaznamenávanie námrazy (1953). Ako výraz ocenenia zásluh mu bola v roku 1956 zo zákona udelená vedecká hodnosť DrSc.
Pozornosť si zaslúži aj publikačná činnosť prof. Končeka. Ešte počas pražského pobytu preložil a aktualizoval učebnicu synoptickej meteorológie S. P. Chramova, ktorá vyšla v roku 1937 pod názvom Úvod do synoptického rozboru počasia. Veľkú úlohu zohrala jeho monografia Teplotné pomery Bratislavy, ktorá vyšla v roku 1956. Mikuláš Konček je spoluautorom monografií Sneh a snehová pokrývka na Slovensku ( 1964), Klíma Tatier ( 1964) a Klíma a bioklíma Bratislavy ( 1979). Spolu uverejnil 70 vedeckých prác, z toho 11 knižných publikácií. Prof. Konček nebol typom kabinetného vedca. Svedčí o tom skutočnosť, že napísal tiež vyše 130 populárno-vedeckých štúdií a článkov. Udržiaval čulé medzinárodné kontakty a koncom päťdesiatych rokov inicioval usporadúvanie medzinárodných konferencií o meteorológii Karpát – prvá z nich sa konala v roku 1959 v Smoleniciach. Dr. Mikuláš Konček stál tiež pri zrode záujmových odborných zoskupení. Bol spoluzakladateľom a dlhoročným predsedom Československej meteorologickej spoločnosti pri ČSAV ( 1959– 1973) a Slovenskej meteorologickej spoločnosti pri SAV ( 1967– 1975). Pri zostavovaní Encyklopédie Slovenska viedol lexikálnu skupinu Klíma a počasie.
Vedecké, pedagogické a organizátorské zásluhy prof. Končeka boli ocenené doma i v zahraničí. V rokoch 1960–1967 bol členom Výkonného výboru Medzinárodnej asociácie meteorológie a fyziky ovzdušia Medzinárodnej geodetickej a geofyzikálnej únie. Stal sa čestným členom Maďarskej meteorologickej spoločnosti (1961), Poľskej meteorologickej a hydrologickej spoločnosti (1962), Nemeckej meteorologickej spoločnosti (1967), bol členom americkej i rakúskej meteorologickej spoločnosti. V roku 1975 prof. Končeka zvolili za čestného člena Zemepisnej spoločnosti pri ČSAV a Geografickej spoločnosti pri SAV. Jeho práca bola ocenená celým radom medailí, cien a vyznamenaní. Zomrel 16. augusta 1982 v Bratislave.
Na jeho počesť je pomenovaná planétka (3003) Konček.

</doc>
<doc id="21784" url="https://sk.wikipedia.org/wiki?curid=21784" title="Mikuláš Konkoly-Thege">
Mikuláš Konkoly-Thege

Mikuláš Konkoly-Thege (; * 20. január 1842, Pešť, Uhorsko – † 17. február 1916, Budapešť) bol maďarský fyzik a astronóm.
Životopis.
Detstvo prežil v Starej Ďale (dnešné Hurbanovo), už ako 15-ročný skonštruoval vlastný parný stroj. Po skončení stredoškolského štúdia v školskom roku 1857 – 1858 začal študovať na Univerzite v Budapešti fyziku, medzi jeho učiteľov patril aj Štefan Jedlik. Od roku 1860 pokračoval na štúdiu práva v Berlíne, kde v roku 1862 získal doktorát. Mal všestranné záujmy, získal diplomy lodného kapitána a strojvodcu. Po skončení štúdia odišiel na dvojročnú študijnú cestu po najznámejších observatóriách, aby sa zoznámil s ich činnosťou, odborným programom a prístrojovým vybavením a nadviazal osobné kontakty. Hvezdáreň v Starej Ďale, ktorú založil v roku 1871, sa za niekoľko rokov stala známa na celom svete. Od roku 1890 bol riaditeľom Štátneho ústavu pre meteorológiu a zemský magnetizmus v Budapešti.
Bol konštruktér mnohých astronomických prístrojov, preto Hurbanovo patrilo medzi najvýznamnejšie vedecké inštitúcie v Európe. Vo svojej vedeckej činnosti sa venoval pozorovaniu slnečných škvŕn, jasných komét (ich spektier), slnečných protuberancií, meteorov a určovaniu presného času. Systematicky vykonával aj geomagnetické a meteorologické pozorovania. Neskôr sa venoval astrofyzikálnemu výskumu - astrofotometrii, spektroskopii, výskumu slnečnej fotosféry a chromosféry, fotografovaniu hviezdokop, hmlovín, spektroskopickým a spektro-fotometrickým pozorovaniam. Jeho pozorovania Halleyho kométy z roku 1910 bolo ešte v polovici 80-tych rokov 20. storočia uvádzané v odbornej literatúre.
Dokladom jeho mimoriadnej vedeckej činnosti sú publikácie, ktoré boli priložené k návrhu dr. Konkolya za člena Uhorskej akadémie vied. Za 7-ročné obdobie publikoval 40 pôvodných vedeckých prác, na základe vlastných pozorovaní. Bol členom vedeckých spoločností ako Astronomische Gesellschaft, Royal Astronomical Society a iných. Za svoju záslužnú prácu dostal mnohé uznania a vyznamenania - čestný doktorát univerzity vo Philadelphii, Rad Pro Litteris et Artibus, pruský, würtenberský a srbský rad, ako aj zlaté medaily za fotografovanie hviezdnej oblohy. Dňa 18. mája 1899 venoval všetko zariadenie observatória štátu.

</doc>
<doc id="21785" url="https://sk.wikipedia.org/wiki?curid=21785" title="Tatiana Korcová">
Tatiana Korcová

Doc. RNDr. Tatiana Korcová, CSc. (* 7. marec 1937, Trenčianska Teplá – † 12. november 1997, Bratislava) bola slovenská fyzička.
Vyštudovala odbor fyzika–chémia na Fakulte prírodných vied Vysokej školy pedagogickej v Bratislave (1959). Pedagogickú kariéru začala na SPTŠ v Trenčíne. V roku 1963 prešla do Nitry na Katedru fyziky vtedajšej Pedagogickej fakulty, kde pôsobila až do konca svojho života. 
Popri pravidelných prednáškach z didaktiky fyziky a viacerých odborov fyziky sa systematicky venovala výskumu kozmického žiarenia a častíc s vysokou energiou, hlavne slnečného vetra a rádiového žiarenia zo Slnka. Hneď od začiatku svojej kariéry v roku 1970 nadviazala úzku spoluprácu s Geofyzikálnym ústavom SAV v Bratislave a Geofyzikálnym observatóriom v Hurbanove. Prvé pôvodné výsledky zhromaždila do rigoróznej práce, ktorú v roku 1976 obhájila na Matematicko-fyzikálnej fakulte Karlovej univerzity v Prahe. 
"Vzťah dlhodobých variácií slnečného vetra k dlhodobým variáciám rádiovej a X-emisie zo Slnka" – tak znel titul kandidátskej práce T. Korcovej, za ktorú v roku 1985 získala na Astronomickom ústave ČSAV v Prahe titul kandidátky vied v odbore astrofyzika. Problematike dlhodobých variácií slnečného vetra bola venovaná aj jej habilitačná práca (1994). Okrem toho uverejnila skoro tri desiatky prác. Vytvorila tiež návrh novej koncepcie prípravy učiteľov 1. stupňa základnej školy a fyzikálnej časti prírodovedy na Pedagogickej fakulte nitrianskej univerzity.

</doc>
<doc id="21786" url="https://sk.wikipedia.org/wiki?curid=21786" title="Gustáv Kordoš">
Gustáv Kordoš

Gustáv Kordoš (* 14. august 1836, Magurka – † 22. december 1908, Levoča) bol slovenský pedagóg a autor učebníc fyziky, matematiky a iných.
Životopis.
Narodil sa v Magurke na Liptove. Po absolvovaní gymnázia v Banskej Štiavnici študoval na univerzite v Berlíne, Göttingene, Halle a vo Viedni. Pôsobil ako profesor na reálke v Levoči. 
Jeho mimoriadna usilovnosť sa prejavila v podobe 14 rôznych druhov učebníc počtov, 4 učebníc prírodopisu a prírodovedy, 2 učebníc fyziky, 1 učebnice účtovníctva a 1 prekladu z maďarčiny (Liečivý kúpeľ Železnô), spolu 22 publikácií. Jeho 2 učebnice fyziky: "Prostonárodnia Fysika či Silozpyt pre školu a dom, menovite pre nár. učiteľov, seminaristov, rodičov a slov. mládež dľa induktívnej methody" (Levoča 1873, s. 112), "Stručná Fysika čili Silozpyt pre slov. národnie školy dľa induktívnej methody" (Levoča 1873, s. 56). O Kordošovi možno vyhlásiť, že je aj dnes moderný a aktuálny. Vo svojich učebniciach, najmä v "Stručnej Fysike", veľmi často kladie otázku Prečo? Ako?, čo sa aj v súčasnosti veľmi zdôrazňuje, teda je aktuálny. Jeho modernosť spočíva v jedinečnosti, že sám napísal nielen učebnicu pre žiakov, ale aj učebnicu pre učiteľov. Učebnica pre žiakov je z hľadiska rozsahu i obsahu stručnejšia, má 56 strán, teda presne polovicu z učebnice pre učiteľov – 112 strán. Kordošove učebnice fyziky a matematiky sa v značnej miere používali na slovenských národných školách až do prvej svetovej vojny. Prostredníctvom nich významne prispel k vedomostnému povzneseniu slovenskej pospolitosti v poslednej štvrtine minulého storočia a v prvých rokoch 20. storočia. 
Zomrel 22. decembra 1908 v Levoči.

</doc>
<doc id="21787" url="https://sk.wikipedia.org/wiki?curid=21787" title="Ivan Korec">
Ivan Korec

Prof. RNDr. Ivan Korec, DrSc. (* 1. september 1943, Chynorany – † 4. august 1998, Duchonka) bol slovenský matematik a pedagóg.
Životopis.
Štúdium.
Po maturite na jedenásťročnej strednej škole v Partizánskom (r.1960), študoval v rokoch 19601965 matematiku a fyziku, od 3. ročníka špecializáciu matematická analýza na Prírodovedeckej fakulte Univerzity Komenského v Bratislave. 
Práca.
Od ukončenia štúdia v roku 1965 až do roku 1987 pracoval na katedre algebry a teórie čísel Prírodovedeckej (od r. 1980 Matematicko-fyzikálnej) fakulty Univerzity Komenského ako asistent, interný ašpirant (19671970), odborný asistent (19701981) a docent (19811987). 
Titul RNDr. získal roku 1967, vedeckú hodnosť CSc. v r. 1972, doktora fyzikálno-matematických vied získal r. 1988. Profesorom v odbore algebra a teória čísel sa stal r. 1993. V r. 19871998 pracoval v Matematickom ústave SAV v Bratislave ako vedecký pracovník, od r. 1988 až do smrti ako vedúci vedecký pracovník. 
Zomrel náhle a nečakane 4. augusta 1998 v rekreačnej oblasti Duchonka. Pochovaný je v Bánovciach nad Bebravou.
Vedecká činnosť.
Výrazný matematický talent prof. Korca sa prejavil už na strednej škole, keď sa v maturitnom ročníku stal víťazom celoštátnej matematickej a fyzikálnej olympiády, ako aj absolútnym víťazom prvého ročníka medzinárodnej matematickej olympiády. 
Vo svojej pedagogickej a vedeckej kariére sa okrem dôkladnej prípravy na plnenie pedagogických úloh, v ktorých nové prednášky z najnovších oblastí považoval za výzvu a skúšobný kameň svojich schopností, sa aj vo vedeckej činnosti zaujímal o zložité a náročné problémy, ktoré neraz dlhší čas vzdorovali úsiliu popredných matematikov o riešenie. Vyučoval niektoré disciplíny algebry, matematickú logiku, matematické základy informatiky. Aj po prechode na Matematický ústav SAV ako externý pracovník Matematicko-fyzikálnej fakulty UK viedol špeciálne prednášky z matematickej logiky a informatiky. 
Svojou vedeckou produkciou výrazne pozdvihol prínos Slovenska do svetovej matematickej tvorby a obohatil štyri významné oblasti modernej matematiky: všeobecnú algebru, teóriu čísel, matematickú logiku a informatiku.
Tvorba.
Publikoval 73 vedeckých prác, väčšinu v popredných svetových časopisoch, 9 publikácií knižného typu, vyše 40 odborných, popularizačných a informatívnych prác. Okrem originality v riešení komplikovaných problémov je pre jeho dielo charakteristickou črtou hlboké teoretické zovšeobecňovanie niektorých elementárnych teórií na úrovni najnovších výdobytkov fundamentálnych matematických disciplín. 
Do tejto sféry patrí napr. teória zovšeobecnených Pascalových trojuholníkov, ktorej venoval značnú pozornosť v poslednom období svojho života, ako hraničná teória všeobecnej algebry, informatiky a matematickej logiky. Svetový ohlas jeho vedeckého diela dokumentovali mnohé pozvania na zahraničné prednáškové pobyty (Nemecko – Berlín, Jena, Rusko – Moskva, Novosibirsk, Fínsko – Turku, Francúzsko – Clermont-Ferrand, Paríž a i.). 
V začiatkoch svojej vedeckej kariéry absolvoval študijný 6-mesačný semester v Banachovom centre vo Varšave. V r. 1970 získal 1. cenu v Súťaži mladých matematikov. 
V 70. rokoch venoval veľa času a energie aktivitám v rámci matematickej olympiády a študentskej vedeckej a odbornej činnosti. Bol členom ÚV matematickej olympiády a Slovenskej matematickej spoločnosti. Čestný člen JSMF. 

</doc>
<doc id="21788" url="https://sk.wikipedia.org/wiki?curid=21788" title="Ján Korch">
Ján Korch

RNDr. Ján Korch (* 21. júl 1919, Bardejov – † 30. apríl 1995, Bratislava) bol slovenský pedagóg a matematik.
Narodil sa 21. júla 1919 v Bardejove. V rokoch 1934– 1938 bol zamestnaný ako robotník. V rokoch 1938– 1942 absolvoval učiteľskú akadémiu v Michalovciach. Po jej skončení pôsobil v rokoch 1942– 1944 ako učiteľ na ľudových školách v Ťahyni a Slavkovciach. V rokoch 1947– 1949 bol učiteľom na meštianskej škole v Michalovciach. Od roku 1949 do r. 1960 pôsobil ako profesor stredných škôl v Sobranciach a Michalovciach. Medzitým v rokoch 1951– 1956 absolvoval diaľkové štúdium na Prírodovedeckej fakulte Univerzity Komenského v Bratislave a získal aprobáciu v odbore učiteľstvo matematiky a deskriptívnej geometrie pre stredné všeobecnovzdelávacie a odborné školy. Od r. 1960 vyučoval na Strednej priemyselnej škole stavebnej v Bratislave, kde zotrval až do svojho odchodu do dôchodku r. 1983. V r. 1984 na Matematicko-fyzikálnej fakulte Univerzity Komenského v Bratislave získal titul RNDr. RNDr. Ján Korch bol rozhľadený a uznávaný stredoškolský profesor, ktorý sa počas svojho pôsobenia na Strednej priemyselnej škole stavebnej venoval hlavne deskriptívnej geometrii a technickému kresleniu. Bol dlhoročným fakultným učiteľom Prírodovedeckej a Matematicko-fyzikálnej fakulty UK a niekoľko rokov pôsobil na týchto fakultách aj ako externý učiteľ. V uvedených predmetoch bol činný aj publikačne: je spoluautorom učebnice Deskriptívna geometrie pre I. ročník stredných priemyselných škôl stavebných, spoluautorom zbierky Riešené úlohy z matematiky a geometrie pre SVŠ a SOŠ a autorom zbierky Predlohy pre deskriptívnu geometriu. Svoje metodické skúsenosti po mnoho rokov využíval ako člen redakčnej rady časopisu Matematika a fyzika v škole. V jednote slovenských matematikov a fyzikov bol členom výboru pobočky v Bratislave a od r. 1969 členom ústredného výboru. Zomrel 30. apríla 1995 v Bratislave.

</doc>
<doc id="21789" url="https://sk.wikipedia.org/wiki?curid=21789" title="Josef Korous">
Josef Korous

Prof. RNDr. Josef Korous, DrSc. (* 7. február 1906, Praha – † 23. august 1981, Nitra) bol česko-slovenský matematik.
Životopis.
Narodil sa v Prahe. Po maturite na gymnáziu v Prahe roku 1924 študoval matematiku a fyziku na Prírodovedeckej fakulte Karlovej univerzity v Prahe. Zvlášť si obľúbil prednášky a semináre prof. Karla Petra (nar. 14. jún 1868), ktorý priniesol do matematiky modernú problematiku. Medzi svojimi žiakmi prof. Petr považoval Korousa za jedného zo svojich najlepších žiakov, čo sa odráža i v tom, že na základe svojej dizertačnej práce už v ôsmom semestri svojho vysokoškolského štúdia (roku 1928) získal akademický titul RNDr. Okrem tejto vysoko hodnotenej práce, ktorej výsledky sa uplatňujú v prácach z teórie ortogonálnych mnohočlenov, publikoval prof. Korous ešte počas svojich vysokoškolských štúdií i ďalšiu svoju prácu "O radoch Laguerrových polynómov". Svoje vysokoškolské štúdiá ukončil v decembri 1928, kedy získal učiteľskú aprobáciu z matematiky a fyziky pre vyššie triedy stredných škôl. Prof. Korous úspešne absolvoval aj štátnu skúšku z poistnej matematiky a matematickej štatistiky. Na štipendium Ministerstva školstva študoval v rokoch 1929 – 1930 na univerzite v Göttingene u matematikov Hilberta a Landaua.
Vysokoškolskú učiteľskú prax začal ako asistent matematiky na ČVUT v Prahe (v r. 1930 – 1934). Po prezenčnej vojenskej službe pôsobil ako stredoškolský profesor na gymnáziách, resp. reálkach a od septembra 1953, kedy bol menovaný docentom a zároveň vedúcim katedry matematiky a deskriptívnej geometrie na novovzniknutej Vysokej škole železničnej v Prahe. Tu bol roku 1959 menovaný profesorom pre odbor matematika. Keď Vysoká škola železničná bola premenovaná na Vysokú školu dopravnú a premiestnená roku 1960 do Žiliny, prof. Korous zastával funkciu prodekana. Roku 1962 dosiahol vedeckú hodnosť doktora fyzikálno-matematických vied. Do júna 1966 bol vedúcim katedry matematiky a deskriptívnej geometrie na fakulte prevádzky a ekonomiky dopravy VŠD v Žiline. V rokoch 1966 – 1969 pôsobil ako vedúci katedry matematickej analýzy na prírodovedeckej fakulte Univerzity Pavla Jozefa Šafárika v Košiciach a potom do septembra 1970 bol vedúcim katedry matematiky na strojníckej fakulte ČVUT v Prahe, odkiaľ sa vrátil na VŠD do Žiliny (1970), aby tu do roku 1975 viedol katedru matematiky a deskriptívnej geometrie na fakulte prevádzky a ekonomiky dopravy a spojov.
Prof. Korous odišiel na dôchodok roku 1977, ale aj potom pôsobil až do svojej smrti ako profesor na Pedagogickej fakulte v Nitre. Prof. Korous publikoval 13 vedeckých prác, 12 vysokoškolských učebných textov a bol autorom vyše 60 odborných článkov a referátov, pričom úspešne riešil viacero vedeckých výskumných úloh. Na školách, na ktorých pôsobil v rôznych akademických funkciách, bol aj školiteľom v odbore matematická analýza. V tejto svojej plodnej činnosti priviedol mnohých pracovníkov katedier k získaniu akademických titulov a vedeckých hodností kandidáta fyzikálno-matematických vied. Okrem bohatej vedeckej činnosti úspešne zastával spoločensko-prospešné funkcie, z ktorých je potrebné uviesť funkciu predsedu Pobočky JČSMF v Žiline (1963 - 1966) a členstvo vedeckého kolégia matematiky SAV (1966 – 1970). Prof. RNDr. Josef Korous, DrSc. celý svoj život zasvätil škole a matematike. Mnoho jeho bývalých žiakov, neskorších profesorov, inžinierov a iných významných vedeckých pracovníkov mu vďačí za jeho neoceniteľnú, mimoriadne obetavú a záslužnú pomoc.
Zomrel 23. augusta 1981 v Nitre.

</doc>
<doc id="21790" url="https://sk.wikipedia.org/wiki?curid=21790" title="Anton Kotzig">
Anton Kotzig

Prof. RNDr. Anton Kotzig, DrSc. (* 22. október 1919, Kočovce, Česko-Slovensko – † 20. apríl 1991, Montreal, Kanada) bol slovenský matematik a vysokoškolský pedagóg.
Narodil sa 22. októbra 1919 v Kočovciach. Po maturite na gymnáziu v Novom Meste nad Váhom začal študovať na Karlovej univerzite v Prahe. Po zavretí českých vysokých škôl v roku 1939 prešiel do Bratislavy, kde na PF SU získal titul RNDr. za práce z matematickej štatistiky.
V roku 19401948 pracoval v poisťovni v Bratislave, kde v roku 19421948 viedol oddelenie matematickej štatistiky. V roku 19421951 pôsobil v poľnohospodárskom výskume. V roku 19511959 bol profesorom na Vysokej škole ekonomickej, v v roku 19521958 jej rektorom. Takto 20 rokov strávil v úzkom kontakte s aplikáciami matematiky. V roku 19591964 bol prvým riaditeľom Matematického ústavu SAV, v v roku 19651969 bol vedúcim katedry aplikovanej matematiky na Prírodovedeckej fakulte Univerzity Komenského, ktorej bol v školskom roku 1965/1966 dekanom. V roku 1961 získal na Karlovej univerzite v Prahe hodnosť DrSc. za prácu z teórie grafov (súvislosť a regulárna súvislosť konečných grafov).
Už v roku 1969 zoznam jeho publikácií obsahoval viac ako 60 článkov a 4 knihy. Viaceré jeho výsledky z 50. a 60. rokov sa stali klasickými, napr. výsledky týkajúce sa súvislosti grafov, 1-faktorov a kubických grafov. Aj keď boli publikované po slovensky, čoskoro sa stali známymi aj vo svete. Jedno z jeho tvrdení sa všeobecne nazýva Kotzigova veta. Prof. Kotzig založil dnes všeobecne známu slovenskú školu teórie grafov, keď jedným z prvých jeho žiakov bol RNDr. Juraj Bosák, DrSc. Prof. Kotzig odišiel v roku 1969 legálne do Kanady, kde pôsobil rok v Calgary a potom až do smrti v Montreale. V dôsledku zhody okolností (choroba syna, politický vývoj v Česko-Slovensku po v roku 1970) rozhodol sa emigrovať a nikdy sa už do vlasti nevrátil. Hoci bol oddelený od svojich slovenských žiakov, začal znova. Výsledkom bolo viac ako 75 článkov, vedenie mnohých magisterských a doktorských (PhD.) dizertácií, ale aj veľmi úspešné univerzitné prednáškové kurzy. Jeho výsledky sa týkajú širokého okruhu problémov, od konvexných mnohostenov, Hamiltonových grafov, cez latinské štvorce a rozklady úplných grafov až ku kombinatorickým hrám. Na počesť jeho 60. narodenín vyšla publikácia "Theory and Practice of Combinatorics", do ktorej prispeli významní odborníci z celého sveta. Prof. Kotzig publikoval množstvo inšpirujúcich otvorených problémov. Jedným z nich je dosiaľ nerozriešená Ringelova-Kotzigova hypotéza. Zomrel 20. apríla 1991 v Montreale. V roku 1999 bola na jeho rodnom dome v Kočovciach odhalená pamätná tabuľa pri príležitosti jeho nedožitých osemdesiatych narodenín.

</doc>
<doc id="21791" url="https://sk.wikipedia.org/wiki?curid=21791" title="Karel Koutský">
Karel Koutský

Prof. Dr. Karel Koutský (* 21. október 1897, Louny† 2. júl 1964, Brno) bol český matematik.
Život.
Patril ku skupine českých stredoškolských učiteľov, ktorí v medzivojnovom období pôsobili na Slovensku a pomáhali zmierniť nedostatok odborníkov v tejto oblasti. Od roku 1921 vyučoval na štátnom reálnom gymnáziu v Trnave, v rokoch 19221928 na gymnáziu v Zlatých Moravciach. Neskôr sa stal profesorom a pôsobil na univerzite v Brne. Vedecky začal pracovať už ako stredoškolský profesor na Slovensku a mal bohatú publikačnú činnosť (vyše 200 rôznych príspevkov, z toho 25 pôvodných matematických vedeckých prác). Zaoberal sa geometriou, teóriou čísiel, didaktikou a dejinami matematiky, neskôr aj topológiou. Patril k priekopníkom výskumu dejín matematiky na Slovensku. S jeho menom sa spája prvý pokus o súborné spracovanie tejto problematiky ako samostatného celku vyňatého z celouhorského komplexu. Bohužiaľ v tejto oblasti sa mu podarilo uverejniť len jednu štúdiu, ináč zostal jeho projekt v štádiu prípravných prác (excerpovania, zbierania materiálu) nedokončený. Zomrel 2. júla 1964 v Brne.

</doc>
<doc id="21792" url="https://sk.wikipedia.org/wiki?curid=21792" title="Gabriel Kováts-Martiny">
Gabriel Kováts-Martiny

Gabriel Kováts-Martiny (* 8. marec 1782, Turie Pole – † 19. júl 1845, Bratislava) bol slovenský pedagóg a autor učebníc.
Život.
Univerzitné štúdiá so zameraním na prírodné vedy absolvoval vo Viedni (1803 – 1805) a Göttingene (1805 – 1807), potom pôsobil ako profesor, začas aj ako riaditeľ gymnázia v Modre (1807 – 1817), napokon od r. 1817 až do svojej smrti ako profesor na evanjelickom lýceu v Bratislave. Vyučoval celú škálu prírodovedných predmetov, bol učiteľom viacerých významných dejateľov slovenského národného a kultúrneho života, medzi nimi Ľ. Štúra, J. M. Hurbana, M. M. Hodžu, J. Francisciho, S. Chalúpku, V. Paulíny-Tótha a iných. Viacerí z nich na neho kladne spomínajú v svojich pamätiach. Mal široké, najmä prírodovedné záujmy i vedecké ambície, robil meteorologické, zemepisné, astronomické i prírodovedné merania a pozorovania. Jeho učebnice matematiky a fyziky vyšli v niekoľkých prepracovaných a doplnených vydaniach, bol autorom aj učebnice poľnohospodárstva a rozsiahla je aj jeho rukopisná pozostalosť. Vysokú úroveň mala najmä jeho učebnica fyziky.

</doc>
<doc id="21793" url="https://sk.wikipedia.org/wiki?curid=21793" title="Jozef Krajčovič (matematik)">
Jozef Krajčovič (matematik)

Jozef Krajčovič (* 14. marec 1919, Modra – † 16. marec 1993, Trnava) bol slovenský pedagóg a matematik.
Životopis.
Narodil sa v Modre. Tu v roku 1939 maturoval na Štátnom učiteľskom ústave. V roku 1944 získal spôsobilosť odborného učiteľa a v roku 1959 na Vysokej škole pedagogickej v Bratislave nadobudol kvalifikáciu pre vyučovanie matematiky a fyziky na stredných školách. 
Vyučoval na Obecnej ľudovej škole v Záhorskej Bystrici, na meštianskej škole v Smoleniciach a bol riaditeľom ZDŠ v Šúrovciach. V školskom roku 1959/1960 bol riaditeľom JSŠ v Trnave. Od roku 1960 pôsobil na Pedagogickej fakulte UK v Trnave. V roku 1982 odišiel do dôchodku. Vedecky sústreďoval záujem na vzdelávacie a výchovné ciele vyučovania matematiky na ZŠ. V roku 1964 spolupracoval na knihe Hruša–Vyšín: Vybrané kapitoly z metodiky vyučování matematiky na ZDŠ. 
Zomrel 16. marca 1993 v Trnave.

</doc>
<doc id="21794" url="https://sk.wikipedia.org/wiki?curid=21794" title="Jaroslav Krbiľa">
Jaroslav Krbiľa

RNDr. Jaroslav Krbiľa, CSc. (* 11. január 1933, Valaská – † 27. január 1981, Žilina) bol slovenský matematik.
Životopis.
Narodil sa vo Valaskej (okres Brezno). Štúdium na PF UK absolvoval v rokoch 1952– 1957. 
V rokoch 1957 – 1961 pôsobil na VŠLD vo Zvolene, odkiaľ nastúpil v r. 1962 na VŠDS v Žiline. Vedeckú hodnosť kandidáta fyzikálno-matematických vied získal za prácu Základy teórie hyperbolických fáz diferenciálnej rovnice y' = qy. V ďalších vyše 20 vedeckých prácach publikovaných doma i v zahraničí sa zaoberal problematikou teórie transformácie lineárnych diferenciálnych rovníc a jej využitím v teórii kvadratických funkcionálov. Z politických príčin (pre svoje niektoré postoje v r. 1968) nedostal možnosť obhajovať svoju habilitačnú prácu dokončenú v r. 1974. 
Zomrel 27. januára 1981 v Žiline.

</doc>
<doc id="21795" url="https://sk.wikipedia.org/wiki?curid=21795" title="Ľubor Kresák">
Ľubor Kresák

Prof. RNDr. Ľubor Kresák, DrSc. (* 23. august 1927, Topoľčany – † 20. január 1994, Bratislava) bol slovenský astronóm.
Životopis.
Narodil sa v Topoľčanoch.
Po absolvovaní Prírodovedeckej fakulty UK v Prahe, kde získal aj titul doktora prírodných vied (1951), pracoval do r. 1955 v Astronomickom observatóriu na Skalnatom Plese. Tu úzko spolupracoval s doc. V. Guthom, ktorý mal naňho veľký vplyv. V tomto čase prednášal astronómiu na VŠP v Prešove (1952 – 1955). V roku 1955 sa stal vedúcim oddelenia medziplanetárnej hmoty Astronomického ústavu SAV v Bratislave a začal prednášať astronómiu na Prírodovedeckej fakulte UK. Titul kandidáta vied získal v r. 1957, o štyri roky neskôr sa habilitoval, doktorom vied sa stal v r. 1967, rok na to ho zvolili za člena korešpondenta SAV a v roku 1988 za člena korešpondenta ČSAV. V roku 1993 sa stal prvým slovenským profesorom astronómie. V Astronomickom ústave SAV zastával funkciu zástupcu riaditeľa. 
Venoval sa pozorovaniu komét, asteroidov a meteorov. Zaoberal sa ich priestorovým rozložením a pohybom, skúmal ich pôvod a vývoj. Objavil dve kométy: 1951 Tuttle–Giacobini–Kresák a 1954 Kresák–Peltier. Je autorom teoretických prác o evolučných vzťahoch medzi kométami, asteroidmi a meteoroidmi. Medzi jeho najvýznamnejšie výsledky patrí objasnenie procesu starnutia, dĺžky existencie a spôsobu zániku komét, objav a vysvetlenie rezonančných medzier v sústave komét, určenie hmotnosti sústavy asteroidov, objasnenie pôvodu Tunguzského meteoritu atď. Jeho zásluhou sa Astronomický ústav zaradil medzi popredné svetové pracoviská vo výskume medziplanetárnej hmoty. Prof. Kresák založil vedeckú školu v oblasti vzájomných súvislostí medzi jednotlivými populáciami medziplanetárnych telies, ktorá si získala uznanie v astronomickom svete. Počet odvolávok na jeho vedecké práce dávno prekročil číslo 1500 a v posledných rokoch sa pohyboval okolo 100 citácií za rok. Vedecké úspechy Ľubora Kresáka ocenila aj medzinárodná astronomická komunita. Jeho meno nesie planétka č. 1849 Kresák. V roku 1961 sa stal úradujúcim predsedom komisie pre meteory a meteority Medzinárodnej astronomickej únie a v rokoch 1973 – 1976 bol prezidentom komisie pre polohy a pohyb malých planét, komét a satelitov MAÚ. V roku 1975 sa stal členom riadiaceho výboru Medzinárodného programu pre výskum slnečnej sústavy. V roku 1979 ho zvolili za viceprezidenta MAÚ. Od roku 1958 bol členom a od roku 1971 podpredsedom československého národného komitétu astronomického. Bol zakladajúcim členom Slovenskej astronomickej spoločnosti pri SAV a dlhoročným členom jeho hlavného výboru. Ocenením Kresákovej vedeckej práce doma bolo udelenie Štátnej ceny v roku 1970.
Zomrel 20. januára 1994 v Bratislave.

</doc>
<doc id="21796" url="https://sk.wikipedia.org/wiki?curid=21796" title="Žigmund Križan">
Žigmund Križan

Prof. MUDr. Žigmund Križan (* 6. jún 1907, Trenčín – † 4. apríl 1964, Bratislava) bol slovenský röntgenológ a lekár.
Životopis.
Narodil sa v Trenčíne. Roku 1932 získal titul MUDr. v odbore všeobecné lekárstvo, následne odišiel na ročný študijný pobyt na Ústav lekárskej fyziky v Montpellier. V roku 1933–1934 pracoval v epidemickej nemocnici v Bratislave a neskôr v Masarykovom rádioliečebnom ústave v Brne (1934–1936). Ďalší študijný pobyt absolvoval na Ústrednom ústave pre nádory na univerzite v Bruseli (1936–37). Od roku 1937 nastúpil ako asistent prof. Teisslera na Ústave lekárskej fyziky LF UK. Tu v roku 1946 sa síce habilitoval, ale docentom bol menovaný až v roku 1951 a hoci ústav viedol od roku 1946, za prednostu bol menovaný až v roku 1953. V tom istom roku sa stal vedúcim Katedry lekárskej fyziky. Za mimoriadneho profesora bol menovaný až roku 1956. Vo vedeckej práci sa zo začiatku zaoberal elektroosmózou, elektroforézou a polarografiou vo vzťahu k medicíne. Neskôr sa jeho záujem sústredil hlavne na röntgenológiu, rádiológiu a využitie rádiového žiarenia pri liečbe malígnych nádorov. Napísal učebnicu Röntgenové lekárske prístroje – konštrukcia, údržba, obsluha (1962). Bol spoluautorom kníh Ultrazvuk v medicíne (1955), Úvod do fyzikálnych základov lekárskej röntgenológie (1955), Vybrané kapitoly z fyziky (1955), Technika, manipulácia, oprava a údržba lekárskych röntgenových prístrojov (1961). Uverejnil desiatky odborných prác a štúdií v domácich a zahraničných časopisoch. 
Zomrel 4. apríla 1964 v Bratislave.

</doc>
<doc id="21797" url="https://sk.wikipedia.org/wiki?curid=21797" title="Josef Křížek (matematik)">
Josef Křížek (matematik)

Josef Křížek (* 13. december 1887, Hlínov – † 31. marec 1976, Praha) bol český matematik a pedagóg. Vysokoškolské štúdium v oblasti matematiky a deskriptívnej geometrie absolvoval na Karlovej univerzite v Prahe. Hneď po vzniku Československej republiky prišiel na Slovensko, kde až do roku 1938 pôsobil na matematickom gymnáziu v Bratislave, kedy odišiel do Prahy. 
Josef Křížek bol uznávaný stredoškolský profesor na vysokej odbornej úrovni, všeobecne vzdelaný, ovládal deväť jazykov, pritom skromný a morálne vysoko založený. Keď sa v roku 1929 zásluhou prof. Teisslera ustanovil v Bratislave Krúžok matematicko-fyzikálny JSMF, bol jeho jednateľom. 
Zomrel 31. marca 1976 v Prahe.

</doc>
<doc id="21798" url="https://sk.wikipedia.org/wiki?curid=21798" title="Július Krmešský">
Július Krmešský

Doc. RNDr. Július Krmešský (* 10. apríl 1900, Ploštín, dnes časť Liptovského Mikuláša – † 20. september 1984, Bratislava) bol slovenský fyzik.
Život.
Narodil v Ploštíne. Po maturite na gymnáziu v Liptovskom Mikuláši (1918) sa pôvodne zapísal na Lekársku fakultu v Budapešti (1918). Po vzniku Česko‑Slovenska však odišiel na Elektrotechnickú fakultu ČVUT do Prahy ( 1919). Tu sa prihlásil za člena JČMF, kde dostal za úlohu prekladať české učebnice fyziky do slovenčiny. Touto prácou podstatne prispel k tvorbe slovenskej fyzikálnej terminológie. Fyzika ho natoľko zaujala, že štúdium dokončil na Prírodovedeckej fakulte KU, kde získal titul RNDr. V r. 1923– 1929 učil na Gymnáziu v Prešove fyziku a matematiku, ale pre nedostatok učiteľov aj slovenčinu. Z jeho iniciatívy tu vzniklo Nakladateľstvo slovenských profesorov, pre ktoré napísal čítanku pre prvú triedu stredných škôl a Malý pravopisný slovník. Po príchode do Bratislavy ( 1929) pôsobil ako profesor na rôznych gymnáziách. V r. 1942 sa stal riaditeľom Ústavu pre školský a osvetový film. V tejto funkcii založil a rozvinul tvorbu školských filmov na Slovensku. V päťdesiatych rokoch dr. Krmešský pracoval v Štátnom pedagogickom ústave (od r. 1950), na Vysokej škole pedagogickej (od r. 1953), ako vedúci Katedry fyziky na Vyššej pedagogickej fakulte, Pedagogickom inštitúte a napokon na Pedagogickej fakulte UK v Trnave. Tu sa v r. 1961 stal docentom. Ešte ako študent preložil niekoľko českých učebníc do slovenčiny. V 30. rokoch upravoval české učebnice pre potreby slovenských stredných škôl. V tomto období redigoval zošitovú edíciu "Abeceda všeobecného vzdelania". V r. 1940 napísal Čítanku pre 2. triedu gymnázií. Napokon v r. 1958 bol hlavným autorom pokusnej učebnice fyziky pre 10. ročník JSŠ. Podieľal sa tiež na vzniku Fyziky pre pedagogické fakulty (1971), na tvorbe 18 školských filmov a publikácie Film a diafilm vo vyučovaní fyziky. Osobitnú zmienku si zaslúži skutočnosť, že už v r. 1959 sa začal venovať novej oblasti – výskumu fyzikálnych polí a žiarenia organizmov. Dosiahol pozoruhodné výsledky, ktoré si získali ocenenie doma i v zahraničí. Prihlásil si tiež patent na objav Kvazimagnetické vektorové pole (1980). Zomrel v Bratislave.

</doc>
<doc id="21799" url="https://sk.wikipedia.org/wiki?curid=21799" title="František Krňan">
František Krňan

Prof. RNDr. František Krňan (* 17. november 1909, České Brezovo – † 15. jún 1987, Bratislava) bol slovenský matematik.
Životopis.
Narodil sa v Českom Brezove v rodine chudobného dedinského obuvníka Pavla Krňana a jeho manželky Gizely rod. Zemanovej, otec po zranení v I. svetovej vojne zomrel. Stredoškolské štúdium ukončil s vyznamenaním na gymnáziu v Lučenci v roku 1928. Odbor matematiku a fyziku študoval v rokoch 1929 až 1933 na Karlovej univerzite v Prahe. Titul doktor prírodných vied (RNDr.) získal v roku 1936. V rokoch 1934–1936 pôsobil na gymnáziu v Lučenci, v rokoch 1938– 1953 v Bratislave na rôznych druhoch stredných škôl. V školskom roku 1947/1948 ako štipendista Ministerstva školstva študoval v Dánsku u prof. B. Jessena hlavne teóriu reálnych funkcií. 
Od roku 1953 pôsobil ako odborný asistent na Katedre matematiky SVŠT, v novembri 1961 obhájil habilitačnú prácu a v júni 1962 bol menovaný a ustanovený docentom. 1. septembra 1967 bol menovaný mimoriadnym profesorom pre odbor matematika. Od 1. júna 1969 pôsobil ako mimoriadny profesor na Katedre matematiky Vysokej školy poľnohospodárskej v Nitre, od 15. októbra 1970 bol vedúcim tejto katedry. Počas pedagogickej činnosti na stredných školách i na vysokej škole sa intenzívne zaoberal metodickými problémami vyučovania matematiky, publikoval viacero článkov v rôznych metodicko-odborných časopisoch. V roku 1951 bol menovaný za člena komisie pre vypracovanie učebných osnov a učebníc pre všeobecnovzdelávacie školy. 
Ako člen autorských kolektívov sa podieľal na tvorbe celoštátnych učebníc matematiky, najprv pre JSŠ, potom pre SVŠ a aj pre vyššie priemyselné školy. Učebnice ním napísané vychádzali v mnohých vydaniach. Taktiež sa podieľal na tvorbe Metodických sprievodcov k učebniciam, urobil recenzie učebníc a taktiež je autorom odborných príručiek pre stredné technické kádre. Ťažiskom jeho vedeckej práce bola teória pologrúp. Veľmi aktívne pracoval v Jednote československých matematikov a fyzikov, bol predsedom Pobočky JSMF v Nitre. Za prácu v JČSMF pri príležitosti 100. výročia založenia JČMF bolo mu udelené Čestné uznanie, jeho prácu ocenil aj Celoštátny zjazd JČSMF v roku 1972, kedy mu bol udelený čestný titul Zaslúžilý člen. Na VŠP v Nitre sa venoval hlavne pedagogickej práci, vedeckej výchove členov katedry, práci vo vedeckých radách a v rôznych komisiách. Venoval veľa pozornosti aj tvorbe učebných textov pre potreby VŠP, rôznym recenziám a oponentúram. Zomrel 15. júna 1987 v Bratislave.

</doc>
<doc id="21800" url="https://sk.wikipedia.org/wiki?curid=21800" title="Ladislav Ambróš">
Ladislav Ambróš

RNDr. Ladislav Ambróš (* 13. jún 1956) bol poslanec Národnej rady Slovenskej republiky zvolený za Slovenskú demokratickú koalíciu vo volebnom období 19982002.

</doc>
<doc id="21801" url="https://sk.wikipedia.org/wiki?curid=21801" title="Kornélia Kropiláková">
Kornélia Kropiláková

Kornélia Kropiláková (* 12. január 1914, Slovenská Ľupča † 24. január 1992, Bratislava) bola slovenská pedagogička a matematička.
Životopis.
Narodila sa 12. januára 1914 v Slovenskej Ľupči. Po skončení univerzitných štúdií vyučovala matematiku na gymnáziách v Dolnom Kubíne, v Ružomberku a v Banskej Bystrici. Od roku 1951 učila v Bratislave na JSŠ Jilemnického a od roku 1960 až do dôchodku v roku 1982 na SVŠ Novohradská (z ktorej v roku 1969 vzniklo Gymnázium Jura Hronca). 
V rokoch 1973 – 1975 zastávala funkciu podpredsedu Pobočky JSMF Bratislava 1 a v rokoch 1975 – 1979 podpredsedu Matematickej sekcie JSMF. 
Nositeľka viacerých uznaní, pedagogických vyznamenaní JČSMF, čestných uznaní za dlhodobé vynikajúce výsledky v Matematickej olympiáde, Čestného členstva v JSMF aj titulu Zaslúžilá učiteľka.

</doc>
<doc id="21802" url="https://sk.wikipedia.org/wiki?curid=21802" title="Andrej Kubina">
Andrej Kubina

Andrej Kubina (* 27. november 1845, Moravský Svätý Ján – † 30. marec 1900, Trnava) bol slovenský prekladateľ učebníc.
Životopis.
Narodil sa v Moravskom Svätom Jáne. Štyri roky pôsobil v Ostrihome vo funkcii administrátora vodnomestského. V Ostrihome bol členom Cirkevno-literárnej školy slovenskej. Navštevoval ústredný seminár v Budapešti, no pre chorobu štúdiá prerušil. Arcibiskup Ján Šimor ho 3. januára 1871 vysvätil za kňaza a poslal na slovenskú kaplánku do Voderád, kde pôsobil 5 rokov. Nejaký čas administroval aj faru v Pustých Úľanoch. Vo Voderadoch zorganizoval slovenskú knižnicu, čítací spolok, pomocnú pokladnicu a spolok miernosti. Bol členom výboru Spolku sv. Vojtecha v Trnave. Napísal desiatky článkov z ktorých si možno utvoriť mienku o jeho aktivitách, snahách a postavení vo Voderadoch. Od roku 1881 bol farárom v Dolnej Krupej. Patrí medzi významné osobnosti Slovenska v pomatičnom období. Preložil učebnicu "Ivan Györffy: Silozpyt s počiatkami lučby". Učebnica má 55 strán a 25 kvalitných obrázkov. Silozpyt má 10 oddielov a Lučba 1 oddiel. Učebnica vyšla v 5 vydaniach. Používala sa aj v roku 1920. V samotnej učebnici nenachádzame zmienku, že jej prekladateľom z maďarčiny bol Andrej Kubina. Svedčí to o jeho skromnosti. Že okrem tejto preložil ešte aj ďalšie 3 Györffyho učebnice, to sa dozvedáme z Riznerovej "Bibliografie". Györffyho učebnice v maďarskej, nemeckej a slovenskej reči v takmer milióne exemplárov kolovali medzi obyvateľmi celej vlasti.
Zomrel 30. marca 1900 v Trnave.

</doc>
<doc id="21803" url="https://sk.wikipedia.org/wiki?curid=21803" title="Vilém Kunzl">
Vilém Kunzl

Prof. RNDr. Vilém Kunzl (* 25. apríl 1906, Plzeň – † 24. september 1980, Praha) bol český experimentálny fyzik.
Vzdelanie.
Po maturite na I. českej reálke v Plzni v roku 1924 Vilém Kunzl odišiel študovať na Prírodovedeckú fakultu Karlovej univerzity. Už v treťom ročníku štúdia začal pracovať u Václava Dolejška, ktorý v tom čase patril medzi popredných európskych spektroskopistov. Vysokoškolské štúdium ukončil v roku 1930 obhajobou doktorskej dizertácie a získal titul RNDr.
Kariéra.
Asistent.
V roku 1930 nastúpil ako nehonorovaný asistent spektroskopického oddelenia, ktoré viedol V. Dolejšek a ktoré bolo v tom čase súčasťou Chemického ústavu Karlovej univerzity, vedeného prof. Heyrovským. Obdobie, keď bol nehonorovaným asistentom, bolo pre Kunzla veľmi plodné, lebo len v roku 1932 uverejnil buď sám alebo so spoluautormi 5 pôvodných vedeckých prác a do roku 1934 ďalších 5. Ako nehonorovaný asistent pôsobil až do roku 1936, keď sa stal honorovaným asistentom Spektroskopického ústavu (osamostatnil sa v roku 1932).
Habilitácia.
Pri habilitačnom pokračovaní jeho vedeckú spôsobilosť posudzovali takí renomovaní odborníci ako Max von Laue, Friedrich Paschen a prof. Fajans z Nemecka, ako aj profesori Trillat a Dauviller z Francúzska. Všetci vysoko hodnotili predložené práce, v ktorých sa podľa nich dr. Kunzl osvedčil nielen ako vynikajúci experimentátor (napríklad spolu s Dolejškom upravili iónovú trubicu tak, aby bola zdrojom optických i röntgenových spektier a okrem toho Kunzl zaviedol novú klasifikáciu absorpčných čiar), ale i fyzik schopný teoreticky interpretovať získané výsledky.
Za najvýznamnejší úspech pokladali potvrdenie existencie spektrálnej N-série u uránu, tória a bizmutu. Pôvodne ich objavil už v roku 1922 V. Dolejšek, ale niektorí autori tieto výsledky spochybňovali. Vilém Kunzl nielen dokázal, že pravdu má jeho učiteľ, ale vysvetlil pramene rozporov medzi Dolejškom a jeho oponentmi. V sérii prác s J. Slavíkom sa V. Kunzl zasa predstavil ako technicky dôvtipný fyzik: navrhol metódu plynulého regulovateľného vpúšťania plynu do vákuového systému mikroskopickou trhlinou, ktorá priniesla viaceré netriviálne výsledky.
Vojnové roky.
V roku 1939 dr. Kunzl absolvoval polročný študijný pobyt vo Fyzikálnom ústave parížskej Sorbonny u prof. Aimé Cottona. Krátko po návrate z Paríža bol po uzavretí českých vysokých škôl nútený odísť z univerzity a väčšinu obdobia tzv. protektorátu pracoval v Letecko-technickom skúšobnom ústave v Prahe-Letňanoch. Po skončení druhej svetovej vojny sa doc. dr. Vilém Kunzl vrátil na svoju alma mater ako asistent. Prednášal tu atómovú fyziku, pre farmaceutov konal prednášku "Úvod do experimentálnej fyziky" a pre odborníkov "Systematika spektier a stavba atómu", viedol praktikum z prednáškových pokusov, spektroskopické praktikum a praktikum z vákuovej techniky.
Pôsobenie na Slovensku.
Keďže nebolo možné obnoviť činnosť Spektrálneho ústavu, lebo všetko zariadenie bolo po vojne zničené a navyše prof. Dolejšek zahynul v koncentračnom tábore, V. Kunzl si musel zvoliť nový odbor – vybral si fyziku vákua. Prof. Ilkovičovi podarilo sa získať doc. dr. Kunzla do Bratislavy. Vilém Kunzl nastúpil 3. februára 1948 na Prírodovedeckú fakultu Slovenskej univerzity v Bratislave ako mimoriadny profesor experimentálnej fyziky a prednosta Fyzikálneho ústavu. PF SU mala konečne „svojho“ profesora fyziky, naslovovzatého odborníka európskeho formátu. V Bratislave prof. Kunzl konal prednášky "Kinetická teória hmoty", "Model atómu a systematika atómových spektier", "Úvod do atómovej fyziky", "Experimentálna fyzika" a ďalšie, viedol špeciálne praktikum elektrotechnické, röntgenospektroskopické, praktikum z atómovej fyziky i vákuovej fyziky. Okrem toho viedol mladých asistentov ako školiteľ, zariaďoval nové budovy Fyzikálneho ústavu, budoval knižnicu atď.
Karlova univerzita v Prahe.
Enormné fyzické i psychické zaťaženie vyústilo do zdravotných problémov. Navyše po celý čas prof. Kunzl do Bratislavy dochádzal. Narastajúce problémy napokon vyriešil odchodom z Bratislavy v roku 1953. Na pražskej univerzite v tom čase vznikla samostatná Matematicko-fyzikálna fakulta. Prof. Kunzl sa stal vedúcim Katedry vysokej frekvencie a vákuovej techniky. Prednášal hlavne "Fyzikálne základy vákuovej techniky" a výboje v plynoch. Maximálne sa zaslúžil o vybudovanie nového areálu Matematicko-fyzikálnej fakulty KU v Prahe-Tróji, hlavne v rokoch 19661971 vo funkcii prodekana MFF KU pre výstavbu. Pracoval tiež v ústrednej fyzikálnej komisii Jednoty československých matematikov a fyzikov (JČSMF), ktorú viedol do roku 1966 a z ktorej krátko nato vznikla Fyzikálna vedecká sekcia JČSMF. Hoci v roku 1971 prof. Kunzl odišiel do dôchodku, ešte do konca roku 1974 pracoval na „svojej“ katedre. Prof. Vilém Kunzl nepochybne patril medzi popredných československých experimentálnych fyzikov.
Prínos.
Napriek tomu, že vo vedeckej práci Vilém Kunzl patril skôr k pokračovateľom, v organizovaní vedeckého života a vysokoškolskej fyziky na Slovensku a neskôr i v Česku patril k pokoleniu priekopníkov. V Bratislave nadviazal na zakladateľské úsilie prof. Ilkoviča a zaslúžil sa o to, že Fyzikálny ústav Prírodovedeckej fakulty sa etabloval ako samostatné fyzikálne pracovisko. Okrem toho vychoval desiatky nových odborníkov v rôznych oblastiach fyziky. V Bratislave i v Prahe si tiež vychoval nástupcov, ktorí sa zaslúžili o ďalšie zveľadenie slovenskej i českej fyziky.

</doc>
<doc id="21804" url="https://sk.wikipedia.org/wiki?curid=21804" title="Ján Kuzera">
Ján Kuzera

Ján Kuzera (* ?, Glogów, Poľsko – † asi 1648, Ružomberok) bol slovenský učiteľ poľského pôvodu.
Študoval na univerzite vo Wittenbergu, od r. 1640 bol rektorom gymnázia v Ružomberku, od 1647 farárom tamtiež.
Mal povesť významného a nebojácneho vzdelanca a polemika. Vydal viaceré svoje dišputácie, filozofické a teologické spisy, v niektorých sa dotýka aj prírodovedných otázok. Jeho spis z r. 1642 o kalendárových výpočtoch (computus) patril na Slovensku k prvým tlačiam s matematickým obsahom. 
Zomrel asi v r. 1648 v Ružomberku.

</doc>
<doc id="21805" url="https://sk.wikipedia.org/wiki?curid=21805" title="Jozef Lánik">
Jozef Lánik

RNDr. Jozef Lánik, DrSc. (* 19. marec 1941, Čáry – † 30. apríl 1995, Bratislava) bol slovenský fyzik.
Životopis.
Základné vzdelanie dostal v rodnej obci a neskôr v Šaštíne, zatiaľ čo strednú školu vychodil v Senici. Na Prírodovedeckej fakulte UK absolvoval štúdium fyziky ako jeden z prvých diplomantov dr. Milana Petráša, CSc., zakladateľa teórie elementárnych častíc na Slovensku. Po celý svoj krátky život pracoval vo Fyzikálnom ústave Slovenskej akadémie vied. V roku 1971 získal doktorát prírodných vied a obhájil kandidátsku dizertáciu s názvom "K teórii dynamických grúp". O dve desaťročia neskôr získal titul DrSc. (1991) za prácu "Nízkoenergetické teorémy QCD a vlastnosti skalárneho gluónia". V rokoch 19921994 bol riaditeľom Fyzikálneho ústavu SAV.
Vo vedeckej práci sa Jozef Lánik spočiatku zaoberal rôznymi aplikáciami teórie grúp vo fyzike elementárnych častíc. V 80. rokoch sa počas dlhodobého pobytu v SÚJV (Spojený ústav jadrových výskumov) v ruskom meste Dubna venoval problematike gluónií, predovšetkým skalárneho gluónia. Jeho samostatné práce i článok napísaný s renomovaným svetovým teoretikom J. Ellisom boli uverejnené v špičkových časopisoch. Na jeho vyše 60 prác zaznamenali takmer 200 citácií. Za svoje výsledky, ktorými si získal uznanie aj v cudzine, bol ocenený čestnou plaketou SAV Dionýza Ilkoviča. Bol tiež členom skupiny, ktorá získala cenu SAV.

</doc>
<doc id="21806" url="https://sk.wikipedia.org/wiki?curid=21806" title="Filip Lenard">
Filip Lenard

Filip Lenard alebo nem. Philipp Eduard Anton (von) Lenard (* 7. jún 1862, Bratislava – † 20. máj 1947, Messelhausen, "americká zóna", Nemecká ríša) bol nemecký fyzik, nositeľ Nobelovej ceny z roku 1905, ktorý sa narodil a vyrastal v Bratislave. Od roku 1907 bol riaditeľom Ústavu fyziky a rádiológie univerzity v Heidelbergu a stal sa propagandistom nacionalizmu a antisemitizmu v prvej svetovej vojne a v boji proti revolúcii vo fyzike, ktorú predstavoval hlavne Albert Einstein. Od roku 1924 sa verejne postavil za Hitlera a NSDAP. S tézou: „Veda, rovnako ako všetko, čo ľudia produkujú, je rasová a súvisí s krvou“ sa stal hovorcom zástancov takzvanej „nemeckej fyziky“.
Životopis.
Pochádzal z rodiny rakúskeho obchodníka s vínom, ktorá sa prisťahovala do Bratislavy z Tirolska. Rodine bol v roku 1722 udelený dedičný šľachtický titul von, ale potomci ho už nepoužívali od konca 19. storočia. Narodil sa v júni 1862 v Bratislave. Jeho matka Antonia Baumann zomrela keď mal tri roky. Vyrastal v rodnom meste a do svojich 18 rokov žil v dome na Kozej ulici. Potom väčšinu života strávil v Nemecku. Philipp Lenard navštevoval Kráľovskú uhorskú strednú školu v Bratislave (Pozsonyi Királyi Katholikus Főgymnásium), kde sa vtedy vyučovalo v maďarčine. (Terajšie gymnázium na Grösslingovej ulici.) Lenard bol vo svojej mladosti maďarským nacionalistom. Jeho preferovaným jazykom bola vtedy maďarčina a dôrazne odmietal používať nemecké zemepisné názvy pre vtedy maďarskú provinciu, v ktorej žil. Meno si písal ako Fülöp Lenard alebo Lenardi. Neskôr však trval na svojej nemeckej národnosti a necítil sa ako Maďar. Po maturite v roku 1880 študoval dva semestre prírodné vedy na univerzitách v Budapešti, Viedni ale potom sa vrátil pracovať do otcovej vinotéky v Bratislave. V roku 1883 pokračoval v štúdiu v Heidelbergu, kde aj získal doktorát z filozofie u profesora Georga Hermanna Quinckeho (1886). Ako Quinckeho asistent potom pôsobil vo fyzikálnom ústave Ruprecht-Karls-Univerzity v Heidelbergu do roku 1889. Potom prešiel do Bonnu k profesorovi Hertzovi a v roku 1892 sa tu habilitoval. Mimoriadnu profesúru získal na univerzite vo Vroclave (1894), Aachene (1895) a Heidelbergu (1896). Na univerzite Christiana Alberta v Kieli zasa získal titul riadneho profesora fyziky (1898). Posledné obdobie svojej vedeckej i pedagogickej kariéry strávil na univerzite v Heidelbergu (1907– 1931). V roku 1907 po dlhej vážnej chorobe svojho učiteľa Quinckeho prevzal po ňom funkciu riadneho profesora fyziky a riaditeľa fyzikálneho ústavu v Heidelbergu. V roku 1913 postavil jeden z najmodernejších a najväčších fyzikálnych ústavov v Nemecku v tom čase, Rádiologický ústav. Viedol ho až do svojho dôchodku v roku 1932. Zomrel 20. mája 1947 v Messelhausene (teraz mestská časť Lauda-Königshofenu v Nemecku).
Vedecké zameranie.
V čase štúdií na gymnáziu v Bratislave skúmal spolu so svojím profesorom fyziky Virgilom Klattom (1850– 1935) fosforescenciu. Táto spolupráca trvala viac ako dve desaťročia. Výsledky spoločných pokusov, pri ktorých pripravili 800 fosforeskujúcich látok a vykonali na nich 300 spektrálnych analýz Bunsenovým spektroskopom, zhrnuli v štyroch publikáciách. Medziiným zistili, že intenzita fosforescencie závisí od množstva tzv. účinných kovov, pričom s ich narastajúcim množstvom intenzita spočiatku rastie, ale neskôr klesá až na nulu. Najintenzívnejšiu fosforescenciu pozorovali v prípade, keď bolo množstvo kovu malé. Skúmali tiež vplyv tlaku a zmien teploty na fosforescenciu. Podali svetelno-elektrický výklad fosforescencie, ktorý si získal všeobecné uznanie.
Neskôr sa Filip Lenard zaoberal hlavne fotoelektrickým javom a katódovými lúčmi. Medzi prvými skúmal prechod katódových lúčov cez tenké kovové doštičky. Na tento účel skonštruoval špeciálnu katódovú trubicu s malým otvorom (tzv. Lenardovo okienko), čo umožnilo nielen preskúmať vlastnosti katódových lúčov, ale tiež odseparovať elektróny a stanoviť ich hmotnosť. Jedno zo svojich „okienok“ Ph. Lenard zapožičal aj W. C. Röntgenovi, čím nepriamo prispel k objavu lúčov X (Röntgenového žiarenia), ktorý mal prakticky na dosah ruky.
Počas spolupráce s H. Hertzom sa začal zaoberať fotoelektrickým javom. Dokázal, že pri vonkajšom fotoefekte sa uvoľňujú elektróny (1899) a stanovil zákonitosti fotoelektrického javu (1902): energia vyletujúcich fotoelektrónov nezávisí od intenzity dopadajúceho svetla a je priamo úmerná jeho frekvencii. Tieto fakty boli v rozpore s klasickou fyzikou a vysvetlil ich až Albert Einstein na základe svojej hypotézy, že svetlo musíme pokladať za prúd kvánt energie.
Na prelome storočí, hlavne po Thomsonovom objave elektrónu (1897), mnohí vedci hľadali odpoveď na otázku, aká je štruktúra atómu. Tejto otázke sa nevyhol ani Lenard. Na základe svojich pokusov s katódovými a ultrafialovými lúčmi, ako aj skúmania fotoelektrického javu, vytvoril takzvanú dynamidovú teóriu atómu. Podľa nej atóm pozostáva z nerozlíšiteľných čiastočiek–dynamidov. Počet dynamidov v atóme je úmerný jeho atómovej váhe a každý elektricky neutrálny dynamid obsahuje elektróny i ekvivalentný pozitívny náboj, ktoré tvoria spolu dynamicky stabilnú konfiguráciu (ako napríklad v dipóle).
Osobný spor s Einsteinom.
Za práce o katódových lúčoch dostal Lenard v roku 1905 Nobelovu cenu, ktorá sa začala udeľovať len 4 roky predtým, v roku 1901. Einstein dostal Nobelovovu cenu za fyziku za rok 1921 za vysvetlenie fotoelektrického javu a zásluhy v oblasti teoretickej fyziky. Ich vedecké oblasti boli veľmi blízke - Lenard objavil fotoelektrický jav.
V roku 1905 uverejnil Einstein, vtedy ešte málo známy vedec, svoje prvé tri prevratné práce. Lenard si ich všimol a poslal mu svoje najnovšie experimentálne práce súvisiace s fotoefektom. Einstein mu listom 16. novembra 1905 za to poďakoval: „Veľavážený pán profesor, srdečné Vám ďakujem za zaslané práce, ktoré som čítal s rovnakým pocitom obdivu ako Vaše predošlé". V nasledujúcich rokoch si Lenard s Einsteinom síce nepísali, ale Einsteinova úcta voči staršiemu Lenardovi je zrejmá z inej jeho korešpondencie, kde napísal (1908): „Je to veľký majster a originálna hlava". 1910: „On nie je len šikovný majster svojho remesla, on je priamo génius". Ešte v roku 1909 aj Lenard o Einsteinovi tiež napísal: „... veľmi ma teší, že sa na moje práce odvoláva taký mysliteľ, akým je Einstein". V tomto liste však je už i náznak rozdielneho názoru na fotoelektrický jav. Od tohto momentu sa začali ukazovať protiklady moderného Einsteinovho fyzikálneho myslenia oproti klasickému Lenardovmu. K zásadnej zmene vzťahu oboch fyzikov došlo v roku 1910, kedy začal ich spor o platnosť teórie relativity. Lenard mal vtedy prednášku odmietajúcu tuto teóriu, Einstein zase Lenardovu prednášku označil za „takmer infantilnú". Nasledujúcich desať rokov sa ich spor nevyhrocoval, až roku 1920 Einstein v súvislosti s kampaňou proti teórii relativity napísal: „Ako vysloveného protivníka teórie relativity medzi fyzikmi medzinárodného významu viem menovať len Lenarda. Obdivujem Lenarda ako majstra experimentálnej fyziky, v teoretickej fyzike však nič nedosiahol a jeho výhrady voči všeobecnej teórii relativity sú také povrchné, že som dosiaľ nepovažoval za potrebné sa k nim vyjadrovať". V Lenardovom vzťahu k Einsteinovi do roku 1920 antisemitizmus nehral žiadnu úlohu. Koniec koncov, Adolf Hitler bol do 31. marca 1920 stále len zamestnancom armády (Reichswehru) a len začínal kariéru plateného straníckeho rečníka NSDAP, keď sa v roku 1919 stal jej 55. straníkom.
Na zhromaždení nemeckých prírodovedcov v Bad Neuheime 23., 24. septembra 1920 Einstein Lenarda (vtedy 58 ročného) zosmiešnil, aj keď ten argumentoval proti teórii relativity dosť šikovne. Po tejto konferencii Lenard vystúpil z nemeckej Fyzikálnej spoločnosti a do svojho inštitútu v Heidelbergu členom tejto „židovskej“ spoločnosti zakázal vstup. Spoločne s iným nositeľom Nobelovej ceny Johannesom Starkom začal budovať hnutie „za árijskú fyziku“, ktoré hlásalo, že jedinú správnu vedu môžu robiť vedci bez rasových „kazov“.
Z fyzika pseudovedec a pseudopolitik.
V júli 1922 Lenard zverejnil tzv. Napomenutie nemeckým prírodovedcom, ktoré vyšlo ako predslov k jeho knihe. Napomenutie tvorilo prelom v jeho živote. Odvtedy sa antisemitizmus dostal priamo do jeho vedeckých publikácií. Na konferencii v Lipsku v septembri 1922 prekročil Lenard hranice akademickej slušnosti, keď pri zahajovacom zasadnutí o teórii relativity nechal svojich prívržencov rozdávať letáky, ktoré obsahovali tie isté radikálne myšlienky ako jeho Napomenutie. Vyhlásenie, ktoré bolo zamerané proti Einsteinovi sa objavilo aj v tlači.
Na jeseň roku 1922 bola Einsteinovi udelená Nobelova cena. Lenard bol tým tak pohoršený, že oznámil výboru pre Nobelove ceny protest a poskytol ho vo februári 1923 tlači. Žiaden iný známy nemecký fyzik, ktorý bojoval proti Einsteinovi alebo proti modernej fyzike, ba ani Johannes Stark, nebol tak jasne antisemitský ako Lenard v rannom období Weimarskej republiky (1919 - 1933).
Začiatkom roka 1927 sa vzdal iných záujmov a venoval sa skúmaniu veľkých prírodovedcov minulosti, čoho výsledkom bola kniha Veľkí prírodovedci vydaná v roku 1929. Tlačil v nej do popredia nacistické idey a terminológiu, ktoré vytvorili nakoniec princíp jeho práce Nemecká fyzika (4 zväzky, 1936-37).
Ondrej Póss upozorňuje na tri okolnosti, ktoré mali významný vplyv na Lenarda:
Lenard a Einsteinova emigrácia.
Po požiari Ríšskeho snemu 27. februára 1933, z ktorého obvinil komunistov, vstúpili v Nemecku v marci 1933 do platnosti dve mimoriadne nariadenia "Na ochranu národa a štátu" a "Proti zrade a velezradným činom". Na ich základe boli zrušené mnohé občianske práva a slobody. V tom čase bol Einstein na svojom treťom dvojmesačnom turné hosťujúceho profesora v USA. V apríli 1933 nová nemecká vláda prijala zákony zakazujúce Židom zastávať akékoľvek oficiálne funkcie vrátane výučby na univerzite. V apríli a máji 1933 boli Einsteinove knihy (Einstein bol jedným z vybraných 282 autorov) cieľom, na ktoré sa nacisti zamerali pri pálení kníh. Nacistický minister propagandy Joseph Goebbels 10. mája 1933 v Berlíne povedal: „židovský intelektualizmus je mŕtvy.“
Lenardova nenávisť vyvrcholila článkom z 13. mája 1933, v ktorom napísal:„Relativistický Žid, ktorého matematicky zoštopkaná teória sa rozpadá na kúsky, opustil Nemecko". 26. mája 1933 (a potom znova v júli) odišiel Einstein do Anglicka (Oxfordu). Do októbra 1933 žil v prenajatom dome v De Haan v Belgicku aby nakoniec odišiel s manželkou do Princeton, kde pôsobil ako učiteľ na univerzite.
Ocenenia a hodnotenie.
Bol členom Pruskej akadémie vied v Berlíne od roku 1909, kde ho v roku 1942 zvolili za čestného člena. Toto ocenenie mu bolo odobraté 30. júna 1946. V roku 1909 bol zvolený za riadneho člena Heidelberskej akadémie vied, z ktorej v roku 1934 vystúpil.
Prejavom uznania zásluh Filip Lenarda boli mnohé ocenenia a vyznamenania, ktoré dostal od najrozmanitejších inštitúcií. Stal sa aj čestným občanom Bratislavy a pri príležitosti jeho 80. narodenín mu v roku 1942 Prírodovedecká fakulta Slovenskej univerzity (dnešná UK) udelila čestný doktorát z fyziky.
Filip Lenard je rozpornou osobnosťou svetovej fyziky. Na jednej strane patril medzi najväčších experimentálnych fyzikov a podstatne prispel k rozvoju svetovej vedy. Na druhej strane aktívne bojoval proti teórii relativity a neskôr aj proti jej tvorcovi Einsteinovi, spochybňoval Röntgenove zásluhy o objav lúčov X (röntgenové žiarenie).
Už na začiatku dvadsiatych rokov patril medzi prvých propagátorov myšlienok nacionálneho socializmu v Nemecku. Napísal aj štvorzväzkové dielo Nemecká fyzika (Deutsche Physik), v ktorej rozdelil fyziku na plodnú árijskú, predovšetkým nemeckú, a neplodnú, špekulatívnu židovskú fyziku. Podporoval a od roku 1937 sa priamo ako člen angažoval v NSDAP.
V rokoch 1927 – 1945 bolo po Lenardovi pomenované gymnázium v Heidelbergu, kde pôsobil na tamojšej univerzite. Po skončení vojny v rámci denacifikácie bol názov strednej školy zmenený. Naopak, v Petržalke v Bratislave, v roku 1991 bola premenovaná Fierlingerova na Lenardovu ulicu.

</doc>
<doc id="21807" url="https://sk.wikipedia.org/wiki?curid=21807" title="Juraj Lessák">
Juraj Lessák

Juraj Lessák alebo Juraj Lešák (žil v 18. stor.) bol slovenský pedagóg. 
Autor prvej slovenskej matematickej príručky. Pôsobil ako učiteľ vo Svätom Juri, ďalšie životopisné údaje nie sú o ňom známe. Svoje dielo napísal pre široké vrstvy obyvateľstva v češtine-bibličtine, ale jednoznačne pre Slovákov, ako to vyplýva z dlhého, no výstižného titulu: "„Uměnj počtu, to gest: Tak snadny spůsob, že gedenkaždý, který čjtati a máličko pjsati wj, zde z wyswětlených regul a přjkladůw w krátkém čase arithmetiku, nebožto kumsst počtowánj se navčiti může, skrze ... w slowensky gazyk a w neylepssj pořádek uweděný ...“" (260-stránkové dielo vyšlo v Bratislave v tlačiarni Františka Augustína Patzka v roku 1775.)

</doc>
<doc id="21808" url="https://sk.wikipedia.org/wiki?curid=21808" title="Michal Lipsicz">
Michal Lipsicz

Michal Lipsicz (* 19. september 1703, Mosonmagyaróvár, Uhorsko – † 23. august 1766, Győr) bol uhorský filozof a matematik.
Životopis.
Narodil sa v Mosonmagyaróvári. Do jezuitskej rehole vstúpil v roku 1720, vysokoškolské štúdiá absolvoval vo Viedni a Grazi, získal doktorát filozofie i teológie. Spočiatku vyučoval na gymnáziách v Győri a Kluži, potom bol profesorom na univerzite v Košiciach (1737 – 1741), resp. v Trnave ( 1742– 1745, 1748– 1749), prednášal matematiku, fyziku, filozofiu a teológiu. Neskôr sa venoval najmä výuke teológie na rôznych jezuitských školách (Eger, Budín, Záhreb, Šopron, Győr) a bol kazateľom v Šoproni. Zomrel ako prefekt a riaditeľ konviktu v Győri. 
Publikačne najplodnejšie bolo jeho pôsobenie v Košiciach, vtedy vydal svoju algebru – prvú učebnicu tohto predmetu na Slovensku aj v Uhorsku (Košice 1738), filozoficko-fyzikálnu rozpravu Statica… a ďalšiu astronomicko-kozmologickú prácu. Bol prvým autorom na Slovensku, ktorý sa na pôde neoscholastiky venoval aj Descartovmu a Newtonovmu učeniu. Kým v otázkach kinematiky, zväčša aj dynamiky, sa prikláňal k Newtonovi, gravitáciu vysvetľoval v súlade s Descartom ako tlak čiastočiek éteru. Vo svojej astronomickej práci už jednoznačne zamietal Ptolemaiov systém, Kopernikov však prijíma len ako hypotézu a prikláňa sa ku „kompromisu“ Tycha Braheho.

</doc>
<doc id="21809" url="https://sk.wikipedia.org/wiki?curid=21809" title="Štefan Luscoň">
Štefan Luscoň

RNDr. Štefan Luscoň (* 18. apríl 1912, Sihelné, okr. Námestovo – † 28. február 1977, Spišský Štiavnik, okr. Poprad) bol slovenský fyzik a rímskokatolícky kňaz.
Zo života.
Narodil sa 18. apríla 1912 v Sihelnom, okres Námestovo. Pochádzal z chudobnej rodiny, a tak vzdelanie získal v duchovnom seminári. Po vysvätení za kňaza začal v roku 1937 študovať matematiku a fyziku na Prírodovedeckej fakulte KU v Prahe. Po uzavretí českých vysokých škôl sa vrátil na Slovensko. V štúdiu pokračoval najprv na Filozofickej fakulte Slovenskej univerzity a od roku 1940 na novozaloženej Prírodovedeckej fakulte SU, kde aj v roku 1942 získal absolutórium. Po vzniku Ústavu atómovej fyziky ako oddelenia Ústavu technickej fyziky SVŠT pre potreby poslucháčov PFSU sa stal prvým asistentom fyziky na svojej alma mater ( 1942). V tejto funkcii však pôsobil iba rok, lebo v roku 1943 ho biskup Ján Vojtaššák povolal znova do služieb cirkvi. Ďalšie dva roky učil ako stredoškolský profesor na gymnáziu v Levoči. Po oslobodení opäť pracoval ako asistent na Prírodovedeckej fakulte SU. V tomto čase získal vôbec prvý doktorát z experimentálnej fyziky na PFSU za prácu Štúdium fotocely s vrstvou iodidu meďného, ktorú vypracoval pod vedením nestora slovenskej fyziky prof. Dionýza Ilkoviča. V čase prenasledovania veriacich na prelome štyridsiatych a päťdesiatych rokov musel začiatkom roku 1950 odísť z fakulty. Istý čas pracoval vo Výskumnom ústave potravinárskom v Bratislave. Od roku 1957 pôsobil opäť ako duchovný najprv v Tvrdošíne, neskôr v Hruštíne a naposledy od roku 1965 do roku 1975 v Spišskom Štiavniku. Zomrel 28. februára 1977 v Spišskom Štiavniku.

</doc>
<doc id="21810" url="https://sk.wikipedia.org/wiki?curid=21810" title="Ján Maďar">
Ján Maďar

Doc. RNDr. Ján Maďar, CSc. (* 21. marec 1926, Parchovany – † 24. jún 1995, Bratislava) bol slovenský fyzik.
Životopis.
Narodil sa v Parchovanoch. Po maturite na gymnáziu v Levoči ( 1945) študoval odbor matematika-fyzika na Prírodovedeckej fakulte SU. 
Hneď po absolutóriu ( 1951) nastúpil ako asistent na svojej alma mater, ktorej zostal verný až do odchodu na zaslúžený odpočinok ( 1991). Titul RNDr. získal v r. 1968, o rok nato obhájil kandidátsku dizertáciu a r. 1980 sa habilitoval. 
Právom ho možno pokladať za zakladateľa tradície v oblasti röntgenových difrakčných metód na Slovensku. Najväčšie uznanie si získal za svoj podiel na vývoji precesnej röntgenovej difrakčnej komôrky, ktorá mala veľký úspech a patent na toto zariadenie sa predal do cudziny. J. Maďar sa po celé svoje pôsobenie na fakulte usiloval o inováciu prístrojovej techniky. Keď do fyziky a výuky vstúpili počítače, patril medzi ich prvých propagátorov. Ku skvalitneniu prípravy nových fyzikov a učiteľov fyziky prispel 4 učebnými textami a tiež ako spoluautor vysokoškolskej učebnice Všeobecná fyzika (1. zv. Mechanika). Ján Maďar patril medzi neúnavných organizátorov života a činnosti fyzikálnej komunity: pracoval v JSMF, kde venoval veľa času a úsilia príprave rôznych materiálov, medziiným aj stanov Jednoty. V rokoch 1971– 1975 bol predsedom Fyzikálnej vedeckej sekcie JSMF a od r. 1975 podpredsedom Ústredného výboru JSMF. 
Zomrel 24. júna 1995 v Bratislave.

</doc>
<doc id="21811" url="https://sk.wikipedia.org/wiki?curid=21811" title="Pavol Makó">
Pavol Makó

Pavol Makó (* 9. júl 1724, Jászapáti, Maďarsko† 18. august 1793, Pešť, Maďarsko) bol maďarský matematik, fyzik a filozof. Patril k najlepším profesorom matematiky na jezuitských školách v celej habsburskej monarchii a hoci nemal pôvodné matematické výsledky, jeho rozsiahla učebnicová tvorba výrazne ovplyvnila výuku matematicko-fyzikálnych disciplín v celej krajine. Bol autorom kvalitných stredoškolských i vysokoškolských učebníc matematiky, medzi nimi aj prvej učebnice diferenciálneho a integrálneho počtu v monarchii ( 1768). Jeho učebnicu algebry vysoko hodnotil aj M. Cantor. Vo svojich učebniciach fyziky a iných fyzikálnych dielach sa prejavuje ako stúpenec boškovičovskej fyziky. Jeho učebnice logiky a metafyziky, podobne aj matematiky vychádzali v celom rade vydaní, dokonca aj po autorovej smrti.
Život.
Noviciát po vstupe do jezuitského rádu ( 1741) strávil v Trenčíne, neskôr bol repetítorom v Győri. Filozofický kurz absolvoval v rokoch 1744– 1747 na trnavskej univerzite, potom pôsobil na stredných školách v Užhorode a v Trnave, dva roky ako repetítor matematiky na viedenskej univerzite. Svoje univerzitné štúdiá dokončil teológiou na univerzite v Grazi ( 1752– 1756).
Začal prednášať matematiku na viedenskom Tereziáne ( 1756/57), krátko pobudol v Banskej Bystrici a napokon sa stal profesorom na trnavskej univerzite, kde v školskom roku 1758/59 prednášal matematiku, v ďalších dvoch logiku a metafyziku. V svojej profesorskej dráhe pokračoval na viedenskej univerzite a na odporúčanie Gerharda van Swietena, dvorného radcu Márie Terézie, ho panovníčka v roku 1762 menovala za profesora matematických vied vo viedenskom Tereziáne.
Po zrušení jezuitského rádu (1773) získal titul opáta a kráľovského radcu a intenzívne sa podieľal na príprave významnej celouhorskej školskej reformy Ratio educationis (1777). Po presťahovaní univerzity z Trnavy do Budína (1777) ho panovníčka menovala za dekana filozofickej fakulty, zároveň za profesora matematiky. V Budíne (neskôr v Pešti) pôsobil až do svojej smrti.

</doc>
<doc id="21812" url="https://sk.wikipedia.org/wiki?curid=21812" title="Juraj Mamrilla">
Juraj Mamrilla

Prof. RNDr. Juraj Mamrilla, CSc. (* 25. február 1935, Veľký Lipník – † 28. marec 1985, Bratislava) bol slovenský matematik.
Životopis.
Narodil s vo Veľkom Lipníku, okr. Stará Ľubovňa. Základnú školu vychodil v rodnej obci v rokoch 1941– 1945 a štátne ruské gymnázium v Prešove v rokoch 1945 – 1953. Po maturite v roku 1953 sa zapísal do prvého ročníka Vysokej školy technickej v Košiciach, avšak po prvom školskom roku sa rozhodol pre štúdium matematiky na Prírodovedeckej fakulte Univerzity Komenského v Bratislave, ktoré absolvoval v rokoch 19541959, kde si vybral odbor matematická analýza. Splnil sa tak jeho sen študovať matematiku, ktorej zasvätil celý svoj ďalší život. Patril medzi výborných študentov, a preto už v roku 1959 bol vybraný za asistenta matematickej analýzy na vtedajšej Katedre matematiky PF UK. 
Na Prírodovedeckej fakulte a neskôr na Matematicko-fyzikálnej fakulte UK pôsobil až do svojej smrti. Pod vplyvom svojich učiteľov sa začal už v svojej diplomovej práci zaoberať teóriou obyčajných diferenciálnych rovníc. Na základe výsledkov v tejto oblasti získal v roku 1967 akademický titul RNDr. V roku 1968 obhájil kandidátsku dizertačnú prácu a stal sa kandidátom fyzikálno-matematických vied (CSc.). V roku 1975 sa habilitoval a stal sa docentom matematiky a v roku 1980 bol menovaný profesorom matematiky a s účinnosťou od 1. októbra 1980 ustanovený za profesora na katedre matematickej analýzy Matematicko-fyzikálnej fakulty UK v Bratislave. Po vzniku Matematicko-fyzikálnej fakulty UK dňom 1. septembra 1980 bol vymenovaný za prodekana pre vedecký výskum. Po založení Katedry aplikovanej matematiky v roku 1983 stal sa jej prvým vedúcim. 
Prednášal matematiku pre chemikov, matematickú analýzu pre prvé ročníky všetkých učiteľských kombinácii, diferenciálne rovnice a neskôr prednášky a semináre pre všetky fyzikálne odbory. Mnohé z týchto oblastí postupne zabezpečoval aj písaním učebných textov. Vo vedeckom výskume sa venoval teórii lineárnej rovnice štvrtého rádu s aplikáciami týchto metód na rovnice párnych vyšších rádov. Okrem toho študoval aj problematiku existencie periodických riešení hlavne počas svojho jednoročného pobytu u prof. Contiho vo Florencii, z ktorej problematiky publikoval tiež niekoľko prác. Počas svojho pobytu v Minsku u prof. Gabasova študoval otázky dynamickej optimalizácie a teórie riadenia, z ktorej problematiky publikoval dve vedecké práce. V spolupráci s praxou využíval svoje teoretické vedomosti na riešení úloh Modelovanie intenzívnych faktorov rastu ekonomiky Slovenska a Prognostický štrukturálny model. Jeho spolupráca so zahraničnými autormi vyústila do napísania monografie Juraj Mamrilla, Anna Mamrillová, Vladimír Sarkisovič Sarkisjan: "Niektoré problémy matematickej teórie pružnosti anizotropného a nehomogénneho telesa", ktorá vyšla v slovenčine až po jeho smrti 1988. 
Zomrel 28. marca 1985 v Bratislave.

</doc>
<doc id="21813" url="https://sk.wikipedia.org/wiki?curid=21813" title="Ján Matej Matsko">
Ján Matej Matsko

Ján Matej Matsko (* 3. december 1720, Báhoň – † 19. november 1796, Kassel, Nemecko) bol slovensko-nemecký matematik, fyzik a astronóm.
Životopis.
Po gymnaziálnych štúdiách v Bratislave od r. 1741 študoval na univerzitách v Jene a od r. 1743 v Göttingene, kde bol poslucháčom J. A. Segnera, ktorý mal na jeho neskoršie dielo zjavný vplyv. Pôsobil najmä ako profesor matematiky na vyšších školách od r. 1745 v Toruni, od 1761 v Rintelne a od 1767 v Kasseli.
Z jeho diela poznáme práce z hydrodynamiky, mechaniky, matematiky a astronómie – sú to prevažne štúdie, rozpravy, ale podľa svedectva niektorých bibliografií napísal aj rozsiahlejšie práce. Pri výbere tém sa riadil „segnerovskými“ otázkami, robil výpočty výtokovej rýchlosti vody, účinnosti vodného kolesa, výpočty dráh vrhnutých telies a vôbec problémy súvisiace s technickými aplikáciami. Vo svojich výpočtoch aplikoval aj vyššiu matematiku a vydal aj spis o základoch diferenciálneho počtu, v ktorom sa venuje najmä prioritnému sporu Newtona a Leibniza. Uverejnil aj opisy viacerých astronomických pozorovaní a časopisecké články s prírodovedným, resp. matematickým obsahom.
Zomrel 19. novembra 1796 v Kasseli.

</doc>
<doc id="21814" url="https://sk.wikipedia.org/wiki?curid=21814" title="Václav Medek">
Václav Medek

Prof. RNDr. Václav Medek (* 23. október 1923, Žilina – † 31. marec 1992, Bratislava) bol slovenský matematik.
Vedecká a pedagogická kariéra.
Narodil sa 23. októbra 1923 v Žiline, kde na reálnom gymnáziu maturoval. Po ukončení štúdia matematiky a deskriptívnej geometrie na Prírodovedeckej fakulte Slovenskej univerzity v Bratislave nastúpil v roku 1946 ako asistent na Slovenskú vysokú školu technickú v Bratislave. Doktorát prírodných vied (RNDr.) dosiahol v roku 1948. Od roku 1956 bol docentom a od roku 1965 profesorom na Katedre matematiky a deskriptívnej geometrie Stavebnej fakulty SVŠT, kde tiež pôsobil dlhé roky ako vedúci katedry. Prednášal matematiku a deskriptívnu geometriu, na Prírodovedeckej fakulte moderné partie z afinnej a projektívnej geometrie a v poslednom období (po odchode do dôchodku) aj počítačovú geometriu na Materiálovo-technologickej fakulte STU v Trnave a geometriu na Fakulte architektúry STU.
Dielo.
Nevšedná Medekova činorodá práca bola rozsiahla. Okrem nikdy nedocenenej práce pri výchove inžinierskej inteligencie treba spomenúť jeho zásluhu na príprave a formovaní vedeckých a pedagogických pracovníkov vysokých škôl, či už prostredníctvom vedeckých seminárov najmä z oblasti afinnej i počítačovej geometrie, ale aj ako školiteľa mnohých ašpirantov.
V Jednote česko-slovenských matematikov a fyzikov i v JSMF pôsobil v rôznych funkciách takmer tridsať rokov. Z toho bol osem rokov ( 1973 – 1981) predsedom JSMF a podpredsedom JČSMF (pozri Pokroky 28, 1983, č. 6.), neskôr podpredsedom ÚV JSMF. Bol podpredsedom komisie pre matematiku na VŠTEP a predsedom odbornej skupiny pre deskriptívnu geometriu, počítačovú grafiku a technické kreslenie. Venoval sa popularizácii matematiky v tlači, rozhlase a televízii. Prednášal na mnohých domácich a zahraničných konferenciách, sympóziách a seminároch (Štokholm, Drážďany, Viedeň, Graz, Belehrad, Varšava, Płock). Bol členom redakčných rád viacerých odborných periodík, predsedom edičnej komisie teoretickej literatúry vydavateľstva Alfa, iniciátorom a organizátorom sympózií a konferencií domácich i so zahraničnou účasťou (najmä periodické konferencie o matematike na vysokých školách technických, ekonomických a poľnohospodárskych a medzinárodné konferencie o počítačovej grafike). Bol členom komisie pre obhajoby kandidátskych dizertačných prác z geometrie a topológie, členom Národného subkomitétu pre vyučovanie matematiky pri ČSAV, členom komisie pre organizáciu vedeckých spoločností pri SAV, mal patronát nad viacerými vedeckými spoločnosťami SAV atď.
Václav Medek má aj závažný podiel na kodifikácii slovenskej matematickej terminológie. Bol vyše 20 rokov predsedom Terminologickej komisie SAV pre matematiku. K tejto problematike uverejnil v rokoch 1962 a 1977 články v časopise "Matematika a fyzika ve škole" a s kolektívom sa podieľal na vydaní knižky "Matematická terminológia" ( 1975, 1977, 1984). Úplne ojedinelým dielom je dvojzväzkový 5-jazyčný matematický prekladový slovník, kde bol vedúcim početného kolektívu slovenských autorov. Významne sa zaslúžil o rozvoj matematickej vedy na Slovensku po oslobodení. Dlhé roky viedol výskum v oblasti incidenčných štruktúr a neskôr až do svojej smrti v oblasti počítačovej grafiky. Jeho záujem sa kryštalizoval na klasickej projektívnej geometrii. Má výrazné výsledky v projektívnej geometrii konečných rovín a v posledných rokoch života aj v počítačovej geometrii. Zvlášť hodnotné sú aj jeho práce pre technické aplikácie (riešenie problému v katalogizácii objektov, geometrická problematika v oblasti integrovaných obvodov, štruktúra reťazcov v dynamických procesoch, príspevky ku grafike stavebných projektov a interiérov a i.) v spolupráci so Štátnym projektovým a typizačným ústavom v Bratislave, s Teslou v Piešťanoch, Ústavom technickej kybernetiky SAV, Vývojovým a výskumným ústavom drevárskeho a nábytkárskeho priemyslu.
Prvé publikácie z rokov 1950 – 1951 svedčia o pozoruhodnej schopnosti hľadať nové námety a pohľady (syntetické vytvorenie Hesseho kubiky vytvorenej singulárnymi bodmi kužeľosečiek tvoriacich sieť, triedenie vlastností nelineárneho systému kužeľosečiek pomocou zobrazenia do bodov lineárneho priestoru S5 ).
Viac prác je venovaných obrysu konvexných útvarov. Na tieto práce z roku 1954 nadviazal po rokoch prácami, v ktorých odvodil vety umožňujúce popísať konštrukciu obrysu konvexných plôch vhodnú pre automatické spracovanie. A rozšírením tejto problematiky je konštrukcia, ktorá z priemetu dvoch útvarov vedie k priemetu ich zjednotenia a prieniku. Výsledok napokon umožňuje vytvoriť algoritmus na zostrojenie priemetov viditeľných častí útvarov. Do počítačovej geometrie patrí aj práca, v ktorej sa venoval štúdiu hranice konečnej bodovej množiny v rovine a to prostredníctvom váhy bodu v množine, jej hustoty a istej analógie súvislosti. Algoritmus na podklade týchto výsledkov sa uplatňuje aj pri riešení úloh v oblasti rozpoznávania obrazov. Rozhľad v geometrickej problematike priviedol V. Medeka k riešeniu otázok, ktoré vznikali z Lenzových, Artinových a Pickertových prác, o čom svedčí séria článkov z rokov 1956 – 1961, kde študoval zobrazenia priamkových projektivít na body trojrozmerného projektívneho priestoru, zobrazenia rovinných kolineácií na projektívny priestor dimenzie 8, Rozenfeldovu interpretáciu komplexného priestoru, zväzky priamkových projektívností a ich rozklady na systémy involúcií. Od klasickej projektívnej geometrie prešiel k štúdiu desarguesovskej roviny a konečných oválov. Význačným výsledkom je, že ak kvázipolára každého bodu neležiaceho na ovále je priamka, potom rovina je Pappova a ovál je kužeľosečka. V niekoľkých prácach sa zaoberal obsiahlym štúdiom zovšeobecnenia paralelného premietania v tzv. ortogonality v ňom.
Veľmi intenzívne sa venoval pedagogickej práci. Je autorom početných vysokoškolských skrípt z matematiky a deskriptívnej geometrie a vysokoškolských učebníc s pôsobnosťou pre celé bývalé Česko-Slovensko. Spomeňme z nich Kurz deskriptívnej geometrie I a II ( 1952, 1954) v spoluautorstve s G. Čeňkom – ako prvú slov. vysokoškolskú učebnicu tohto predmetu, dve vydania celoštátnej učebnice Deskriptívna geometria I a II ( 1966, 1972, 1975) s Z. Pískom, Konštruktívna geometria pre technikov ( 1978). Istú izoláciu deskriptívy a jej uzatvorenia sa do syntetických metód „...zlomila učebnica profesora V. Medeka a docenta J. Zámožíka. Je to jediná naša učebnica deskriptívnej geometrie, ktorá vzbudila významný ohlas v zahraničí...“ (Z. Nádeník, b. 18, konf. o matem. na VŠTEP v Bratislave 1984).
Neustálu pozornosť venoval moderným vyučovacím metódam na stredných školách. O tom svedčí jeho podiel na tvorbe viacerých stredoškolských učebníc a zbierok úloh z deskriptívnej geometrie a matematiky, veľa populárno-náučných článkov v odborných časopisoch, populárne Repetitórium stredoškolskej matematiky ( 1976, 1978, 1983) s L. Mišíkom a T. Šalátom, ako aj množstvo prednášok a besied pre učiteľov všetkých typov škôl. Bohatá publikačná činnosť profesora Medeka je zachytená v jeho personálnej bibliografii, ktorú v roku 1993 vydala Univerzitná knižnica v Bratislave. Za svoju činnosť v Jednote obdržal niekoľko pamätných medailí a dostal titul Zaslúžilý člen (1972) a Čestný člen (1975), SVŠT a STU mu udelila viaceré čestné uznania a vyznamenania, okrem iných Zlatú medailu (1983) a roku 1993 in memoriam medailu za zásluhy o budovanie a rozvoj SF STU. Od SAV získal čestné uznanie a Zlatú plaketu Jura Hronca za zásluhy v matematických vedách (1983), od Slovenskej astronomickej spoločnosti pri SAV pamätnú plaketu (1984). Vyznamenalo ho aj Ministerstvo školstva, TF VUT v Zlíne, PF UK a MFF UK v Bratislave. Zomrel 31. marca 1992 v Bratislave.

</doc>
<doc id="21815" url="https://sk.wikipedia.org/wiki?curid=21815" title="Daniel Mihálik">
Daniel Mihálik

Daniel Mihálik (* 10. október 1767, Hybe – † 18. november 1840, Kežmarok) bol slovenský polyhistor a pedagóg.
Životopis.
Narodil sa v Hybiach. Na univerzite v Jene študoval teológiu, filozofiu, prírodné vedy a matematiku (1796–1798), medzi iným počúval prednášky filozofa Johanna Gottlieba Fichteho.
Neskôr bol súkromným vychovávateľom u rodiny Szirmayovcov v Prešove a súčasne profesorom diplomacie a teológie na kolégiu v Sárospataku (1800–1801). Po zvyšok života pôsobil ako profesor na kežmarskom lýceu (1801–1840). Daniel Mihálik patril medzi najerudovanejších pedagógov prvej polovice 19. storočia, „nahradzoval celý pedagogický zbor“. Propagoval nové myšlienky v prírodných vedách i v poľnohospodárstve. Ako pedagóg viedol študentov k samostatnému mysleniu, odmietal mechanické memorovanie. Od dvadsiatych rokov 19. storočia viedol cvičenia v rodnom jazyku. Najväčším Mihálikovým dielom je rozsiahly spis "Institutio physicorum prolegomena" (1826). Má asi 400 strán a predstavuje dobré a zaujímavé kompendium pokrývajúce celú fyziku. Ako vzdelaný filozof sa autor zaujíma tiež o históriu a metodológiu fyziky. Fyzika podľa neho môže byť teoreticko-experimentálna (javy), matematická (sily), chemická a metafyzická (metódou je dedukcia a fenomenológia). V Mihálikovom výklade je teleso niečo určité a podstatné, pričom má náhodné vlastnosti. Na ich zistenie slúži pozorovanie a experiment. Zákony pohybu telies určuje matematika. S tým súvisí aj otázka kauzality vládnucej v prírode. 
Zomrel 18. novembra 1840 v Kežmarku.

</doc>
<doc id="21816" url="https://sk.wikipedia.org/wiki?curid=21816" title="Pavel Michalko">
Pavel Michalko

Pavel Michalko (* okolo 1752, pravdepodobne Važec, Slovensko – † 23. február 1825, Irša, Maďarsko) bol slovenský učiteľ a osvetový spisovateľ.
Pôsobil ako učiteľ vo Važci, Nemeckej Ľupči, neskôr v Maďarsku (Tápiószentmárton 1796 – 1800, Piliš 1800 – 1820), od roku 1821 bol kazateľom v meste Irša. Spolu so Samuelom Tešedíkom, Jurajom Fándlym a Jozefom Ignácom Bajzom patril ku skupine ľudovýchovných osvietencov literárne činných najmä v prvej fáze slovenského národného obrodenia. Písal v slovakizovanej češtine–bibličtine a v tomto jazyku uverejnil aj svoje dielo "Fizyka, aneb Učenj o Přirozenj (Nature)..." Táto kniha vydaná v Budíne v roku 1819 bola prvou príručkou–učebnicou fyziky napísanou vo vtedajšom kultúrnom jazyku Slovákov. Istý prírodovedný obsah má aj jeho najznámejšie ľudovýchovné dielo "Rozmlouvání učitele s několika sedláky o škodlivosti pověry…"

</doc>
<doc id="21817" url="https://sk.wikipedia.org/wiki?curid=21817" title="Samuel Mikovíni">
Samuel Mikovíni

Samuel Mikovíni alebo (staršie) Samuel Mikovíny (* 1686, Cinobaňa-Turíčky – † 23. marec 1750, neďaleko Trenčína) bol slovenský kartograf, inžinier-zememerač a polyhistor zemianskeho pôvodu.
Život.
Narodil sa v roku 1686 v Cinobani-Turíčkach (dnes okres Poltár) v schudobnelej zemianskej rodine. Študoval na strednej škole v Banskej Bystrici. V roku 1719 sa priúčal medirytectvu v Norimbergu, neskôr študoval na nemeckých univerzitách v Altdorfe a v Jene (17211723), napokon kartografiu na vojenskej akadémii vo Viedni. Krátko pôsobil ako dvorný matematik saského kniežaťa, v r. 17251735 bol stoličným matematikom-inžinierom Bratislavskej stolice, venoval sa najmä melioračným prácam. V tomto období (1727) si v Svätom Jure zobral za manželku tunajšiu rodáčku. V roku 1735 ho menovali profesorom banskej školy v Banskej Štiavnici a inžinierom stredoslovenských banských miest.
Na čele tejto inštitúcie, predchodkyne štiavnickej akadémie, stál do r. 1748, neskôr sa venoval už len inžinierskej činnosti. Počas terénnych prác na výstavbe protipovodňovej hrádze v Trenčíne ochorel a krátko na to pri návrate domov do Štiavnice zomrel na neznámom mieste.
Mal mimoriadne rozmanitú a rozsiahlu činnosť, ktorej ťažisko je v kartografických a rôznych staviteľských prácach v oblasti vodných, banských, sčasti aj fortifikačných a iných stavieb. Bol jedným z hlavných spolupracovníkov Mateja Bela pri spracovaní jeho rozsiahlych vlastivedných projektov, v rámci ktorých vyhotovil mapy všetkých slovenských a veľkú časť ostatných uhorských stolíc. Jeho rozsiahla kartografická tvorba znamenala kvalitatívny skok v dejinách kartografie na Slovensku i v Uhorsku, najmä exaktnosťou meracích metód ale aj spôsobom spracovania. V svojej kartografickej činnosti okrem triangulácie využíval aj astronomické pozorovania, v Bratislave zriadil observatórium (1733), pravdepodobne prvé na Slovensku.
Výuku banských odborníkov v Banskej Štiavnici položil tiež na exaktné matematické základy, sám pritom prednášal okrem technických predmetov aj matematiku, najmä geometriu. V súvislosti s vedeckým sporom svojho bývalého učiteľa, dvorného matematika J. J. Marinoniho, sa venoval aj problému kvadratúry kruhu a pomocou Lagnyho radu vypočítal hodnotu π; na 25 desatinných miest. Zomrel 23. marca 1750 v blízkosti Trenčína.
Spolupráca s Matejom Belom.
Samuel Mikovíny spolupracoval s Matejom Belom. Mikovíni podal presný rozbor historicko-geografického obrazu starého Uhorska, Bel vytvoril moderné geografické mapy jednotlivých stolíc. Dielo oboch týchto osvietencov sa stalo "veľkou ozdobou Uhorska" "(magnum decus Hungariae)". Matej Bel potreboval pre svoje dielo moderného geografa a kartografa, od ktorého by mohol dostať tak dokonalé mapy, aké si ich žiadali osvietenci. A jediným takým bol Samuel Mikovíny, lebo u neho sa spájal umelecký talent s osvieteneckým pohľadom na geografiu, kartografiu a astronómiu. Mikovíny vyryl pre Mateja Bela už roku 1719 Buchholtzovú mapu "Antra Deminfavesia". Táto mapa vyšla s inými Mikovíniho ilustráciami v Belovom diele "Hungariae antiquae et novae prodomus". Neskôr mu Matej Bel zveril geografickú ilustráciu jeho životného diela "Notitia Hungariae novae historico-geographica".
Technológia spracovania.
Pri tvorbe svojich máp získaval podkladový materiál vlastným meraním, princípy ktorého podrobnejšie popisuje vo svojom "Liste o spôsobe zostavenia miestopisných máp Uhorska". Tu uvádza, že na vyhotovenie máp položil štyri základy: astronomický, geometrický, magnetický a hydrografický.

</doc>
<doc id="21818" url="https://sk.wikipedia.org/wiki?curid=21818" title="Anton Mišík">
Anton Mišík

Anton Mišík (* 15. marec 1882, Ilava – † 15. september 1947, Bratislava) bol slovenský pedagóg, matematik a fyzik.
Životopis.
Narodil sa v Ilave. Vysokoškolské štúdium absolvoval v Budapešti, pričom financovanie si zabezpečoval zväčša vlastnými silami. 
Po skončení štúdia pôsobil ako profesor matematiky a fyziky na stredných školách v Novom Meste, u piaristov v Podolínci a nakoniec na reálke v Žiline. Po prvej svetovej vojne bol jedným z prvých stredoškolských profesorov, ktorí sa zapojili do národného prebúdzania Slovenska. Bol ustanovený za riaditeľa slovenskej reálky v Žiline a vyučoval matematiku a fyziku s plnou kvalifikáciou. Bol spoluzakladateľom a dlhoročným predsedom Spolku profesorov Slovákov. V roku 1938 po utvorení slovenského ministerstva školstva sa stal odborovým prednostom na tomto ministerstve. Aj po roku 1939 zostal pracovať na Ministerstve školstva a národnej osvety ako najvyšší odborný pracovník. Po auguste 1944 sa činnosti na ministerstve vzdal. Výnosom Povereníctva školstva SNR bol dňom 31. augusta 1945 prepustený bez nárokov na dôchodok. Zomrel 15. septembra 1947 v Bratislave.

</doc>
<doc id="21819" url="https://sk.wikipedia.org/wiki?curid=21819" title="František Močnik">
František Močnik

František Močnik tiež uvádzaný ako Franz Močnik alebo Franc Močnik (* 1. október 1814, Cerkno, Slovinsko – † 30. november 1892, Graz, Rakúsko) bol slovinský matematik a pedagóg.
Životopis.
Narodil sa v Cerkne v Slovinsku. Študoval teológiu v Gorici, neskôr matematiku na univerzite v Grazi, kde získal v roku 1840 aj doktorát filozofie. Ako profesor matematiky pôsobil v roku 1846–1849 na technickej akadémii v Ľvove, od roku 1849 na univerzite v Olomouci. V roku 1851 s titulom školný radca sa stal inšpektorom ľudových škôl v Laibachu, od roku 1860 pôsobil v podobnej funkcii pre ľudové školy a reálky v Grazi. Od roku 1869 do svojho odchodu na dôchodok v roku 1871 bol hlavným školským inšpektorom Štajerska s pôsobiskom v Grazi. 
Tento pôvodom slovinský matematik mal mimoriadne veľký vplyv na výuku matematiky na ľudových i stredných školách v celej rakúsko-uhorskej monarchii v druhej polovici 19. storočia. Bol autorom desiatok mimoriadne populárnych učebníc matematiky pre ľudové i stredné školy, zároveň zostavovateľom tabuliek k nim. Boli to moderné učebnice zostavené pôvodne v duchu celoríšskej, tzv. Bonitz–Exnerovej školskej reformy, v priebehu rokov viackrát doplňované a prepracované v súlade s novými požiadavkami. Vynikali jasnosťou výkladu, exaktnosťou spracovania a prepojenosťou na praktický život. Boli vydávané až do začiatku 20. storočia, okrem pôvodnej nemčiny aj v prekladoch do národných jazykov a boli najrozšírenejšími učebnicami matematiky v monarchii. V mnohých prípadoch sa stali východiskom a vzorom spracovania nových diel, okrem iného aj predlohou známej "Počtovedy" Martina Čulena. 
Zomrel 30. novembra 1892 v Grazi.

</doc>
<doc id="21820" url="https://sk.wikipedia.org/wiki?curid=21820" title="Lukáš Moesch">
Lukáš Moesch

Lukáš Moesch (* 4. september 1651, Mohuč, Nemecko – † 24. marec 1701, Mikulov) bol slovenský pedagóg a autor učebníc.
Narodil sa 4. septembra 1651 v Mohuči. Spočiatku pôsobil ako vychovávateľ v poľských šľachtických rodinách, roku 1686 sa ako vojenský inžinier zúčastnil obliehania Budína. Bol učiteľom na piaristickom gymnáziu v Prievidzi (pravdepodobne od roku 1687), vyučoval aj matematiku. Príslušníkom piaristickej rehole bol od roku 1668, v roku 1682 ho dokonca menovali zástupcom predstaveného rehole v Uhorsku. Ako pedagóg a hodnostár rádu sa zaslúžil o reformu školského systému piaristov, bol autorom ich celokrajinského školského poriadku (1695). Od roku 1700 žil v Mikulove. V rámci širšej literárnej činnosti napísal aj učebnicu matematiky ("Arithmeticus practicus…" Trnava 1697), ktorá mala v uhorských pomeroch prekvapivo vysokú úroveň, okrem iných v nej sa stretávame prvý raz v učebnicovej literatúre na Slovensku s logaritmami. Matematické práce sa nachádzajú aj v jeho rukopisnej pozostalosti. Zomrel 24. marca 1701 v Mikulove.

</doc>
<doc id="21821" url="https://sk.wikipedia.org/wiki?curid=21821" title="Ladislav Moravský">
Ladislav Moravský

doc. RNDr. Ladislav Moravský (* 30. jún 1932, Pusté Čemerné – † 15. január 1996, Košice) bol matematik a pedagóg.
Životopis.
Po absolvovaní gymnázia v Michalovciach študoval na Prírodovedeckej fakulte UK v Bratislave – odbor matematika a deskriptívna geometria. 
Po päťročnom pôsobení na strednej škole v Michalovciach nastúpil 1. septembra 1961 na Katedru matematiky SjF VŠT v Košiciach. Podieľal sa na budovaní katedier matematiky takmer na všetkých fakultách VŠT. V rokoch 1988 až 1991 bol vedúcim Katedry matematiky na Fakulte elektrotechniky a informatiky. Jeho tvorivý vklad ostáva aj v ďalších generáciách učiteľov katedry, ktorí nadväzujú na jeho pedagogické majstrovstvo. Bol spoluautorom dvoch vysokoškolských učebníc, 17 vysokoškolských skrípt ako aj ďalších učebných textov. V odbornej práci sa zameral na štúdium kvalitatívnych vlastností riešení diferenciálnych rovníc. Z tejto oblasti publikoval práce v odborných matematických časopisoch.

</doc>
<doc id="21822" url="https://sk.wikipedia.org/wiki?curid=21822" title="Štefan Múčka">
Štefan Múčka

Štefan Múčka (* 15. január 1939, Bratislava – † 2. október 1978, tamtiež) bol slovenský pedagóg a fyzik.
Narodil sa 15. januára 1939 v Bratislave.
Po skončení štúdia fyziky a chémie na Vysokej škole pedagogickej v Bratislave a skončení základnej vojenskej služby začal vyučovať fyziku na SVŠ Bratislava, Vazovova 4.
V roku 1968 prešiel na SVŠ, ul. I. Horvátha 14. Tu vykonával súvislú pedagogickú prax poslucháčov PvF UK. Po niekoľko rokov viedol inštruktáže učiteľov k riešeniu úloh FO. Od r. 1975 vykonával funkciu zástupcu riaditeľa školy. V tejto funkcii sa na Gymnáziu, ul. I. Horvátha, veľmi zaslúžil o vybudovanie odbornej učebne fyziky. Gymnázium disponovalo najlepším vybavením učebnými pomôckami spomedzi všetkých bratislavských gymnázií.
Zomrel 2. októbra 1978 v Bratislave.

</doc>
<doc id="21823" url="https://sk.wikipedia.org/wiki?curid=21823" title="Ivan Náter">
Ivan Náter

Doc. RNDr. Ivan Náter (* 10. december 1925, Moštenica – † 18. november 1991, Bratislava) bol slovenský fyzik.
Životopis.
Narodil sa v Moštenici. Na Prírodovedeckej fakulte Slovenskej univerzity študoval v rokoch 1945– 1949. Už počas štúdia pracoval ako demonštrátor a pomocná vedecká sila s povinnosťami asistenta. 
V júli 1949 nastúpil ako výpomocný asistent na Ústave technickej fyziky SVŠT, ktorý viedol prof. D. Ilkovič. Rok nato prešiel na svoju alma mater, kde pracoval ako asistent. Prednášal Úvod do štúdia fyziky a Mechaniku kontinua a viedol seminár o vedení tepla. V roku 1952 obhájil dizertačnú prácu Riešenie tepelných pomerov vo valcovej elektróde pri nespojitých okrajových podmienkach a získal titul doktora prírodných vied (RNDr.).
Od 1. januára 1954 potom pracoval až do odchodu do dôchodku (1. 1. 1989) na Katedre fyziky Elektrotechnickej fakulty SVŠT, ktorá vznikla z pôvodného Ilkovičovho Ústavu technickej fyziky po tom, čo sa na základe vysokoškolského zákona z roku 1950 zriadili namiesto ústavov katedry. Od samého začiatku svojho pôsobenia na technike viedol základnú prednášku z fyziky na všetkých odboroch a smeroch Stavebnej fakulty. Práve vďaka jeho úsiliu vznikol na tejto fakulte v sedemdesiatych rokoch najprv Kabinet fyziky a neskôr aj samostatná Katedra fyziky. Tu sa podieľal prakticky na všetkých prácach – od projektovej prípravy až po detailné vybavenie laboratórií učebnými pomôckami. Veľa času a síl venoval aj budovaniu a rozvoju svojej domovskej katedry. Už v roku 1955 sa stal tajomníkom katedry a v roku 1962 stálym zástupcom vedúceho katedry. Keďže prof. Ilkovič mal veľa funkcií a povinností aj mimo svojho pôsobiska, väčšina práce súvisiacej s riadením chodu katedry a s organizáciou pedagogického procesu bola neodmysliteľne spojená s jeho osobou. Preto bolo celkom pochopiteľné, že keď prof. Ilkovič odišiel do dôchodku, na miesto vedúceho katedry nastúpil doc. dr. I. Náter (od 1. 1. 1974). Napriek mimoriadnemu pracovnému zaťaženiu nezabúdal ani na svoj odborný rast. V r. 1964 sa stal zástupcom docenta a v roku 1967 bol vymenovaný za docenta. Zastával tiež viaceré akademické funkcie: bol členom vedeckej rady Stavebnej fakulty a po niekoľko rokov aj prodekanom EF SVŠT, zasadal v mnohých fakultných, celoškolských i mimoškolských komisiách. Hlavnými oblasťami jeho vedeckého záujmu bolo vedenie tepla a prúdenie viskóznych kvapalín. Z tejto oblasti uverejnil šesť pôvodných prác i niekoľko popularizačných článkov. Podieľal sa na zostavení skrípt a učebných pomôcok. Osobitne sa treba zmieniť o jeho príručke na opakovanie stredoškolskej fyziky, ktorá pod titulom Prehľad fyziky zaznamenala štyri vydania (1957, 1961, 1963, 1968).
Napísal tiež tri učebnice stredoškolskej fyziky. Spolupracoval ako autor na troch technických slovníkoch a bol tiež spoluautorom Malej encyklopédie fyziky – priekopníckeho diela svojho druhu na Slovensku. O zabezpečenie študijnej literatúry sa zaslúžil aj svojimi prekladmi. Napríklad v roku 1952 preložil z češtiny výbornú stredoškolskú učebnicu Fyzika pre IV. triedu gymnázií. Ako odborný poradca sa podieľal na príprave seriálu Vybrané kapitoly z fyziky, ktorý vysielala Československá televízia.
Samostatnou kapitolou vzdelávacej činnosti doc. I. Nátera bolo jeho pôsobenie vo Fyzikálnej olympiáde. Od roku 1959 pracoval vo vedení FO, od roku 1961 ako predseda krajského výboru a člen ústredného výboru, od r. 1966 ako podpredseda ÚV FO. Pre túto súťaž napísal aj veľa metodických textov. Na štyroch medzinárodných fyzikálnych olympiádach – v Brne (1969), Moskve (1970), Sofii (1971) a Bukurešti (1972) – sa zúčastnil ako pedagogický inštruktor. V roku 1974 bol vedúcim československého družstva na olympiáde vo Varšave, kde za svoju činnosť na tomto poli dostal od poľskej vlády pamätnú medailu Za zásluhy o rozvoj školstva. Nebol to jediný prejav uznania, ktorý Doc. I. Náter dostal za svoju mnohostrannú činnosť. Ako aktívny účastník SNP bol vyznamenaný pamätnou medailou pri príležitosti 20. výročia SNP. V roku 1969 mu udelili titul Vzorný učiteľ. V r. 1972 sa stal zaslúžilým členom JSMF a v roku 1974 mu udelili cenu dr. M. Konkolyho za zásluhy o rozvoj astronómie na Slovensku. 
Zomrel 18. novembra 1991 v Bratislave.

</doc>
<doc id="21824" url="https://sk.wikipedia.org/wiki?curid=21824" title="Tibor Neubrunn">
Tibor Neubrunn

Prof. RNDr. Tibor Neubrunn, DrSc. (* 2. august 1929, Veľká Hradná – † 21. november 1990, Bratislava) bol slovenský matematik.
Životopis.
Narodil sa vo Veľkej Hradnej, okres Trenčín. Počas 2. svetovej vojny mal ťažké detstvo, keď mu z rasových príčin nedovolili ani navštevovať školu. To mohol až po oslobodení, kedy maturoval v roku 1950 na gymnáziu v Trenčíne. Už ako študent doučoval svojich kolegov matematiku. Bol všestranne nadaný a pôvodne chcel študovať na vysokej škole jazyky. Na Prírodovedeckej fakulte Univerzity Komenského vyštudoval matematiku. Promoval v roku 1954.
Od roku 1953 pôsobil na Prírodovedeckej fakulte UK ako asistent, od roku 1965 ako docent. V roku 1980 prešiel na novovytvorenú Matematicko-fyzikálnu fakultu UK a v tom istom roku sa stal profesorom. Hodnosť CSc. získal v roku 1964, hodnosť DrSc v roku 1979. V akademickom roku 1967/68 bol profesorom na univerzite v Bagdade a v rokoch 1972/73 a 1973/74 na univerzite v St. Salvadore v Brazílii.
Po návrate z Bagdadu viedol od r. 1969 Katedru matematickej analýzy a od roku 1979 Katedru teórie pravdepodobnosti a matematickej štatistiky. Medzitým, v akademickom roku 1971/72 bol prodekanom pre štúdium popri zamestnaní Prírodovedeckej fakulty UK.
Jeho rozsiahlu vedeckú činnosť dokumentujú 4 monografie a 56 vedeckých článkov, ktoré publikoval samostatne, alebo v spolupráci s inými autormi. Svoj talent spojený s húževnatosťou a odvahou prejavil aj pri štúdiu nových matematických disciplín, ktoré sa predtým u nás nepestovali. Inicioval na Slovensku štúdium kvantových logík, pričom neskôr slovenská škola kvantových logík dosiahla medzinárodné uznanie. Založil tiež a viedol seminár z teórie multifunkcií. Dlhé roky pomáhal prof. Šalátovi pri vedení seminára z teórie reálnych funkcií a založil tradíciu letných škôl z teórie reálnych funkcií, z ktorých sa stali významné medzinárodné podujatia a konajú sa v pravidelných dvojročných intervaloch dodnes. Vychoval 12 nových vedeckých pracovníkov, mal schopnosť zhromaždiť okolo seba veľkú skupinu vedeckých pracovníkov a úspešne ich inšpirovať a povzbudzovať. Okrem reálnych funkcií sa venoval najmä teórii miery a jej aplikáciám.
Prof. Neubrunn patril k výrazným pedagogickým osobnostiam na PFUK, resp. MFF UK. Zdroje jeho pedagogických schopností treba hľadať v odbornej erudovanosti, v skĺbenosti vedeckej a pedagogickej činnosti. Nikdy sa nechoval k študentom povýšenecky, pristupoval k nim ako k mladším kolegom, trpezlivo s nimi komunikoval bez najmenšieho náznaku irónie. Zanechal impozantné pedagogické dielo pozostávajúce z 12 knižných publikácií a viacerých článkov. Bytostne miloval svoje povolanie učiteľa a svoju profesiu. Tolerantnosť, úcta k názoru druhého, skromnosť, intenzívna túžba po poznaní, zmysel pre spravodlivosť a celý rad ďalších kladov vytvárali vo svojom vzájomnom pôsobení pozoruhodnú osobnosť. Poslucháč v jeho prítomnosti okamžite vytušil spriaznenú dušu, priateľa, ktorý spolu s ním ruka v ruke ide za poznaním. Jeho výklad nezastrašoval, skôr pripomínal otváranie dverí do nepoznanej a krásnej komnaty a bol vždy spojený so vznikom pocitu harmónie a krásna matematických modelov a štruktúr. Vedel povzbudiť poslucháča alebo kolegu vo chvíli, keď tento strácal istotu. V zložitých spoločenských situáciách sa dokázal účinne zastať svojich kolegov. Mal nespočítateľné množstvo vedeckých a vedecko-organizačných funkcií. Bol aj predsedom pobočky JSMF Bratislava I. (1975– 1978) a dlhé roky členom Vedeckého kolégia SAV pre matematiku. V roku 1981 sa stal Zaslúžilým a v roku 1990 Čestným členom JSMF. „Čím sa vyznačuje duša, či duch matematiky?“, pýta sa T. Neubrunn v jednom zo svojich posledných článkov, publikovaných až po jeho smrti a sám si odpovedá: „...je to bezpochyby výchova človeka k túžbe po hľadaní pravdy.“
Zomrel po dlhej, ťažkej chorobe 21. novembra 1990 v Bratislave.

</doc>
<doc id="21825" url="https://sk.wikipedia.org/wiki?curid=21825" title="Ján Ninčák">
Ján Ninčák

Doc. RNDr. Ján Ninčák, CSc. (* 11. december 1935, Šmigovec – † 22. máj 1996, Košice) bol slovenský matematik a pedagóg.
Životopis.
Narodil sa v Šmigovci v okrese Humenné. Po absolvovaní gymnázia v Humennom študoval na Fakulte prírodných vied Vysokej školy pedagogickej v Bratislave odbor matematika a fyzika. 
Po štvorročnom pôsobení na gymnáziu v Košiciach nastúpil na Katedru matematiky SjF VŠT v Košiciach 1. júla 1962. Počas svojho pôsobenia na VŠT a TU v Košiciach prednášal na rôznych fakultách. V odbornej práci sa zameral na štúdium kombinatorických metód a na teóriu grafov. Internú vedeckú ašpirantúru ukončil obhajobou kandidátskej dizertačnej práce v Matematickom ústave Akadémie vied BSSR v Minsku. Je autorom početných vedeckých publikácií uverejnených v odborných matematických časopisoch. Niekoľko rokov viedol na katedre seminár z teórie grafov a kombinatorickej analýzy. V rokoch 19861988 bol zástupcom katedry pre vedecko-výskumnú činnosť a zahraničné styky na Katedre matematiky VŠT a istý čas vykonával funkciu vedúceho oddelenia Katedry matematiky pre EF. 
Zomrel 22. mája 1996 v Košiciach.

</doc>
<doc id="21826" url="https://sk.wikipedia.org/wiki?curid=21826" title="Štefan Novoveský">
Štefan Novoveský

Doc. PhDr. Štefan Novoveský, CSc. (* 1. júl 1917, Hnilčík – † 24. marec 1984, Nitra) bol slovenský matematik a pedagóg.
Životopis.
Narodil sa v Hnilčíku. Roku 1937 absolvoval učiteľský ústav v Spišskej Novej Vsi. Kvalifikáciu pre meštianske školy nadobudol vykonaním skúšok roku 1942 v Bratislave. 
V rokoch 1948– 1951 študoval popri zamestnaní učiteľstvo matematiky a fyziky na Pedagogickej fakulte Slovenskej univerzity v Bratislave (dnes Univerzita Komenského), v rokoch 1952– 1956 učiteľstvo matematiky a fyziky pre stredné všeobecnovzdelávacie a odborné školy na Prírodovedeckej fakulte Univerzity Komenského v Bratislave. Roku 1966 sa na Karlovej univerzite v Prahe habilitoval v odbore teória vyučovania matematiky. Titul PhDr. získal roku 1977, vedeckú hodnosť kandidáta pedagogických vied r. 1978. Absolvoval sedem krátkodobých študijných a prednáškových pobytov prevažne v stredoeurópskych krajinách. Pôsobil na všetkých stupňoch školskej sústavy. Na ľudových a meštianskych školách vyučoval v rokoch 1937– 1950: v Prešove ( 1937– 1938), Beluši ( 1938), Spišskom Podhradí ( 1938/39), Varíne ( 1939/40), Maríkej-Kátline ( 1940/41), Brvništi ( 1941– 1946), Šuranoch ( 1946– 1950). V rokoch 1950– 1952 bol stredoškolským profesorom na II. gymnáziu v Nitre, v rokoch 1952– 1959 profesorom a zástupcom riaditeľa na pedagogickej škole v Nitre. Od roku 1959 pôsobil na pedagogickom inštitúte, neskôr pedagogickej fakulte v Nitre ako odborný asistent, zástupca docenta a od roku 1966 ako docent. V rokoch 1959– 1960 bol vedúcim katedry prírodných vied, 1960– 1963 vedúcim katedry matematiky, fyziky a zemepisu, 1963– 1977 vedúcim katedry matematiky. V rokoch 1964– 1972 bol prodekanom fakulty.
Bol popredným slovenským odborníkom v teórii vyučovania matematiky na základných školách. Zaoberal sa problematikou obsahu vyučovania matematiky, modernizácie a efektivizácie metód vyučovania a objektivizácie hodnotenia. Osobitne sa venoval otázkam výchovného pôsobenia vo vyučovaní matematiky. Bol autorom a spoluautorom 4 knižných publikácií, 8 vysokoškolských učebných textov z matematiky a teórie vyučovania matematiky a rysovania, uverejnil 10 rozsiahlych štúdií a článkov. bol zodpovedným riešiteľom niekoľkých vedeckovýskumných úloh a školiteľom vedeckých ašpirantov. Bol členom Jednoty československých matematikov a fyzikov, od r. 1969 Jednoty slovenských matematikov a fyzikov a jej dlhoročným popredným funkcionárom (osem rokov predseda odbočky v Nitre, päť rokov člen SÚV, veľmi aktívne pracoval v Socialistickej akadémii a krajskom výbore Matematickej olympiády). 
Zomrel v Nitre 24. marca 1984.

</doc>
<doc id="21827" url="https://sk.wikipedia.org/wiki?curid=21827" title="Ján Onadi">
Ján Onadi

Ján Onadi (* ? † ?) bol učiteľ.
O jeho živote je známe len to, že bol rektorom evanjelického kolégia v Košiciach. Jeho dielo "Practici Algorithmi…" (Košice. 1693) patrilo k prvým aritmetickým príručkám vydaným na Slovensku.

</doc>
<doc id="21828" url="https://sk.wikipedia.org/wiki?curid=21828" title="Ján Oravec (fyzik)">
Ján Oravec (fyzik)

Doc. Ing. Ján Oravec, DrSc. (* 26. február 1935, Hrabovo, okres Lučenec – † 3. november 1996, Bratislava) bol slovenský fyzik.
Po štúdiu jadrovej fyziky na Fyzikálnej fakulte Leningradskej univerzity (1956– 1958) a na Fyzikálno-matematickej fakulte univerzity v Charkove (1958– 1960) nastúpil ako asistent na Katedru fyziky PFUK a po jej rozdelení (1961) sa stal členom Katedry jadrovej fyziky. V r. 1967– 1968 pracoval vo Výskumnom ústave energetickom v Jaslovských Bohuniciach. Po návrate na fakultu opäť pôsobil na KJF a od r. 1988 až do odchodu z fakulty (1993) na Katedre základov a didaktiky fyziky. V r. 1972 obhájil kandidátsku dizertáciu o korónových počítačoch a o štyri roky neskôr bol menovaný za docenta pre odbor experimentálna fyzika. Po obhajobe doktorskej dizertácie Lavínové a korónové detektory, ich aplikácie a využitie (1988) mu vedecká rada Vojenskej vysokej technickej školy udelila titul doktora technických vied (1991). 
Prednášal a viedol praktiká z atómovej a jadrovej fyziky. Vo vedeckej práci sa venoval vývoju metód absolútneho datovania, merania veľmi nízkych prírodných aktivít a využitia korónových počítačov na detekciu nabitých častíc v silných neutrónových poliach a poliach gama. Inicioval vývoj mnohovláknových korónových počítačov a ich využitie na meranie charakteristík reakcií za účasti častíc alfa. Vďaka jeho úsiliu sa u nás začali vyrábať korónové počítače určené na štúdium neutrónov. Zomrel 3. novembra 1996 v Bratislave.

</doc>
<doc id="21829" url="https://sk.wikipedia.org/wiki?curid=21829" title="Ľudmila Pajdušáková">
Ľudmila Pajdušáková

RNDr. Ľudmila Pajdušáková, CSc. (* 29. jún 1916, Radošovce – † 5. október 1979, Vyšné Hágy) bola slovenská astronómka a fyzička.
Životopis.
Študovala na Reálnom gymnáziu v Kláštore pod Znievom, neskôr v rokoch 19351936 na súkromnom učiteľskom ústave získala kvalifikáciu pomocnej učiteľky. Vyučovala na ľudovej škole vo Vinosadoch (19361937), v Slepčanoch (19371939), na Meštianke v Štiavniku (19391940), v Brvništi (19401942) a v Trenčianskej Teplej (19421944). Od 1. 7. 1944 začala pracovať v Štátnom observatóriu na Skalnatom Plese. Astronómiu študovala na Prírodovedeckej fakulte UK v Bratislave. Pajdušáková sa systematicky venovala pozorovaniu meteorov, predovšetkým rojových. Zbierka snímok v roku 1946 vyše 11 000 meteorov na 10 000 snímkach – priemerná expozícia 1 meteoru 30 hodín – bola v tomto období povojnových rokov najpočetnejšia po harvardskej. Najvýraznejšie pozorovateľské úspechy dosiahla pri objavoch komét. Dátum objavu a medzinárodné označenie komét objavených Ľ. Pajdušákovou: 
Ľ. Pajdušáková sa pričinila aj o zavedenie pozorovania a určovania polôh asteroidov. Od r. 1958, keď nastúpila do funkcie riaditeľky Astronomického ústavu SAV, sa venovala štúdiu atmosféry Slnka, periodicity a variability slnečnej činnosti. Publikovala do 20 pôvodných vedeckých prác, desiatky odborných prác a viac ako 100 prác vedecko-popularizačného charakteru. V rokoch 19611963 bola členkou Svetovej rady mieru a v r. 19621974 predsedníčkou Slovenskej astronomickej spoločnosti pri SAV. V r. 1967 bola zvolená za členku Medzinárodnej astronomickej únie. V mnohých internetových zdrojoch je ako dátum jej úmrtia uvedený 6. október 1979, podľa úmrtného listu však zomrela 5. októbra 1979 vo Vyšných Hágoch.
V deň 100. výročia narodenia, 29. júna 2016, jej bola v rodnej obci Radošovce odhalená pamätná tabuľa.
Na jej počesť je pomenovaná planétka (3636) Pajdušáková.

</doc>
<doc id="21830" url="https://sk.wikipedia.org/wiki?curid=21830" title="Cyril Palaj">
Cyril Palaj

Prof. RNDr. Cyril Palaj, CSc. (* 24. august 1912, Nová Baňa, Slovensko – † 25. február 1984, Zvolen, Slovensko) bol slovenský matematik.
Život.
Narodil sa 24. augusta 1912 v Novej Bani. Svoje stredoškolské štúdiá absolvoval na gymnáziu v Kláštore pod Znievom, v roku 19341935 študoval na učiteľskom ústave v Banskej Bystrici. Po maturite začal vyučovať na ľudovej škole v Plavých Vozokanoch. Popri svojom učiteľskom pôsobení sústavne zvyšoval svoju kvalifikáciu štúdiom na Karlovej univerzite v Prahe, a potom na Prírodovedeckej fakulte v Bratislave (matematika a deskriptívna geometria).
Pedagogická a vedecká činnosť.
Vysokoškolské štúdia ukončil získaním aprobácie (1942) pre vyučovanie matematiky a deskriptívnej geometrie na stredných školách. V rokoch 19391951 pôsobil na gymnáziách v Bratislave, Piešťanoch, Dolnom Kubíne, v Žiline a vo Zvolene. Už v roku 1950 prezentoval výsledky svojich prvých vedeckých prác. Roku 1952 získal na Karlovej univerzite v Prahe akademickú hodnosť RNDr..
V roku 1951 pôsobil na Stavebnej fakulte Slovenskej vysokej školy technickej v Bratislave. Vzhľadom na to, že trvalým bydliskom prof. Palaja bol Zvolen, po založení Vysokej školy lesníckej a drevárskej vo Zvolene v roku 1952, požiadal o preloženie do Zvolena, kde vybudoval Katedru matematiky a deskriptívnej geometrie a niekoľko rokov bol i prodekanom pre pedagogickú činnosť na Drevárskej fakulte. Od roku 1965 bol poverený vybudovaním Katedry matematiky na novozaloženej Univerzite Pavla Jozefa Šafárika v Košiciach, kde pôsobil ako vedúci katedry až do roku 1976, pričom súčasne externe prednášal a viedol aj Katedru matematiky a deskriptívnej geometrie Vysokej školy lesníckej a drevárskej vo Zvolene. V roku 1976 sa vrátil naspäť do Zvolena, kde pôsobil až do odchodu do dôchodku 1. októbra 1981.
Roku 1956 sa stal docentom a v roku 1965 vysokoškolským profesorom.
Hlavnou oblasťou jeho vedeckej práce bola klasická algebrická geometria a lineárna algebra a jeho práce je možné rozdeliť do piatich skupín:
Originálnymi metódami dosiahol celý rad pôvodných výsledkov.
Veľmi rozsiahla bola aj jeho mimoškolská činnosť. Okrem toho, že bol členom komisií pre udeľovanie vedeckých hodností CSc. a DrSc. pre odbor geometria a topológia, zastával tiež rôzne vedúce funkcie v JČMF – JČSMF (bol členom od roku 1933) a JSMF. Spoluorganizoval založenie pobočky Jednoty československých matematikov a fyzikov vo Zvolene v roku 1956 a tu sa vo funkcii predsedu pobočky (do roku 1979) zaslúžil o rozvoj jej činnosti. Ako významný funkcionár v ústredných orgánoch JČMF–JČSMF a JSMF i Matematickej olympiády sa veľkou mierou pričinil aj o úspešný rozvoj týchto spoločností.
Zomrel 25. februára 1984 vo Zvolene.

</doc>
<doc id="21831" url="https://sk.wikipedia.org/wiki?curid=21831" title="Matej Pankl">
Matej Pankl

Matej Pankl (* 10. august 1740, Oslip (dnes v Rakúsku) – † 22. marec 1798, Bratislava) bol slovenský prírodovedec a pedagóg rakúskeho pôvodu.
Narodil sa 10. augusta 1740 v Oslipe (Rakúsko). V r. 1758 vstúpil do jezuitskej rehole v Trenčíne. Študoval vo Viedni. Spočiatku bol profesorom filozofie na trnavskej univerzite a po jej presťahovaní sa stal profesorom fyziky na akadémii v Trnave. V tejto funkcii sa spolu s akadémiou presťahoval do Bratislavy, kde prednášal okrem fyziky aj poľnohospodárstvo. K obom prednáškam vydal obsiahle učebnice Základy fyziky ( 1790) a Základy poľnohospodárstva ( 1790), ktoré vyšli vo viacerých vydaniach. Druhá učebnica je zaujímavá tým, že obsahuje latinsko-nemecko-maďarsko-slovenský slovník. Panklova učebnica fyziky mala 746 strán a v mnohom vychádzala z učebnice J. Horvátha. Podľa Pankla fyzika skúma telesá okolo nás, sily a príčiny prírodných javov. Úžitok fyziky spočíva v tom, že chváli Stvoriteľa, oslobodzuje človeka od povier a pomáha iným vedám. Správna cesta k poznaniu vedie cez Newtonovu induktívnu metódu. Na objasnenie právd slúži analytická metóda, z ktorej fyzik syntézou získava všeobecnú pravdu. Prostriedkami fyziky sú pozorovanie, experiment a matematika. Predmet fyziky – teleso – sa môže skúmať abstraktne, chemicky a z fyzikálnej stránky. Prvá metóda je typická pre aplikovanú matematiku, druhá vedie k chémii. U Mateja Pankla sa takto po prvý raz objavuje samostatná kapitola venovaná novej vede – chémii. Zo súčasného pohľadu je to však zmes fyziky a chémie. Ani tretia časť – fyzikálna – nie je úplne homogénna: nájdeme tu tiež geofyziku, geológiu, fyziológiu, fyzikálny zemepis i kozmogóniu. Pankl cituje nielen klasikov (Boerhaveho či Muschenbroeka), ale aj dobovú časopiseckú literatúru. Jeho kniha je samostatným, logicky premysleným dielom, z ktorého sa žiaci mohli ľahko učiť. Zomrel 22. marca 1798 v Bratislave.

</doc>
<doc id="21832" url="https://sk.wikipedia.org/wiki?curid=21832" title="Bohumír Parízek">
Bohumír Parízek

Doc. RNDr. Bohumír Parízek, CSc. (* 4. október 1920, Bratislava – † 6. september 1979, Bratislava) bol .
Narodil sa 4. októbra 1920 v Bratislave. Po absolvovaní gymnázia študoval matematiku a fyziku na Prírodovedeckej fakulte Slovenskej univerzity v Bratislave. Od 1. septembra 1945 do 1. augusta 1948 pôsobil v Bratislave ako učiteľ najprv na prvom gymnáziu, od 1. septembra 1949 do 31. 1952 na Zdravotníckej škole. Dňa 1. septembra 1952 nastúpil ako asistent na Katedre matematiky SVŠT. Po roku stal sa odborným asistentom, v roku 1961 docentom a na SVŠT zotrval až do smrti. Prechod na vysokú školu mu umožnil plne sa venovať matematike. Zapojil sa do činnosti seminára z algebry, vedeného akademikom Schwarzom -– výsledkom bolo viacero prác z odboru teórie pologrúp. Neskôr sa zaoberal teóriou automatov, z čoho vypracoval kandidátsku dizertačnú prácu a v roku 1968 získal titul CSc. Dlhé roky vykonával funkciu zástupcu vedúceho katedry. V júni 1979 bol vymenovaný za vedúceho katedry. Významne sa podieľal na modernizácii vyučovania matematiky ako autor a recenzent viacerých stredoškolských učebníc a skrípt. V súvislosti s tým vystúpil niekoľkokrát v Československej televízii. Bol školiteľom interných a externých ašpirantov, členom rôznych komisií: pre obhajobu kandidátskych prác, pre štátne skúšky, pre skúšky ašpirantov. Dlhé roky bol zodpovedným redaktorom fakultného časopisu. Dostal mnohé vyznamenania, medzi nimi bronzovú i striebornú medailu SVŠT. Bol obľúbený pre skromnú otvorenú povahu a humor. Svojou činnosťou prispel podstatne k výchove slovenskej matematickej a technickej inteligencie. Zomrel 6. septembra 1979 v Bratislave.

</doc>
<doc id="21833" url="https://sk.wikipedia.org/wiki?curid=21833" title="Augustín Paštéka">
Augustín Paštéka

Augustín Paštéka (* 9. jún 1903, Opoj – † 4. marec 1972, Čadca) bol slovenský pedagóg a matematik.
Životopis.
Narodil sa v Opoji pri Trnave.
Patril medzi priekopníkov a propagátorov matematickej olympiády od jej založenia. Pomáhal pri organizovaní podujatí (semináre, školenia, inštruktáže a pod.) a zabezpečoval jednotlivé kolá kategórií A, B, C aj bývalej D na ktorých sa aj osobne zúčastňoval prednáškami. Podával návrhy na súťažné úlohy a pomáhal pri opravovaní súťažných úloh.
Dlhé roky bol referentom matematickej olympiády v okresoch kde pôsobil. Bol členom Jednoty českých a slovenských matematikov a fyzikov (JČSMF) a výboru pobočky JČSMF v Žiline.
Mimo svojej úspešnej pedagogickej činnosti bol vášnivým rybárom, včelárom a maliarom. 
Zomrel 4. marca 1972 v Čadci, pochovaný je vo Zvolene.

</doc>
<doc id="21834" url="https://sk.wikipedia.org/wiki?curid=21834" title="Sebastián Pauschner">
Sebastián Pauschner

Sebastián Pauschner (* ???, Levoča – † pred rokom 1554, ???) bol obchodník (?).
Bol autorom knižočky Linealis calculatio… (Počítanie na linajkách…) vydanej roku 1513 v Krakove v tlačiarni Floriána Unglera. Toto dielo bolo (podľa doterajších výskumov) prvou tlačou vydanou čisto matematickou prácou od autora pôvodom zo Slovenska. Obsahuje najmä popis v danej dobe všeobecne rozšírenej metódy numerického počítania na linajkách (algoritmus linealis), oboznamuje so základnými aritmetickými operáciami a niekoľkými poučkami obchodníckej aritmetiky. Autorov životopis je málo známy, pravdepodobne študoval na krakovskej univerzite a keďže bol členom tzv. Jeruzalémskej burzy v Krakove, môžeme predpokladať, že bol obchodníkom.

</doc>
<doc id="21835" url="https://sk.wikipedia.org/wiki?curid=21835" title="Ján Perenčaj">
Ján Perenčaj

RNDr. Ján Perenčaj, CSc. (* 29. august 1941, Lešť – † 18. jún 1991, Žilina) bol slovenský matematik a pedagóg.
Životopis.
Narodil sa v Lešti, okr. Lučenec. Po ukončení strednej školy v Kláštore pod Znievom študoval na Prírodovedeckej fakulte UK v Bratislave. Tu získal v roku 1962 aprobáciu z matematiky a deskriptívnej geometriu pre stredné školy. 
Vyučoval na gymnáziu v Martine, odkiaľ prešiel na Katedru matematiky VŠDS fakulty SET v Žiline ( 1965), kde pôsobil až do svojej náhlej smrti s orientáciou na deskriptívnu geometriu. 
Vo svojej vedecko-výskumnej práci sa sprvu venoval oblasti algebraických štruktúr, výsledkom čoho bol publikovaný vedecký článok. Neskôr ( 1980) sa zapojil do práce doc. Hejným vedeného bratislavského seminára z teórie vyučovania matematiky. Po šesťročnej usilovnej vedeckej práci sa dopracoval pôvodných výsledkov, ktoré aj v európskom úrovňovom stupni dosahujú patričný štandard. V októbri 1989 obhájil kandidatúru prácou, ktorá sa stala základom hĺbkového prieskumu geometrických vedomostí študenta. Popri svojej veľmi úspešnej pedagogickej činnosti a usilovnej vedeckej práci veľa času venoval aj činnosti v Jednote slovenských matematikov a fyzikov. Tu bola veľmi bohatá a plodná činnosť dr. Perenčaja. V žilinskej pobočke JSMF zastával zodpovedné funkcie vo výbore. Obzvlášť úspešné i účinné bolo jeho pôsobenie v prípravných a organizačných komisiách pobočkou plánovaných a uskutočňovaných podujatí. Veľkou mierou sa pričinil o zdar a úspech takých významných celoslovenských i celoštátnych akcií, akými sú Konferencie slovenských matematikov v Jasnej, Celoslovenský seminár o aktuálnych otázkach vyučovania matematiky na stredných a základných školách a pod. Veľa a vždy úspešne sa venoval pomoci žiakom, talentovaným v matematike. Veľakrát sám pripravoval, organizoval a viedol školenia a inštruktáže pre učiteľov, sústredenia pre riešiteľov MO, matematické tábory, vedecké semináre, letné i zimné školy. Jeho veľmi hodnotná, pedagogická, vedecká a spoločenskoprospešná činnosť bola aj patrične oceňovaná vyznamenaniami. Na zjazde JSMF 13. júla 1993 mu bol udelený titul Čestný člen JSMF in memoriam. 
Zomrel 18. júna 1991 v Žiline.

</doc>
<doc id="21836" url="https://sk.wikipedia.org/wiki?curid=21836" title="Vladimír Peterka">
Vladimír Peterka

Prof. RNDr. Vladimír Peterka, CSc. (* 17. september 1927, Vimperk, Česko – † 9. január 1997, Bratislava) bol slovenský meteorológ a klimatológ.
Narodil sa vo Vimperku v Čechách. V roku 1952 absolvoval štúdium na Prírodovedeckej fakulte UK v Bratislave.
Na svojej alma mater pôsobil po celý život: ako vedecký pracovník Ústavu meteorológie a klimatológie ( 1951– 1970), ako pedagóg na Katedre astronómie, geofyziky a meteorológie ( 1970– 1989) a neskôr na Katedre meteorológie a klimatológie ( 1989– 1997). Bol vedúcim Katedry AGM ( 1970– 1981) a prodekanom PFUK ( 1966– 1969 a 1981– 1985). V r. 1966 sa habilitoval, v r. 1980 bol vymenovaný za profesora. Na PFUK prednášal rôzne disciplíny svojho odboru, vychoval veľa ašpirantov a doktorandov. Absolvoval prednáškové pobyty v zahraničí, osobitne v Poľsku.
Vo vedeckej práci sa zameral na problematiku slnečného svitu a oblačnosti. Na jeho odporúčanie sa upravila metodika merania slnečného svitu. V klimatológii riešil otázky komplexných klimatických pomerov regiónov i rozloženia niektorých meteorologických prvkov na území Slovenska, na čo zorganizoval celý rad expedičných meraní. Poslednou jeho prácou bolo riešenie komplexu otázok klímy modelového územia. Výsledky zhrnul v spoločných monografiách Klíma Tatier, Klíma a bioklíma Bratislavy, Prírodné pomery Slovenska a v príručke Praktická agrometeorológia.
Zomrel 9. januára 1997 v Bratislave.

</doc>
<doc id="21837" url="https://sk.wikipedia.org/wiki?curid=21837" title="Jozef Maximilián Petzval">
Jozef Maximilián Petzval

Prof. Dr. Ing. Jozef Maximilián Petzval alebo Jozef Maximilián Pecval (* 6. január 1807, Spišská Belá, Uhorsko – † 17. september 1891, Viedeň, Rakúsko) bol fyzik, matematik a vynálezca spišsko-nemeckého pôvodu. Pokladá sa za zakladateľa modernej optiky.
Vzdelanie.
Základné vzdelanie získal v Kežmarku. Gymnázium navštevoval v Podolínci a Levoči. Stredoškolské vzdelanie ukončil na lýceu v Košiciach. V roku 1826 začal študovať na peštianskej univerzite. Po absolvovaní tamojšieho inžinierskeho inštitútu ("Institutum geometricum") sa v roku 1828 zapísal na filozofickú fakultu, kde bol v roku 1831 vymenovaný za adjunkta na katedre fyziky. V roku 1832 obhájil na filozofickej fakulte doktorát filozofie a stal sa suplentom matematiky, mechaniky a praktickej geometrie na peštianskej univerzite.
Kariéra.
V roku 1837 bol menovaný riadnym profesorom vyššej matematiky. Od roku 1837, kedy bol pozvaný na Viedenskú univerzitu, tam 40 rokov prednášal matematiku. Vynikal v riešení algebraických a diferenciálnych rovníc, bol mimoriadne zručný brusič skla a jemnomechanik. Venoval sa akustike a to kmitaniu strún, diferenciálnym rovniciam kmitania strún, matematickej teórii hudobných nástrojov, balistike, analytickej mechanike, vypracoval projekty plavebného kanálu okolo Pešti. Osobitnú pozornosť venoval optike, kde sú najvýznamnejšie jeho výpočty fotografických objektívov. V roku 1840 dokončil návrhy dvoch objektívov – portrétového a krajinkárskeho (tzv. ortoskopu).
Petzvalov vynález objektívov má mimoriadny svetový význam. Objektív, ktorý skonštruoval vďaka presným výpočtom v roku 1840, umožnil 16-násobne vyššiu priepustnosť svetla. To v praxi znamenalo, že samotná expozícia fotografickej platne trvala menej ako minútu (predtým 5 až 30 minút, v závislosti od počasia – resp. svetelných podmienok, počas ktorých sa fotografovaný objekt nesmel pohnúť). Preto je Petzval pokladaný za zakladateľa modernej fotografie. Ďalej navrhol konštrukcie osvetľovacích a premietacích prístrojov, dvojoký ďalekohľad, zrkadlovú Petzvalovu lampu, kde je maximálne možné využitie svetelnej energie (prenosný reflektor s priemerom na osvetľovanie predmetov až do vzdialenosti 2,7 kilometra), zdokonalil mikroskop. Vypracoval aj projekt osvetľovacieho zariadenia pre lode na Dunaji. Petzvalovým prínosom bol predovšetkým matematický výpočet korekcie optických sústav.
Ocenenia.
Jozef Petzval dostal množstvo pôct a vyznamenaní. Od roku 1846 bol dopisujúcim členom a od 1849 riadnym členom viedenskej akadémie vied. V roku 1873 ho prijali za člena Uhorskej akadémie vied. Bol vyznamenaný i radom Františka Jozefa. Jednota českých matematikov ho roku 1881 zvolila za čestného člena.
V roku 1957 bola v Maďarsku založená pamätná Cena Jozefa Petzvla – ocenenie pokrokov dosiahnutých na poli optiky, akustiky, filmovej a videotechnológie, jemnej mechaniky, fotochémie a divadelnej technológie. Okrem toho existuje aj Medaila Jozefa Petzvala. Po vyfotografovaní Odvrátenej strany Mesiaca jeden kráter v blízkosti južného pólu nazvali jeho menom.
Najvýznamnejšie práce.
10 rokov po Petzvalovej smrti sa našli časti rukopisov:

</doc>
<doc id="21838" url="https://sk.wikipedia.org/wiki?curid=21838" title="Oto Petzval">
Oto Petzval

Oto Petzval alebo Oto Pecval (staršie: Otto Baltazár Petzval; * 6. január 1809, Spišská Belá, Uhorsko – † 28. august 1883, Budapešť) bol uhorský matematik spišsko-nemeckého pôvodu.
Život.
Študoval v Kežmarku, na gymnáziu v Levoči, filozofické ročníky na kráľovskej akadémii v Košiciach a napokon od roku 1828 na peštianskom "Institutum geometricum", kde získal inžiniersky titul a kde sa stal prv korepetítorom, neskôr suplujúcim profesorom na katedre praktickej geometrie (1833). V roku 1839 získal doktorát na peštianskej univerzite a zároveň sa tam stal riadnym profesorom vyššej matematiky, prednášal však aj pre poslucháčov Institutum geometricum. Revolučné roky 1848/1849 a následná éra absolutizmu síce zasiahli do života univerzity ako aj jej inžinierskeho ústavu v podobe personálnych i organizačných zmien, on však v rôznych funkciách zostal prednášať až do svojho odchodu na dôchodok v roku 1883, pričom od roku 1857 už len v rámci filozofickej fakulty. Sporadicky prednášal aj mechaniku a predmety technického zamerania, istý čas dokonca astronómiu. V dvoch funkčných obdobiach (1843 – 1846, 1860 – 1863) zastával funkciu dekana filozofickej fakulty. V roku 1858 bol zvolený za člena Uhorskej akadémie vied. 
Samostatné matematické výsledky nemal, napísal však niekoľko kvalitných stredoškolských aj vysokoškolských učebníc matematiky, ktoré odrážali náročnejšie požiadavky nastupujúcej priemyselnej revolúcie v Uhorsku. Vo svojej učebnici pre vyššie gymnáziá a reálky (1856), ktorá získala cenu akadémie, sa v uhorských pomeroch priekopnícky dotkol aj pojmu funkcie a venoval sa i základom počtu pravdepodobnosti. Jeho učebnica vyššej matematiky (1867 – 1868) patrila k prvým učebniciam diferenciálneho a integrálneho počtu napísaným v maďarčine. Bol autorom učebnice astronómie a z poverenia akadémie napísal aj dvojzväzkovú príručku technickej mechaniky. Venoval sa tiež konštrukčným výpočtom parných strojov, najviac sa však zaslúžil svojou dlhoročnou pedagogickou činnosťou, výchovou viacerých generácií stredoškolských profesorov aj inžinierov–technikov.

</doc>
<doc id="21839" url="https://sk.wikipedia.org/wiki?curid=21839" title="Vladimír Piják">
Vladimír Piják

Doc. RNDr. Vladimír Piják (* 6. jún 1923, Ochodnica – † 6. máj 1998, Pardubice) bol slovenský pedagóg a matematik.
Životopis.
Narodil sa v Ochodnici na Kysuciach. Maturoval na štátnom gymnáziu v Žiline v roku 1942. Sociálne pomery rodiny mu neumožnili po maturite pokračovať vo vysokoškolskom štúdiu. Pracoval v krátkodobých zamestnaniach ako kreslič a účtovník a v rokoch 1944– 1946 ako výpomocný učiteľ na štátnej meštianskej škole v Krásne nad Kysucou. Zo sociálnych dôvodov zanechal po jednom semestri aj štúdium na Slovenskej vysokej škole technickej v Bratislave, kde začal študovať na jeseň 1946. 
V rokoch 1947– 1950 absolvoval štúdium matematiky a deskriptívnej geometrie na Pedagogickej fakulte Slovenskej univerzity v Bratislave (dnes Univerzita Komenského), kde pracoval od začiatku školského roku 1950/51 ako asistent na ústave matematicko-geometrickom. V dôsledku reorganizácie sa dostal ako odborný asistent na katedru matematiky Vyššej školy pedagogickej v Bratislave, kde zotrval do konca školského roku 1956/57. Medzitým si r. 1956 doplnil úplné vysokoškolské vzdelanie na Fakulte prírodných vied Vysokej školy pedagogickej v Bratislave, kam od r. 1957 prišiel na katedru matematiky ako odborný asistent. Po zlúčení Vysokej školy pedagogickej s Univerzitou Komenského sa stal v r. 1959 odborným asistentom Katedry matematiky Prírodovedeckej fakulty Univerzity Komenského v Bratislave a po zriadení katedry geometrie v r. 1960 prešiel na túto katedru. Na katedre geometrie pôsobil až do svojho odchodu do dôchodku r. 1990, keď medzitým r. 1980 prešla katedra do zväzku novovytvorenej Matematicko-fyzikálnej fakulty Univerzity Komenského. Titul RNDr. získal r. 1968, za docenta bol vymenovaný a ustanovený r. 1972. V rokoch 1971– 1986 bol vedúcim katedry geometrie, v rokoch 1972– 1980 bol prodekanom Prírodovedeckej fakulty UK a vedúcim matematickej sekcie vedeckej rady tejto fakulty. Bol vedúcim autorského kolektívu vysokoškolskej učebnice Konštrukčná geometria. Podieľal sa na organizačnej príprave obsahu vyučovania a na vypracovaní niekoľkých učebníc matematiky pre stredné odborné učilištia a spolupracoval aj na vydaní učebno-metodickej pomôcky pre učiteľov stredných škôl. 
Posledné roky života strávil doc. Piják v Pardubiciach, kam sa z rodinných dôvodov uchýlil po rozdelení Česko-Slovenska. Zomrel po dlhšej ťažkej chorobe 6. mája 1998 v Pardubiciach.

</doc>
<doc id="21840" url="https://sk.wikipedia.org/wiki?curid=21840" title="Nikolaj Podtjagin">
Nikolaj Podtjagin

Doc. RNDr. Nikolaj Podtjagin, (* 19. apríl 1887, Belgorod, Rusko – † 10. jún 1970, Bratislava, Slovensko) bol slovenský matematik a pedagóg ruského pôvodu.
Život.
Narodil sa 19. apríla 1887 v Belgorode v Rusku. Po ukončení štúdií na Matematicko-fyzikálnej fakulte v Charkove študoval v Paríži u Emila Borela. Po 1. svetovej vojne pôsobil krátko na ČVUT, potom dlhší čas v poisťovníctve. Prácou z poistnej matematiky získal na Karlovej univerzite titul RNDr. V r. 1939 prešiel s Penzijným ústavom do Bratislavy, kde pracoval až do dôchodku. V rokoch 1953– 1970 bol docentom na Katedre matematiky a deskriptívnej geometrie Stavebnej fakulty SVŠT (teraz STU). Vedecky pracoval v oblasti teórie pravdepodobnosti, v teórii reálnych funkcií a v geometrii. Napísal trojdielne vysokoškolské skriptá. Zomrel 10. júna 1970 v Bratislave.

</doc>
<doc id="21841" url="https://sk.wikipedia.org/wiki?curid=21841" title="Bohumil Pokorný">
Bohumil Pokorný

Bohumil Pokorný (* 11. január 1905, Rakovník, Česko – † 24. december 1990, Žilina, Slovensko) bol český pedagóg a matematik.
Životopis.
Narodil sa v Rakovníku. Študoval na Karlovej univerzite v Prahe a na ČVUT v Prahe. 
Vyučoval na gymnáziách a preukázal sa ako mimoriadne úspešný pedagóg. Na VŠD do Žiliny prišiel 1. septembra 1960 z gymnázia vo Vsetíne. Hneď po príchode zapojil sa do činnosti miestnej pobočky JSMF. Úspešne vykonával funkciu tajomníkaa pobočky (19641968). Mal veľkú zásluhu na prípravách a bezchybnom organizovaní i väčších celoštátnych podujatí pobočky (zjazdy JSMF, školenia, medzinárodné konferencie). Matematická sekcia JSMF udelila mu v roku 1978 "Vyznamenanie za zásluhy o rozvoj vyučovania matematiky". 
Zomrel 24. decembra 1990 v Žiline.

</doc>
<doc id="21842" url="https://sk.wikipedia.org/wiki?curid=21842" title="Eduard Pöschl">
Eduard Pöschl

Eduard Pöschl (* 11. máj 1820, Viedeň, Rakúske cisárstvo – † 29. november 1898, Budapešť, Uhorsko, Rakúsko-Uhorsko) bol rakúsky matematik a pedagóg
Študovať začal v svojom rodisku, kde absolvoval aj gymnázium a filozofické ročníky, neskôr študoval právo v Győri, baníctvo a hutníctvo na Banskej a lesníckej akadémii v Banskej Štiavnici, mineralógiu a geológiu vo viedenskom Montanistisches Museum, napokon matematiku, strojníctvo a staviteľstvo na technike, tiež vo Viedni. V r. 1850– 1887 pôsobil ako profesor na banskoštiavnickej akadémii, stál na čele katedier deskriptívnej geometrie a staviteľstva (1850– 1866), banského a hutníckeho strojníctva a staviteľstva (1866– 1872), napokon opäť deskriptívnej geometrie (1872– 1887). V r. 1873– 1876 bol prvým voleným riaditeľom školy. 
Venoval sa najmä konštrukčným výpočtom banských strojov, pokusom s konzervovaním dreva používaného v baníctve. V oblasti matematiky nebol publikačne činný ani napriek dlhému pôsobeniu na katedre deskriptívnej geometrie.
Zomrel 29. novembra 1898 v Budapešti.

</doc>
<doc id="21843" url="https://sk.wikipedia.org/wiki?curid=21843" title="Alojz Privorszky">
Alojz Privorszky

Alojz Privorszky (* 3. jún 1873, Kremnica – † 18. júl 1936, Budapešť) bol slovenský matematik.
Narodil sa v roku 1873. Bol absolventom budapeštianskej univerzity, kde sa v roku 1912 habilitoval ako súkromný docent. Venoval sa najmä projektívnej geometrii, čiastočne aj teórii funkcií. Z týchto oblastí uverejnil niekoľko samostatných prác a štúdií v časopise "Mathematikai és Physikai Lapok". Bol autorom príručky o základoch absolútnej geometrie. Zomrel v prvej svetovej vojne.

</doc>
<doc id="21844" url="https://sk.wikipedia.org/wiki?curid=21844" title="Gustáv Prokeš">
Gustáv Prokeš

Ing. Gustáv Prokeš (* 14. september 1915, Bratislava – † 21. jún 1995, Bratislava) bol slovenský fyzik.
Životopis.
V rokoch 19261934 študoval na Masarykovom reálnom gymnáziu v Bratislave, kde aj maturoval. Po skončení štúdia na Elektrotechnickej fakulte ČVUT v Prahe (19341938) nastúpil ako asistent na Slovenskej vysokej škole technickej v Bratislave. V r. 1941 sa tu stal prednostom Ústavu elektriny. Od r. 1950 pôsobil na Katedre fyziky Prírodovedeckej fakulty Slovenskej univerzity ako vedúci oddelenia elektriny. Pre svoju otvorenosť a kritičnosť bol po niekoľkých rokoch nútený z fakulty odísť. Prešiel do Ústavu merania SAV, kde pracoval až do odchodu do dôchodku. 
G. Prokeš patril medzi zakladateľov experimentálnej i teoretickej elektrofyziky na PF SU. Vďaka svojmu nadaniu, hlbokému vzdelaniu, skúsenostiam, tvorivosti a technickej zručnosti sústredil okolo seba mladých asistentov, a tak sa podarilo vybudovať laboratórium pre experimentálnu výuku i výskum. Myšlienkovo sa podieľal na vzniku pracoviska vysokofrekvenčnej magnetickej spektroskopie, čo bol v tom čase svetový trend v experimentálnej fyzike.
Skonštruoval viacero elektrotechnických zariadení. O jeho gnozen na meranie elektrického poľa prejavila záujem aj armáda. V posledných rokoch pôsobenia sa venoval problematike kapacitných snímačov. 
Gustáv Prokeš bol brilantný učiteľ s presvedčivým pedagogickým vystupovaním, logickým výkladom a perfektným podaním matematického aparátu teórie elektromagnetického poľa, osobitne v aplikáciách na oblasť mikrovĺn. Bol principiálnym zástancom praktickej výuky s vysokým podielom samostatnej experimentálnej práce v laboratóriu. Mal hlboko citlivý a trpezlivý osobný prístup voči študentom. Mnohí odchovanci sú mu vďační za svoje neskoršie vedecké úspechy.

</doc>
<doc id="21845" url="https://sk.wikipedia.org/wiki?curid=21845" title="František Púchovský">
František Púchovský

František Púchovský (* 9. marec 1921, Chynorany – † 11. august 1996, Žilina) bol slovenský matematik.
Životopis.
Narodil sa v Chynoranoch. V roku 1941 maturoval na Učiteľskom ústave v Bánovciach nad Bebravou. V rokoch 1947–1950 diaľkovo študoval matematiku a fyziku na Pedagogickej fakulte SU v Bratislave. Ako učiteľ pôsobil na školách všetkých stupňov. Aktívne pracoval v matematickej a fyzikálnej olympiáde v okresoch Dolný Kubín, Žilina i v centrálnych orgánoch fyzikálnej olympiády v Prahe. Na vtedajšiu Vysokú školu dopravnú v Žiline nastúpil v roku 1960. V roku 1970 pod vedením prof. RNDr. Josefa Korousa, DrSc., získal vedeckú hodnosť CSc. a v roku 1971 titul RNDr. V roku 1974 sa habilitoval za docenta. V rokoch 1975–1981 bol vedúcim katedry matematiky a 9 rokov vykonával funkciu prodekana pre pedagogickú činnosť na Fakulte prevádzky a ekonomiky dopravy a spojov. Hneď po príchode na Vysokú školu dopravnú začal aktívne pracovať v odbornom seminári "Ortogonálne polynómy a ich aplikácie", ktorý viedol prof. Korous. Keď prof. Korous v roku 1981 zomrel, prevzal vedenie tohto seminára. Zaoberal sa najmä zovšeobecnenými Jacobiho, Hermiteovými a Laguerreovymi polynómami. Bol autorom vyše 20 vedeckých článkov z tejto oblasti a viacerých skrípt z rôznych častí matematiky pre poslucháčov VŠD. Bol tiež školiteľom ašpirantov-matematikov i pomocným školiteľom ašpirantov-technikov. O prácu profesora Korousa a docenta Púchovského prejavili veľký záujem americkí a španielski matematici. V roku 1989 odišiel do dôchodku, ale i naďalej aktívne vedecky pracoval a zúčastňoval sa seminára. Zomrel 11. augusta 1996 v Žiline a pochovaný je v Banskej Hodruši.

</doc>
<doc id="21846" url="https://sk.wikipedia.org/wiki?curid=21846" title="Ján Purgina">
Ján Purgina

Ján Purgina (* 16. máj 1719, Trnava – † 13. jún 1748, pravdepodobne tamže) bol slovenský pedagóg a fyzik.
Narodil sa 16. mája 1719 v Trnave. Bol jezuitom, absolventom trnavskej univerzity, ktorý popri svojich teologických štúdiach aj vyučoval v nižších ročníkoch. Zachovala sa od neho latinská veršovaná práca o elektrostatických javoch z r. 1746, ktorá bola prvou samostatnou publikáciou venovanou tejto problematike na Slovensku. Autor sa v nej podpísal ako „trnavský básnik“ a v hexametroch popisuje základné experimentálne poznatky o trecej elektrine, priťahovaní a odpudzovaní telies, o elektricky vodivých i nevodivých materiáloch, o elektrickej iskre a iných svetelných účinkoch elektrických javov atď. Zomrel 13. júna 1748 pravdepodobne v Trnave.

</doc>
<doc id="21847" url="https://sk.wikipedia.org/wiki?curid=21847" title="Anton Radics">
Anton Radics

Anton Radics (* 12. november 1726 – † 15. september 1773) bol rumunský matematik, fyzik, pedagóg, kňaz a jezuita.
Životopis.
Narodil sa 12. novembra 1726 v Chesereu (Rumunsko). Profesor matematiky a ďalších predmetov na univerzite v Trnave (1763/1764), filozofie v Budíne, od roku 1769 farár v Bernolákove. Bol autorom diela venovaného prírodnej filozofii Rudjera Josipa Boškovića (1765). Ako Boškovićov stúpenec a dobrý znalec súdobých fyzikálnych poznatkov sa prejavil aj v svojej dvojzväzkovej učebnici fyziky (1766). Poznatky o Franklinových výskumoch atmosférickej elektriny sa vyskytujú v našej fyzikálnej literatúre prvý raz u neho a v učebnici P. Makóa vydanej približne v rovnakom čase. Jeho učebnica vôbec vykazuje veľkú podobnosť s Makóovým dielom, samotnému Boškovičovi však venuje Radics väčšiu pozornosť. Hoci v jeho tvorbe ešte nemožno hovoriť o jednoznačnom víťazstve newtonovskej fyziky, s viacerými Newtonovými tézami sa stotožňuje, napr. pri snahe o exaktný výklad nebeskej mechaniky alebo prijatím Newtonovej emisnej teórie svetla. Zomrel 15. septembra 1773 v Bernolákove.

</doc>
<doc id="21849" url="https://sk.wikipedia.org/wiki?curid=21849" title="Martin Raduch">
Martin Raduch

Martin Raduch (* ???, Liptovská Mara (zaniknutá obec) – † ???, ???) bol slovenský učiteľ.
O jeho živote takmer nič nevieme, v roku 1766 pôsobil ako učiteľ v Rakovnici v Gemeri. Poznáme ho ako autora práce "Sprostný, ale zřetedlný traktat arithmetický, pro neumelých a zvláste kupeckého a sedláckého stawu lidj sepsaný…" (Bratislava 1776). Dielo pozostávalo z 23 tabuliek na prepočet hodnôt vtedy používaných mincí – patrilo do kategórie špeciálne upravených násobiliek. Ako také v dobe vydania by už nebolo zvláštnosťou, patrilo však k prvým tlačiam na Slovensku, v ktorých sprievodným textom k matematickému obsahu bola slovakizovaná čeština.

</doc>
<doc id="21850" url="https://sk.wikipedia.org/wiki?curid=21850" title="František Rausch">
František Rausch

František Rausch (* 13. september 1743, Prellenkirchen, Rakúsko – † 26. január 1816, Bratislava) bol rakúsky matematik a pedagóg.
Narodil sa v Prellenkirchene. Študoval v Bratislave a ako profesor matematických disciplín pôsobil na viacerých školách: na viedenskom Tereziáne, na peštianskej univerzite aj na "Institutum geometricum" a na bratislavskej Kráľovskej akadémii. Prednášal matematiku a niektoré jej aplikácie, zememeračstvo, staviteľstvo, hydrotechniku atď. a okrem matematických učebníc vydal aj kompendiá týchto predmetov. 
Zomrel 26. januára 1816 v Bratislave.

</doc>
<doc id="21851" url="https://sk.wikipedia.org/wiki?curid=21851" title="Karol Rečičár">
Karol Rečičár

Doc. RNDr. Karol Rečičár, CSc. (* 26. september 1909, Krompachy – † 21. október 1989, Košice) bol slovenský vysokoškolský pedagóg, matematik a publicista.
Životopis.
Narodil sa 26. septembra 1909 v Krompachoch. Po maturite na Gymnáziu v Spišskej Novej Vsi študoval na Prírodovedeckej fakulte Karlovej univerzity matematiku a deskriptívnu geometriu, kde promoval v roku 1932. Po krátkom pôsobení na Maďarskom gymnáziu v Bratislave a po ukončení základnej vojenskej služby od roku 1934 pôsobí ako profesor matematiky a deskriptívnej geometrie na gymnáziách postupne v Nitre, Kežmarku, Košiciach, Banskej Bystrici, v Jure pri Bratislave a v roku 1945 sa opäť vracia na košické gymnázium. Po založení Vysokej školy technickej v Košiciach v roku 1952 prechádza na Katedru matematiky a deskriptívnej geometrie Strojníckej fakulty. Na Vysokej škole technickej v Košiciach viedol výučbu deskriptívnej geometrie až do októbra 1974. V rokoch 1969 až 1970 bol vedúcim Katedry matematiky a deskriptívnej geometrie na Baníckej fakulte.
Pracoval v pedagogickej a vedeckej oblasti, presadzoval modernizačné snahy vo výučbe matematiky a deskriptívnej geometrie, pravidelne bol pedagogickým vedúcim ročníkov. V začiatkoch pomáhal budovať katedru materiálne i kádrovo. Zostavil ucelené učebné texty pre študentov. Vybudoval zbierku didaktických pomôcok pre deskriptívnu geometriu, je autorom viacerých skrípt z deskriptívnej geometrie. Aj za pôsobenia na VŠT spolupracoval s Ústavmi pre ďalšie vzdelávanie učiteľov v Košiciach a Prešove a usiloval o zvýšenie úrovne učiteľov matematiky a deskriptívnej geometrie vo Východoslovenskom kraji. Za dlhoročnú pedagogickú činnosť mu udelilo Ministerstvo školstva čestný titul Zaslúžilý učiteľ. 
V odbornovedeckej práci sa najskôr zaoberal cyklografickým zobrazením, potom sa venoval vektorovému premietaniu na princípe Fedorovovom a jeho aplikáciám v banskom meračstve a v geologickom prieskume. Z tejto problematiky viedol výskum na Baníckej fakulte VŠT a publikoval viaceré odborné práce. Zovšeobecnil vektorové premietanie na n-rozmerný euklidovský priestor a skúmal jeho aplikácie v banských technických disciplínach. Z uvedenej tematiky sa habilitoval v roku 1967 a obhájil kandidátsku dizertačnú prácu: "Vektorové zobrazovanie trojrozmerného priestoru a jeho aplikácie v baníctve a strojárstve." 
Bol členom JČSMF od roku 1929 a ostal členom Jednoty aj v období rokov 19391945. Od pôsobenia v Košiciach, od roku 1945, bol členom a potom po viac rokov aj podpredsedom výboru pobočky JČSMF a JSMF v Košiciach. Od roku 1972 do roku 1978 bol členom a predsedom Revíznej komisie pri ÚV JSMF. Svoje lingvistické znalosti dával k dispozícii ako člen Terminologickej komisie pre matematiku pri
ÚV JSMF. Je spoluautorom vydaných aj pripravovaných prác z matematickej terminológie. V r. 1975 Zaslúžilý člen JSMF. S publikačnou činnosťou úzko súvisí aj jeho činnosť v Edičnej rade teoretickej literatúry pri vydavateľstve Alfa v Bratislave. Niekoľko rokov bol edičným referentom pri VŠT v Košiciach. Za úspešnú činnosť na Baníckej fakulte dostal vyznamenanie prezidenta republiky Za pracovnú obetavosť. Zomrel náhle 21. októbra 1989 v Košiciach.

</doc>
<doc id="21852" url="https://sk.wikipedia.org/wiki?curid=21852" title="Regiomontanus">
Regiomontanus

Johannes Müller von Königsberg (* 6. jún 1436, Königsberg in Bayern, Bavorsko, Nemecko† 6. júl 1476, Rím, Taliansko), známy pod latinským pseudonymom Regiomontanus, bol nemecký matematik, astronóm a astrológ.
Životopis.
Študoval na univerzite v Lipsku, od (1451) vo Viedni, kde bol žiakom významného astronóma Georga von Peuerbacha. Po krátkom pobyte v Taliansku (pravdepodobne na univerzite v Padove), sa usadil opäť vo Viedni. V roku 1467 prijal pozvanie ostrihomského arcibiskupa a kancelára Jána Vitéza, aby sa stal profesorom matematiky a astronómie na Academii Istropolitane, univerzite založenej v Bratislave kráľom Matejom Korvínom. V Uhorsku, najmä v Bratislave, Ostrihome a Budíne, pobudol do roku 1471 (1470), kedy sa usadil v Norimbergu, založil tam astronomickú pozorovateľňu vrátane dielne na zhotovovanie hvezdárskych prístrojov a tlačiareň, ktorá bola jednou z prvých v Európe. V roku 1476 na pozvanie pápeža Sixta IV. v súvislosti s reformou kalendára odišiel do Ríma, tam však nečakane ako 40-ročný zomrel. 
Patril k najvýznamnejším astronómom predkopernikovskej éry. Okrem pozorovaní sa venoval aj konštruovaniu astronomických prístrojov a najmä zostavovaniu astronomických tabuliek, ktoré boli mimoriadne rozšírené vďaka ich spoľahlivosti v astronómii i navigácii (jeho tabuľky používal napríklad aj Krištof Kolumbus pri svojej ceste do Ameriky). Predovšetkým v súvislosti so zostavovaním tabuliek sa zaujímal aj o matematické problémy, najmä o trigonometriu. Jeho dielo "De triangulis omnimodus libri quinque" (Päť kníh o rozličných trojuholníkoch, 1464) je v dejinách matematiky považované za začiatok samostatného vývoja trigonometrie – jej oddelenia od astronómie, ktorej bola dovtedy súčasťou. Regiomontanus bol zostavovateľom viacerých – opäť veľmi rozšírených a dlho používaných – trigonometrických tabuliek, medzi nimi prvých šesťmiestnych tabuliek funkcie tangens a mimoriadne podrobných tabuliek funkcie sinus. Venoval sa aj rôznym otázkam algebry (riešenie rovníc, operácie s odmocninami) a teórie čísel, bol napr. objaviteľom piateho dokonalého čísla 33 550 336. Pozoruhodné sú aj jeho preklad a komentáre k Ptolemaiovmu "Almagestu" (tu nadväzoval na dielo svojho učiteľa Peuerbacha), ďalej preklad a vydanie viacerých antických i súdobých astronomických a matematických diel.

</doc>
<doc id="21853" url="https://sk.wikipedia.org/wiki?curid=21853" title="Anton Revický">
Anton Revický

Anton Revický (* 12. január 1713, Sátoraljaújhely, Maďarsko – † 15. december 1781, Budín) bol maďarský filozof, prírodovedec a pedagóg.
Životopis.
Narodil sa v Sátoraljaújhelyi. Od roku 1728 bol príslušníkom rehole jezuitov. Študoval na Trnavskej univerzite, kde získal doktorát z filozofie a teológie. 
Učil na jezuitských školách, prednášal na univerzite v Trnave. Od roku 1759 bol v Pešti predstaveným rehoľného domu, riaditeľom gymnázia a po rozpustení jezuitskej rehole duchovným (od roku 1773). Na konci života bol generálnym vojenským vikárom v Budíne. Na trnavskej univerzite, kde okrem svetských a cirkevných dejín prednášal logiku, metafyziku, fyziku a matematiku, patril spolu s J. Ivančičom a Andrejom Jaslinským k tým, čo začali vyučovať filozofiu po novom, na základe výsledkov moderných prírodných vied. Vo fyzike patril medzi tzv. neskorých karteziánov. Napísal knihu "Elementa philosophiae naturalis". Prvá časť -- Všeobecná fyzika (1757) mala 323 strán, druhá –- Špeciálna fyzika (1758) 228 strán. Podľa Revického je pre fyziku typické praktické a evidentné poznávanie príčin a súvislostí medzi javmi, racionálne chápanie a prirodzený výklad prírodných javov. Základom fyziky je experiment. Revického výklad pojmov je viac kvalitatívny, iba v nevyhnutných prípadoch používa vzorce a elementárnu matematiku. Ako teológ často uprednostňoval Bibliu a cirkevné dogmy, dokonca aj pred vlastnými poznatkami. Kopernikovu heliocentrickú sústavu pokladal za možnú hypotézu. 
Zomrel 15. decembra 1781 v Budíne.

</doc>
<doc id="21854" url="https://sk.wikipedia.org/wiki?curid=21854" title="Georg Rhaeticus">
Georg Rhaeticus

Georg Joachim von Lauchen Rhaeticus (* 16. február 1514, Feldkirch, Rakúsko – † 4. december 1574, Košice) bol rakúsky matematik a astronóm.
Meno.
Narodil sa ako Georg Iserin. Do veku 14 rokov ho vzdelával otec, mestský lekár vo Feldkirchu. V roku 1528 jeho otca odsúdili za bosoráctvo a popravili ho. Súčasťou rozsudku bol aj zákaz používať priezvisko Iserin, preto sa Georgova matka, pôvodom Talianka, vrátila k svojmu dievčenskému menu Thomasina de Porris a jej syn začal používať meno Georg Joachim de Porris. „Porris“ znamená v taliančine „pór“ a navyše sa Georg necítil byť Talianom, a tak neskôr uprednostnil germanizovanú podobu tohto mena znejúcu „von Lauchen“. Ešte neskôr k tomu pripojil meno Rhaeticus (podľa rímskeho pomenovania jeho rodnej provincie - Rhaetia). 
Štúdium.
Rhaeticus začal po smrti otca študovať na latinskej škole vo Feldkirchu, pričom ho štedro podporoval Achilles Gasser, otcov nástupca na poste mestského lekára. V roku 1528 odišiel študovať do Zürichu na "Frauenmuensterschule", kde zotrval do roku 1531. Matematiku a astronómiu študoval od roku 1532 na univerzite vo Wittenbergu, kde v roku 1535 získal titul magistra.
Práca.
Po získaní magisterského titul zostal na svojej alma mater prednášať matematiku, vyučoval konkrétne aritmetiku a geometriu. O dva roky neskôr podnikol Rhaeticus študijnú cestu. V októbri 1538 sa vybral do Norimbergu za Johannom Schönerom, ktorý vydával knihy vrátane diel, ktoré už 60 rokov predtým chcel publikovať Regiomontanus. Ako Rhaetickus pokračoval v ceste, v Ingolstadte navštívil Petra Apiana a v Tübingene Joachima Cameraria.
V roku 1539 odišiel do Fromborku ku Kopernikovi, kde strávil dva roky. Potom sa do Wittenbergu vrátil, ale ako kopernikovec tu upadol do nemilosti a musel z univerzity odísť. Po pobyte v Norimbergu, Krakove a údajne aj v Moldavsku prežil posledné roky života v Košiciach. Na mladého Georga veľmi zapôsobil prvý Kopernikov náčrt heliocentrickej sústavy ("Comentariolus", 1530), preto sa vydal za jeho autorom. Vo Fromborku sa dôkladne zoznámil s myšlienkami veľkého Poliaka. Ako prvý informoval svet o Kopernikovom systéme vo forme listu J. Schonerovi ("Narratio de libris revolutionum Copernici", 1540). Na jeho naliehanie Kopernik dopracoval svoje hlavné dielo a Rhaeticus sa podstatným spôsobom zaslúžil o vydanie "Obehov nebeských sfér" ( 1543). Až do svojej smrti vlastnil Kopernikov rukopis. V Krakove konal astronomické pozorovania, venoval sa matematike i mineralógii. V posledných rokoch sa živil iba astrológiou a medicínou. Zomrel v Košiciach, podľa niektorých prameňov 4. decembra 1574, podľa iných 4. decembra 1576.

</doc>
<doc id="21855" url="https://sk.wikipedia.org/wiki?curid=21855" title="Evžen Říman">
Evžen Říman

RNDr. Evžen Říman, CSc. (* 23. november 1897, Pustkovec – † 16. september 1983, Most) bol český fyzik, matematik a pedagóg.
Životopis.
Narodil sa 23. novembra v Pustkovci (okr. Nový Jičín). Študoval na gymnáziu v Opave (1913–1916). Absolvoval Prírodovedeckú fakultu v Prahe (1919–1923), kde získal titul RNDr. (1927). V roku 1960 vyštudoval tiež na Elektrotechnickej fakulte ČVUT a v roku 1967 obhájil titul kandidáta vied. 
Ako stredoškolský profesor matematiky a fyziky pôsobil v Nitre (1924–1929), Bratislave (1929–1940) a Prahe (1940–1952). V roku 1952–1970 bol odborným asistentom na Elektrotechnickej fakulte ČVUT. Súčasne na viacerých miestach učil matematiku a fyziku formou konzultácií pre poslucháčov diaľkového štúdia či kurzov – v podnikových inštitúciách ČSD, v Socialistickej akadémii a inde.
Je autorom učebníc fyziky, zbierok príkladov a príručiek na pomoc záujemcom o štúdium na vysokých školách technických. Napísal tiež "Úvod do kryptografie" (1966). V JČSMF organizoval rozmanité prednášky a pracoval tiež v časopise "Rozhledy matematicko-fyzikální". Viedol matematické a fyzikálne olympiády.
Zomrel 16. septembra 1983 v Moste.

</doc>
<doc id="21856" url="https://sk.wikipedia.org/wiki?curid=21856" title="Ľudovít Romsauer">
Ľudovít Romsauer

Prof. Ľudovít Romsauer (* 23. august 1879, Malacky – † 12. máj 1952, Budapešť, Maďarsko) bol maďarský matematik slovenského pôvodu.
Narodil sa v Malackách. Po absolvovaní bratislavskej reálky a vysokoškolských štúdií na budapeštianskej univerzite, resp. technike spočiatku vyučoval na gymnáziu v Sátoraljaújhelyi, neskôr na gymnáziu a na učiteľskom ústave v Budapešti. V r. 1903 – 1945 pôsobil na katedre deskriptívnej geometrie budapeštianskej techniky, prv ako asistent, od r. 1922 ako mimoriadny, neskôr ako riadny profesor (1924). V r. 1935 – 1937 bol dekanom fakulty stavebníctva. Vydal niekoľko učebníc a zbierok úloh z deskriptívnej geometrie a venoval sa aj projektívnej geometrii (doktorská dizertácia o krivkách 3. rádu – 1908). 
Zomrel 12. mája 1952 v Budapešti.

</doc>
<doc id="21857" url="https://sk.wikipedia.org/wiki?curid=21857" title="Karol Rovan">
Karol Rovan

Karol Rovan (* 11. november 1908, Nemčiňany – † 15. december 1982, Bratislava) bol slovenský pedagóg a matematik.
Narodil sa v Nemčiňanoch v okrese Nitra.
Štúdium na Karlovej univerzite v Prahe ukončil v roku 1930. Ako učiteľ pôsobil na rôznych pracoviskách v Piešťanoch, v Novom Meste nad Váhom, v Bratislave na ul. Červenej armády a Gymnáziu Jura Hronca. Značnú pozornosť venoval príprave študentov na matematickú olympiádu. V rokoch 1952 – 1953 bol členom ÚV MO. V rokoch 1968 – 1969 sa aktívne zúčastňoval na príprave vytvorenia Jednoty slovenských matematikov a fyzikov (JSMF). Pomáhal tiež vytvárať koncepciu práce novozaloženej Matematickej sekcie JSMF. V rokoch 1969 – 1971 bol jej prvým podpredsedom. Bol spoluzakladateľom Klubu stredoškolských profesorov matematiky v Bratislave (v roku 1967).
Bol spoluautorom stredoškolských učebníc, zbierok úloh z matematiky a pôsobil aj ako prekladateľ vydavateľstva ALFA. Externe prednášal dejiny matematiky na PF UK a viedol aj semináre na VŠE. Za jeho pedagogickú prácu bol mu udelený titul Zaslúžilý učiteľ. Druhou láskou prof. Rovana bola hudba. Už za pôsobenia v Piešťanoch venoval sa ochotníckemu divadlu a hudobnému súboru.
Zomrel 15. decembra 1982 v Bratislave.

</doc>
<doc id="21858" url="https://sk.wikipedia.org/wiki?curid=21858" title="Jozef Rovder">
Jozef Rovder

Doc. RNDr. Jozef Rovder, CSc. (* 25. august 1942, Uloža – † 19. apríl 1997, Bratislava) bol slovenský matematik.
Životopis.
Po maturite na JSŠ v Levoči študoval v rokoch 1959– 1964 na Prírodovedeckej fakulte Univerzity Komenského v Bratislave odbor matematika-fyzika, od tretieho ročníka špecializáciu aplikovaná matematika. Už tu ho zaujala teória diferenciálnych rovníc, vybral si ju za tému diplomovej práce a vedecky v nej pracoval celý život. 
Po skončení štúdia bol v rokoch 1964– 1967 interným ašpirantom Ústavu teórie merania SAV s pobytom na Katedre matematickej analýzy Prírodovedeckej fakulty UK v Bratislave ako školiacom pracovisku. R. 1968 obhájil kandidátsku dizertačnú prácu O istej triede nelineárnych diferenciálnych rovníc a získal vedeckú hodnosť kandidáta fyzikálno-matematických vied. V septembri 1967 nastúpil ako odborný asistent na Katedru matematiky a deskriptívnej geometrie Strojníckej fakulty SVŠT a zotrval tu do r. 1990. Pedagogicky pôsobil v oblasti matematickej analýzy (reálna, komplexná a numerická analýza), pravdepodobnosti a štatistiky, parciálnych diferenciálnych rovníc, teórie transformácií a i. Vyučoval v dennom, diaľkovom aj postgraduálnom štúdiu, venoval sa nadaným študentom a pripravoval ich na súťaže v rámci študentskej vedeckej a odbornej činnosti. Vo vedeckej oblasti publikoval práce najmä z teórie obyčajných diferenciálnych rovníc druhého a tretieho rádu. R. 1972 bol na trojmesačnom študijnom pobyte na univerzite v Readingu (Anglicko), kde spolupracoval s prof. F. M. Arscottom z univerzity v Manitobe (Winnipeg, Kanada). R. 1979 sa prácou Oscilačná teória a trojbodová okrajová úloha pre lineárnu diferenciálnu rovnicu tretieho rádu habilitoval na docenta v odbore matematická analýza. R. 1989 bol na dvojmesačnom pobyte u prof. R. Contiho na univerzite vo Florencii (Taliansko). Od 1. marca 1990 pracoval na Materiálovo-technologickej fakulte STU v Trnave, kde sa pričinil o vznik samostatnej katedry matematiky. R. 1991 sa stal jej prvým vedúcim. Od 1. marca 1993 pracoval na Katedre matematiky Fakulty hospodárskej informatiky Ekonomickej univerzity v Bratislave, kde sa významne podieľal na modernizácii učebných plánov a učebných osnov. Prednášal matematiku (v anglickom jazyku), teóriu rizika a za slovenskú stranu bol gestorom postgraduálneho kurzu Pokročilá aktuárska matematika a poistenie, ktorý organizačne v rámci projektu TEMPUS prebiehal za spolupráce s britskými inštitúciami. Od 1. júla 1996 bol vedúcim katedry matematiky. 
Viedol vedecké a odborné semináre, bol autorom skrípt z funkcií komplexnej premennej a spoluautorom skrípt Riešené príklady z matematiky. Vo vedeckej činnosti inklinoval k tematike známej školy akademika O. Borůvku, ktorá sa venuje najmä oscilatorickým a asymptotickým vlastnostiam a okrajovým úlohám obyčajných diferenciálnych rovníc. Publikoval 20 samostatných vedeckých prác v domácich i zahraničných časopisoch a vyše 20 ďalších odborných a výskumných prác. Vychoval niekoľko ašpirantov, vykonával rozsiahlu expertnú a recenznú činnosť, bol spoluriešiteľom výskumných úloh a riešiteľom grantových úloh. Svoje vedecké výsledky prezentoval na mnohých seminároch, konferenciách, sympóziách a školách doma i v zahraničí (Anglicko, Bulharsko, býv. ZSSR, Škótsko, Taliansko, Belgicko, Grécko). Bol členom Jednoty slovenských matematikov a fyzikov a pravidelným účastníkom jej konferencií v Jasnej pod Chopkom. R. 1987 mu bolo udelené Čestné uznanie SVŠT za jeho zásluhy o rozvoj SVŠT. 
Zomrel náhle 19. apríla 1997 v Bratislave.

</doc>
<doc id="21859" url="https://sk.wikipedia.org/wiki?curid=21859" title="Josef Sahánek">
Josef Sahánek

Josef Sahánek (* 18. február 1896, Praha – † 23. marec 1942, Mauthausen, Rakúsko) bol český fyzik.
Životopis.
Narodil sa v Prahe. Po maturite na vyššej reálke na Žižkove v r. 1914 sa zapísal na Filozofickú fakultu Karlovej univerzity, kde študoval matematiku a fyziku. V šk. roku 1917/1918 bol tiež riadnym poslucháčom štúdia poistnej matematiky na pražskej technike. Prvé tri roky po absolutóriu pôsobil ako asistent na technike v Brne. V tomto období získal spôsobilosť vyučovať matematiku a fyziku. V roku 1921 obhájil dizertáciu Denné variácie smeru vetra v Brne, za čo mu PFKU v Prahe udelila titul RNDr. V dvadsiatych rokoch bol asistentom Fyzikálneho ústavu PF Masarykovej univerzity v Brne ( 1921– 1927). 
Po dvoch rokoch pôsobenia na reálnom gymnáziu v Brne sa v roku 1929 stal na PFMU docentom experimentálnej fyziky na základe habilitačného spisu Výklad vzniku ultrakrátkych elektromagnetických vĺn v elektrónových lampách. Hoci už po smrti riaditeľa FÚ PF MU prof. Macků ( 1929) robil prednášky v zastúpení druhého profesora experimentálnej fyziky, profesorom fyziky, aj to iba nehonorovaným, sa stal až v r. 1934. Medzitým sa habilitoval na brnianskej technike ( 1934) a bol vymenovaný za docenta pre odbor technická fyzika. S účinnosťou od 1. júla 1938 bol dr. J. Sahánek menovaný mimoriadnym profesorom technickej fyziky na Vysokej škole technickej M. R. Štefánika v Košiciach. Po administratívnych a organizačných zmätkoch zavinených hlavne Viedenskou arbitrážou začal prednášať až na jeseň 1939. Krátko nato bol vymenovaný za profesora technickej fyziky a prednostu I. fyzikálneho ústavu brnianskej techniky, preto z Bratislavy odišiel. Lenže práve v deň, keď sa mal oficiálne ujať funkcie – 17. novembra 1939, nemecké úrady uzavreli české vysoké školy. Prof. Sahánek neodpovedal na neskoršie ponuky, aby sa vrátil na Slovensko a zostal v protektoráte. V roku 1942 zahynul v koncentračnom tábore. 
Hoci v prvom období pôsobenia na technike v Brne robil hlavne meteorologické pozorovania, stredobodom vedeckého záujmu prof. Sahánka bolo budenie ultrakrátkych elektromagnetických vĺn v elektrónových lampách. V tomto odbore dosiahol významné úspechy. Jeho hlavné práce boli v rokoch 1925– 1930 uverejnené v popredných odborných časopisoch, ako napríklad Physikalische Zeitschrift, a hojne sa citovali. Okupácia Čiech, zriadenie protektorátu a uzavretie českých vysokých škôl pretrhli sľubne sa rozvíjajúcu vedeckú dráhu niektorých českých fyzikov (napr. V. Kunzla, A. Vašíčka) a mnohí ďalší zaplatili daň najvyššiu. Popri prof. Záviškovi a prof. Dolejškovi medzi nich patril aj prof. Josef Sahánek. 

</doc>
<doc id="21860" url="https://sk.wikipedia.org/wiki?curid=21860" title="Ján Šajnovič">
Ján Šajnovič

Ján Šajnovič (* 12. máj 1733, Tordas, Maďarsko – † 4. máj 1785, Pešť) bol maďarský astronóm a jazykovedec.
Životopis.
Narodil sa v Tordasi. Stredoškolské štúdiá absolvoval v Győri a Budíne, v roku 1748 vstúpil do jezuitského rádu a v rokoch 1749– 1750 pôsobil ako učiteľ v Trenčíne, Bratislave a v Egeri.
Od roku 1751 študoval na trnavskej univerzite, kde absolvoval filozofické ročníky, neskôr sa venoval štúdiu teológie, matematiky a astronómie na univerzite vo Viedni. V rokoch 1758– 1760 bol asistentom Maximiliána Hella na astronomickom observatóriu vo Viedni, 1765– 1773 adjunktom univerzitnej hvezdárne v Trnave, od roku 1773 profesorom matematiky na kráľovskej akadémii v Budíne, po presťahovaní univerzity z Trnavy v roku 1777 zároveň adjunktom hvezdárne. V týchto funkciách prispieval do astronomických ročeniek daných observatórií a zúčastnil sa na ich redigovaní. V rokoch 1768– 1770 sa po boku M. Hella zúčastnil vedeckej expedície na ostrov Vardö v severnom Nórsku, ktorej prvoradým cieľom bolo pozorovanie prechodu Venuše pred slnečným diskom. Podrobnosti o tejto expedícii sa dozvedáme práve zo Šajnovičovho, neskôr aj publikovaného denníka, ktorý má mimoriadnu dokumentačnú hodnotu.
Počas expedície sa zúčastnil nielen astronomických, meteorologických a prírodovedných pozorovaní, ale venoval sa aj skúmaniu jazyka Laponcov v súvislosti s diskutovanou otázkou príslušnosti maďarčiny ku skupine ugrofínskych jazykov. V svojom diele "Demonstratio…" vydanom ešte počas expedície v Kodani (1770) ako prvý podal exaktný dôkaz príbuznosti týchto jazykov, čím sa stal zároveň priekopníkom porovnávacej jazykovedy. Bol autorom aj jednej menej významnej astronomickej príručky.
Zomrel 4. mája 1785 v Budapešti.

</doc>
<doc id="21861" url="https://sk.wikipedia.org/wiki?curid=21861" title="Jozef Šitko">
Jozef Šitko

Jozef Šitko (* 1776, Český Těšín – † 24. november 1833, Banská Štiavnica) bol slovenský inžinier, matematik a fyzik.
Životopis.
Po štúdiách filozofie, práva a matematiky na viedenskej univerzite vyučoval matematiku a fyziku na Východnej akadémii vo Viedni (1803 – 1837), neskôr fyziku na lýceu v Linzi (1807 – 1839). V rokoch 1809 – 1833 stál na čele katedry matematických vied na Banskej a lesníckej akadémii v Banskej Štiavnici. 
Najväčším prínosom jeho celoživotného inžinierskeho diela bolo zdokonalenie vodostĺpcových banských strojov, ktoré vďaka svojim vylepšeným parametrom dokázali konkurovať i parným strojom a zásadne ovplyvnili technický aj hospodársky vývoj celej štiavnickej banskej oblasti. Konštruoval aj iné banské stroje a zariadenia a navrhol niekoľko zlepšení i v úpravníctve. Jeho vynikajúce technické výsledky boli podmienené predovšetkým nevšednou erudíciou v hydrodynamike, vôbec fyzike a v neposlednom rade aj vo vyššej matematike. Okrem diel technického zamerania uverejnil aj niekoľko prác o rôznych fyzikálnych otázkach súvisiacich s konštruovaním parných strojov a iných technických zariadení. Už v druhom decéniu 19. storočia zaviedol nepovinné prednášky z diferenciálneho a integrálneho počtu na banskoštiavnickej akadémii, čo na technickej vysokej škole bolo priekopnícke aj v medzinárodnom meradle.

</doc>
<doc id="21862" url="https://sk.wikipedia.org/wiki?curid=21862" title="Ľudovít Schlesinger">
Ľudovít Schlesinger

Ľudovít (Ludwig) Schlesinger (* 1. november 1864, Trnava – † 15. december 1933, Giessen, Nemecko) bol nemecký matematik slovenského pôvodu.
Životopis.
Narodil sa v Trnave v židovskej rodine Bernarda Schlesingera a jeho manželky Reginy rodenej Oppenheim. 
Svoje vysokoškolské vzdelanie získal v Nemecku, na univerzitách v Heidelbergu (1882 – 1884) a v Berlíne (1884 – 1887), kde získal aj doktorát. 
Na berlínskej univerzite začal aj svoju vedeckú a pedagogickú dráhu, v r. 1889 získal titul docenta, o päť rokov neskôr profesora. V r. 1897 krátko pôsobil na univerzite v Bonne, ale ešte v tom istom roku prešiel na univerzitu v Kluži, kde potom pôsobil do r. 1910. Napokon v r. 1911 – 1930 bol profesorom matematiky na univerzite v Giessene, kde prežil aj svoje dôchodcovské roky. Pred nástupom Jura Hronca patril k najvýraznejším vedeckým osobnostiam–matematikom pôvodom zo Slovenska. Na univerzite v Kluži bol Hroncovým učiteľom, neskôr v Giessene jeho „Doktorvater“-om, ktorý mal na vedeckú orientáciu nestora slovenských matematikov určujúci vplyv. Sám bol autorom 6 matematických príručiek a monografií, viacerých skrípt, vyše 80 vedeckých štúdií v renomovaných periodikách a asi troch desiatok matematicko-historických prác.
Venoval sa najmä teórii diferenciálnych rovníc, kde okrem pôvodných čiastkových štúdií je osobitne významná jeho rozsiahla a uznávaná príručka Handbuch der Theorie der linearen Differentialgleichungen (Leipzig 1895, 1897 – 1898). V tejto oblasti nadväzoval na dielo E. Bekeho, C. F. Gaussa, E. Picarda, H. Poincaré, B. Riemanna a predovšetkým na práce svojho profesora, neskôr svokra, nemeckého matematika L. Fuchsa. V tomto smere bol pokračovateľom Fuchsovho a Schlesingerovho diela aj J. Hronec. O vývoji teórie lineárnych rovníc napísal Ľ. Schlesinger aj knižnú prácu (1909) a aktívne sa zapojil do systematického spracovania diela Jánosa a Farkasa Bolyaiovcov, neskôr aj Carla Friedricha Gaussa a Leonharda Eulera vrátane vydávania ich súborného diela. Viaceré jeho matematicko-historické výskumy sa stali východiskom odborných matematických štúdií. Venoval sa aj niektorým problémom teórie funkcií komplexnej premennej. Bol editorom a redaktorom časopisu "Journal für die reine und angewandte Mathematik", jedného z najznámejších nemeckých matematických časopisov.
Zomrel 16. decembra 1933 v Giessene.

</doc>
<doc id="21863" url="https://sk.wikipedia.org/wiki?curid=21863" title="Zdeněk Schneider">
Zdeněk Schneider

RNDr. Zdeněk Schneider, CSc. (* 20. december 1948, Bratislava – † 29. december 1997, Bratislava) bol slovenský matematik.
Životopis.
Narodil sa v Bratislave. Po maturite na SVŠ Vazovova v Bratislave študoval v rokoch 1966– 1971 na Prírodovedeckej fakulte Univerzity Komenského v Bratislave odbor matematika-fyzika, od 3. ročníka špecializáciu približné a numerické metódy. 
Po skončení štúdia pracoval rok ako programátor-analytik vo výpočtovom stredisku Prírodovedeckej fakulty UK, od r. 1972 ako asistent a odborný asistent tej istej fakulty. R. 1973 získal titul RNDr. a r. 1983 vedeckú hodnosť kandidáta fyzikálno-matematických vied. V máji 1989 prešiel úspešne habilitačným konaním v odbore numerická matematika na Matematicko-fyzikálnej fakulte UK v Bratislave. Reorganizáciou fakúlt a fakultných pracovísk sa r. 1980 ocitol na Matematicko-fyzikálnej fakulte UK a na katedre numerických a optimalizačných metód, kde zotrval do r. 1994, keď prešiel na katedru matematiky a deskriptívnej geometrie Stavebnej fakulty Slovenskej technickej univerzity v Bratislave. Na tomto pracovisku zostal až do svojej smrti.
Pedagogické pôsobenie Z. Schneidera na Prírodovedeckej a Matematicko-fyzikálnej fakulte UK sa sústreďovalo hlavne na numerické metódy v matematickej analýze a funkcionálnej analýze a na programovú realizáciu týchto metód vo výpočtovej technike. Osobitne intenzívne sa venoval využívaniu osobných počítačov v pedagogickom procese a v rutinnej numerickej praxi. V posledných rokoch svojho pôsobenia na uvedených fakultách a celý čas pobytu na Stavebnej fakulte STU prednášal aj v základnom kurze vysokoškolskej matematiky. Vo všetkých oblastiach svojej pedagogickej práce bol aj publikačne činný. Samostatne alebo v spoluautorstve vydal 5 titulov vysokoškolských učebných textov a bol aj spoluautorom učebnice numerickej matematiky, ktorá bola kompletne pripravená, ale z nejasných príčin nebola vydaná. Vedecky pracoval v oblasti numerického riešenia obyčajných diferenciálnych rovníc, a to spočiatku na riešení Cauchyho začiatočnej úlohy, neskôr na riešení nelineárnych okrajových úloh.
Rozsiahlu časť jeho vedeckovýskumnej práce zaberali mnohostranné aplikácie numerických a štatistických metód v medicínskych problémoch, v úlohách tvorby a ochrany životného prostredia, vo vybraných procesoch, v analýze a optimalizácii plánovania poľnohospodárskej produkcie, tvorby zisku, využívania priemyselných odpadov ap. Taktiež sa podieľal na príprave modelu optimálneho využitia počítačov v riadení a organizácii priemyselnej výroby. Významným podielom prispel k rozvoju spolupráce v oblasti numerickej matematiky medzi Univerzitou Komenského v Bratislave a Univerzitou Martina Luthera v Halle. Od konca sedemdesiatych rokov až do konca svojho pôsobenia na UK pravidelne každé dva roky absolvoval študijný a prednáškový pobyt na univerzite v Halle. Na dlhšom – štvormesačnom študijnom pobyte tam bol v r. 1984. Okrem týchto pravidelných zahraničných stykov absolvoval ešte polročný študijný pobyt v Banachovom centre vo Varšave v roku 1972 a štvormesačný študijný pobyt na Katolíckej univerzite v Louvain-la-Neuve v Belgicku 1992– 1993. 
Zomrel náhle a nečakane 29. decembra 1997 v Bratislave.

</doc>
<doc id="21864" url="https://sk.wikipedia.org/wiki?curid=21864" title="Augustín Scholtz">
Augustín Scholtz

Augustín Scholtz (* 21. júl 1844, Rudňany – † 8. máj 1916, Veszprém, Maďarsko) bol slovenský .
Narodil sa 21. júla 1844 v Rudňanoch. Gymnaziálne štúdiá absolvoval v Spišskej Novej Vsi, Rožňave a v Levoči, potom sa venoval štúdiu matematiky a fyziky, v roku 1863–1864 na viedenskej, 1864–1865 na berlínskej univerzite. Od roku 1865 bol profesorom, neskôr aj riaditeľom evanjelického gymnázia v Spišskej Novej Vsi, v roku 1871–1883 profesorom rovnakého gymnázia v Budapešti, začas riaditeľom aj tejto školy. V roku 1879 získal docentúru na budapeštianskej univerzite a začal tam prednášať. V roku 1884 sa stal profesorom a do svojho odchodu na dôchodok v roku 1909 pôsobil na katedre vyššej matematiky na univerzite v Budapešti. Spolu s Lorándom Eötvösom, Gyulom Königom a Jenö Hunyadym bol v roku 1885 zakladateľom prvého neformálneho spolku matematikov a fyzikov v Uhorsku, z ktorého o šesť rokov neskôr vyrástla celokrajinská Matematická a fyzikálna spoločnosť (Mathematikai és Physikai Társulat), ktorá mala celý rad členov aj zo Slovenska. Vedecky sa venoval predovšetkým riešeniu geometrických problémov pomocou determinantov. Je zaujímavé, že väčšinu svojich vedeckých štúdií, v ktorých sa nachádzajú aj výsledky registrované svetovou vedou, publikoval ešte ako gymnaziálny profesor v Budapešti. Vychádzal najmä z podnetov profesora budapeštianskej techniky Jenö Hunyadyho, absolventa matematických štúdií na nemeckých univerzitách, ktorý sám bol inšpirovaný dielom viacerých , medzi nimi Jacoba Steinera, Christiana Staudta a Augusta Ferdinanda Möbiusa. V Scholtzových štúdiách išlo najmä o algebrické skúmanie podmienok, pri ktorých šesť bodov leží na jednej kužeľosečke. Pri svojich úvahách používal determinanty a dokázal o nich pomocnú vetu, ktorá našla bohaté uplatnenie v teórii determinantov a je uvádzaná ako Hunyadyho–Scholtzova veta. Na Scholtzove výsledky, ktoré uverejňoval okrem maďarských periodík aj v Grunertovom Archíve a ďalších časopisoch, nadväzovali okrem samotného Jenö Hunyadyho a ďalších aj viacerí zahraniční odborníci ako Gustav Escherich, Thomas Muir, Ernesto Pascal a ďalší. Zomrel 8. mája 1916 vo Veszpréme v Maďarsku.

</doc>
<doc id="21865" url="https://sk.wikipedia.org/wiki?curid=21865" title="Ladislav Schramm">
Ladislav Schramm

Doc. Ladislav Schramm CSc. (* 25. jún 1920, Užhorod, Ukrajina – † 13. október 1980, Bratislava) bol slovenský matematik.
Životopis.
Stredoškolské štúdium ukončil roku 1938 na gymnáziu v Bratislave. Univerzitné štúdium – matematika, fyzika – absolvoval na Prírodovedeckej fakulte Slovenskej univerzity v Bratislave v r. 1942. 
Po celý čas svojej pedagogickej činnosti pôsobil v Bratislave. Do roku 1962 na obchodnej akadémii a na priemyselnej škole strojníckej; v rokoch 1954 – 1958 bol ústredným inšpektorom pre stredné a odborné školy. V rokoch 1962 – 1964 pôsobil na katedre matematiky a deskriptívnej geometrie Strojníckej fakulty SVŠT a od roku 1974 ako docent na katedre evidencie Vysokej školy ekonomickej. Je jedným z tých pedagógov, ktorý svoje odborné a metodicko-didaktické znalosti uplatnil aj v značnom počte vedeckých prác a pri tvorbe učebníc. Jeho vedecké publikácie a vysokoškolské učebné texty sú z oblasti výpočtovej techniky a informatiky aplikované na ekonomiku. Bol vedúcim autorského kolektívu značného počtu učebníc matematiky, fyziky a zbierok úloh pre stredné ekonomické školy. Je tiež autorom početných vedeckých článkov a statí publikovaných v odborných časopisoch. 
Svojou pedagogickou a publikačnou činnosťou sa značne podieľal na zvyšovaní úrovne matematiky v aplikácii na ekonomiku. 

</doc>
<doc id="21866" url="https://sk.wikipedia.org/wiki?curid=21866" title="Štefan Schwarz (matematik)">
Štefan Schwarz (matematik)

Štefan Schwarz (* 18. máj 1914, Nové Mesto nad Váhom – † 6. december 1996, Bratislava) bol slovenský matematik.
Životopis.
Narodil sa v Novom Meste nad Váhom. Po maturite r. 1932 na reformnom reálnom gymnáziu v rodnom meste vyštudoval v rokoch 1932–1936 matematiku a fyziku na Prírodovedeckej fakulte Karlovej univerzity v Prahe. Pod vedením prof. K. Petra vypracoval dizertačnú prácu, ktorá bola podkladom udelenia titulu RNDr. v roku 1939. 
Od 1. 10. 1937 bol asistentom matematického ústavu Karlovej univerzity v Prahe. V roku 1939 sa vrátil na Slovensko a od 1. 3. 1939 pôsobil na I. ústave matematiky Slovenskej vysokej školy technickej v Bratislave ako asistent, neskôr ako suplent. Od roku 1943 bol angažovaný aj na Prírodovedeckej fakulte Slovenskej univerzity v Bratislave. V novembri 1944 bol deportovaný do koncentračného tábora, ktorý bol oslobodený v apríli 1945. 
Po návrate prevzal od roku 1946 ako prednosta vedenie I. Ústavu matematiky na SVŠT. V tom istom roku sa habilitoval na Prírodovedeckej fakulte SU prácou Teória pologrúp z r. 1943. R. 1947 bol vymenovaný za mimoriadneho profesora na SVŠT. R. 1951 sa stal vedúcim celoškolskej katedry matematiky na SVŠT, z nej po reorganizácii roku 1961 vznikli katedry na jednotlivých fakultách. Na Elektrotechnickej fakulte SVŠT bol prof. Schwarz vedúcim katedry až do r. 1979. Členom-korešpondentom ČSAV sa stal r. 1952, akademikom r. 1960, v SAV bol akademikom od vzniku tejto inštitúcie r. 1953. V rokoch 1965–1970 bol predsedom SAV a podpredsedom ČSAV. V Matematickom ústave SAV bol od r. 1964 externým riaditeľom, v rokoch 1982–1988 interným riaditeľom. Na SVŠT pôsobil pedagogicky v rokoch 1939–1982.
Prednášal mnohé matematické disciplíny: základné kurzy pre technikov, diferenciálne rovnice, teória funkcií komplexnej premennej, matematická fyzika, špeciálne prednášky z algebry a ďalšie. V prvom desaťročí existencie Prírodovedeckej fakulty UK navštevovali jeho prednášky aj poslucháči tejto fakulty, pre ktorých konal aj špeciálnu výučbu. Bol vynikajúcim a obľúbeným prednášateľom, ktorý ovládal zriedkavé umenie podať aj najzložitejšie výsledky zrozumiteľným a prístupným spôsobom. Jeho vedecké semináre boli miestom výchovy nových vedeckých kádrov. Pod jeho vedením vyrástlo 20 kandidátov vied, medzi nimi J. Bosák, J. Eliáš, J. Gruska, J. Ivan, V. Kolibiarová, B. Riečan, Z. Riečanová a ďalší významní slovenskí matematici. Veľkej obľube sa tešili voľné prednášky pre absolventov a učiteľov SVŠT, ktoré jednak približovali poslucháčom nové výsledky moderných matematických disciplín, jednak zásluhou širokého rozhľadu prednášateľa otvárali rozsiahle perspektívy aplikácií matematiky. Vedecké dielo prof. Schwarza zahŕňa osem vydaní monografií a učebných textov, vyše stovky pôvodných vedeckých prác a zasahuje do takých disciplín, ako sú teória konečných polí, teória pologrúp, boolovské a stochastické matice, harmonická analýza a teória čísel. V teórii pologrúp zohral v svetových reláciách zakladateľskú rolu. Jeho teoretické výsledky našli uplatnenie v teórii automatov, teórii kódovania a kryptológie. Aplikovateľnosti jeho diela veľmi napomohol široký rozhľad v matematike a hlboké vzdelanie vo fyzikálnych a technických disciplínach, čo často dokumentoval aj v svojich prednáškach, keď použitie matematickej teórie demonštroval na príkladoch a problémoch z týchto oblastí. Dostával početné pozvania na zahraničné akcie a prednáškové pobyty, o. i. na dlhší prednáškový pobyt v USA. Odrazom jeho vedeckej aktivity bolo aj členstvo a predsedníctvo v mnohých riadiacich orgánoch vedy, redakčných radách popredných vedeckých a odborných časopisov. Bol spoluzakladateľom Matematicko-fyzikálneho časopisu SAV, ktorý sa transformáciou cez Matematický časopis na Mathematica Slovaca stal najvýznamnejším slovenským vedeckým matematickým časopisom, do r. 1990 stál na čele jeho redakčnej rady.
Ohlas jeho vedeckej, pedagogickej a organizačnej činnosti sa prejavil v početných vyznamenanich a oceneniach. Z najvýznamnejších hodno spomenúť Zlatú medailu SAV, Zlatú medailu UK, Zlatú medailu SVŠT, Zlatú čestnú plaketu ČSAV Za zásluhy o vedu a ľudstvo, Zlatú plaketu Bernarda Bolzana Za zásluhy o rozvoj matematických vied, čestnú plaketu C. F. Gaussa, Medailu J. A. Komenského, Zlatú čestnú plaketu Dionýza Štúra Za zásluhy v prírodných vedách a Národnú cenu SR. V aktívnej vedeckej práci a v kontaktoch s vedeckou komunitou zotrvával do posledných týždňov svojho života. 
Zomrel náhle 6. decembra 1996 v Bratislave.

</doc>
<doc id="21867" url="https://sk.wikipedia.org/wiki?curid=21867" title="Otto Schwartz">
Otto Schwartz

Otto Schwartz (* 29. september 1847, Bezdan, Srbsko – † 16. marec 1910, Banská Štiavnica) bol slovenský fyzik.
Životopis.
V rokoch 1865 – 1869 študoval na viedenskej univerzite matematiku a fyziku, neskôr tu dizertáciou z oblasti fyziky získal doktorát (1871).
Celý svoj aktívny život pôsobil na Banskej a lesníckej akadémii v Banskej Štiavnici: v rokoch 1869 – 1872 ako asistent, resp. adjunkt katedry fyziky a chémie a v rokoch 1872 – 1909 ako profesor a vedúci katedry matematiky. Patril k zakladateľom a najaktívnejším prednášateľom Banskoštiavnického lekárskeho a prírodovedného spolku. Vydal síce svoje prednášky z fyziky formou skrípt, ale vo fyzike ani matematike nebol vedecky aktívny, venoval sa najmä popularizácii novších fyzikálnych, najmä elektrotechnických objavov na pôde spolku a na stránkach rôznych periodík. Významné boli jeho dlhodobé klimatologické a meteorologické pozorovania a publikácie. Zapojil sa do vedeckého programu anglického Výboru pre výskum teplôt v podzemí a 38 rokov robil teplotné merania v banskoštiavnických baniach. Takmer štyri desaťročia robil aj meteorologické pozorovania v oblasti Banskej Štiavnice.

</doc>
<doc id="21868" url="https://sk.wikipedia.org/wiki?curid=21868" title="Viera Šimčisková">
Viera Šimčisková

Viera Šimčisková (rodená Stará; * 15. september 1904, Litomyšl – † 13. august 1997, Bratislava) bola česko-slovenská pedagogička a matematička.
Životopis.
Do roku 1927 študovala matematiku na Prírodovedeckej fakulte Karlovej univerzity v Prahe. V roku 19271934 učiteľka na gymnáziu v Příbrame. V roku 1934 prišla na Slovensko, učila na reálnom gymnáziu v Banskej Bystrici. Roku 1940 prišla do Bratislavy na dievčenské gymnázium na Dunajskej ulici. V rokoch 19451957 bola doma pri deťoch, v roku 1957 išla opäť do školy a až do roku 1975 pôsobila na Strednej škole na Novohradskej ulici (dnešné Gymnázium Jura Hronca). Starala sa o matematické talenty, prispievala do učebníc matematiky a veľmi úspešne pracovala v Matematickej olympiáde. Čestná členka Jednoty československých matematikov a fyzikov. Roku 1965 vyznamenaná medailou Jednoty československých matematikov a fyzikov, 1969 zaslúžilá učiteľka. V roku 1975 išla do dôchodku a ešte niekoľko rokov učila externe.

</doc>
<doc id="21869" url="https://sk.wikipedia.org/wiki?curid=21869" title="Zuzana Šimkovicová">
Zuzana Šimkovicová

RNDr. Zuzana Šimkovicová (rod. Hovorková) (* 10. december 1922, Očová – † 25. január 1983, Bratislava) bola slovenská pedagogička a fyzička.
Život.
V roku 19381939 študovala na gymnáziu vo Zvolene, 19391943 na Učiteľskej akadémii v Modre, kde i maturovala. V 19461948 absolvovala prípravku pre meštianske školy v Banskej Bystrici, Prírodovedeckú fakultu UK vyštudovala diaľkovo v roku 1958. Titul RNDr. obhájila na MFF UK v roku 1981. 
Ako učiteľka a neskôr stredoškolská profesorka pôsobila na rôznych miestach vo Valašskej Belej, Sucháni, Čavoji, Očovej, Bidovciach, Stupave a v Bratislave. V 19511982 učila na stredných školách v Bratislave (gymnázium J.Hronca). V neskoršom období sa ako vedúca predmetovej komisie fyziky zaslúžila sa o zavádzanie nových učebných metód a programov vo vyučovaní fyziky na stredných školách.
Venovala sa výchove talentov a individuálnej práci so študentmi. Mnohí z jej absolventov a žiakov sa stali úspešnými vedeckými pracovníkmi alebo pedagógmi.
Spoluzakladateľka Fyzikálnej olympiády, funkcionárka jej Krajského, neskôr Ústredného výboru. Členka Jednoty slovenských matematikov a fyzikov. Nositeľka viacerých pedagogických ocenení.

</doc>
<doc id="21870" url="https://sk.wikipedia.org/wiki?curid=21870" title="Alois Šmíd">
Alois Šmíd

Alois Šmíd (* 31. máj 1909, Luže – † 11. jún 1976, Pardubice) bol český pedagóg, matematik a fyzik.
Narodil sa 31. mája 1909 v Luži, okres Chrudim. Jeho otec bol stolárom. Matematiku a fyziku vyštudoval na Prírodovedeckej fakulte KU v Prahe. Po štúdiách nastúpil ako vychovávateľ a súkromný učiteľ ku dvom synom grófa Kinského na jeho zámku v Chlumci nad Cidlinou. V rokoch 1935– 1938 pôsobil na Učiteľskom ústave v Bánovciach nad Bebravou. Tu vyučoval matematiku a fyziku. Treba vyzdvihnúť, že za obdivuhodne krátky čas naučil sa pekne po slovensky. Bol vzorom v osobnej príprave na vyučovanie. Svojím prístupom k obom vyučovaným predmetom získaval si svojich žiakov, čo sa prejavilo, že ho viacerí nasledovali a venovali sa vysokoškolskému štúdiu matematiky a fyziky, napr. P. Baláž, F. Púchovský a mnohí ďalší. Z Bánoviec nad Bebravou prešiel v roku 1938 na učiteľský ústav v Ostrave. Po skončení vojny pôsobil kratší čas v Prahe, neskôr až do roku 1954 na gymnáziu v Příbrami. Tu sa v roku 1952 oženil a v 1953 sa mu narodil syn. Od roku 1954 učil na Strednej priemyselnej škole chemickej v Pardubiciach až do roku 1969. Na všetkých miestach, kde pôsobil, bol vždy hodnotený nielen ako výborný a svedomitý pedagóg, ale súčasne i ako čestný a dobrý človek. Zomrel 11. júna 1976 v Pardubiciach a pochovaný je na cintoríne v Mikuloviciach u Pardubic.

</doc>
<doc id="21871" url="https://sk.wikipedia.org/wiki?curid=21871" title="Bedřich Šofr">
Bedřich Šofr

Bedřich Šofr (* 14. september 1890, Rychnov nad Kněžnou† 12. február 1977, Banská Bystrica) bol český a . Známa osobnosť v pedagogickej praxi, autor učebníc matematiky a geometrie, angažoval sa v matematickej olympiáde aj ako metodik. Ochotnícky herec a organizátor ochotníckeho divadla. Propagátor všestrannej telovýchovy a športu.
Životopis.
Narodil sa 14. septembra 1890 v Rychnově nad Kněžnou. Po gymnaziálnych a univerzitných štúdiách odchádza v roku 1919 na Slovensko do Zlatých Moraviec. V roku 1920 prechádza na gymnázium do Banskej Bystrice, kde pôsobí ako profesor až do roku 1939. Po 20 rokoch pôsobenia v roku 1939 bol daný k dispozícii pražskej vláde. Prešiel do Hradca Králového. Po návrate profesor na iných stredných školách v Banskej Bystrici (od 1950) a na Strednej priemyselnej škole spojovej techniky v Banskej Bystrici (1953-1958). Aktívne sa zúčastňoval na rozvoji spoločenského života v Banskej Bystrici. V 20. rokoch spolupracoval na založení ochotníckeho Divadelného združenia v Banskej Bystrici, 1936 iniciátor samostatného detského divadelného združenia, po 1945 zakladateľ písomnej a fotografickej dokumentácie Divadelného súboru A. Sládkoviča pri PKO v Banskej Bystrici, rkp. (1971). Z jeho žiakov možno spomenúť Jána Cikkera, Karola L. Zachara, Ľudovíta Jakubóczyho a Petra Karvaša.
Roku 1923 zakladateľ ŠK Slávia Banská Bystrica, 1931 zvolený do Obecného zastupiteľstva v Banskej Bystrici.
Jubilejný zjazd Jednoty českých a slovenských matematikov a fyzikov (JČSMF) v Prahe v roku 1962 mu udelil čestné uznanie.
Je autorom publikácií "Geometrické konštrukcie metódou algebraickou" (Banská Bystrica, 1964), "Populárne o počte pravdepodobnosti" (Bratislava, 1967), "Euklidovské geometrické konštrukcie" (Bratislava 1976). 
Napísal trojdielne pamäti "Historie mého života". Toto dielo obsahuje množstvo informácií o živote mesta a zároveň vystihuje atmosféru doby. V archívoch sú zachované dvojdielne "Divadelné spomienky" (na roky 1919–1939). 
Stúpenec čes.-slov. vzájomnosti.

</doc>
<doc id="21872" url="https://sk.wikipedia.org/wiki?curid=21872" title="Emil Sokol">
Emil Sokol

Emil Sokol (* 20. január 1910, Čamovce – † november 1979, Prešov) bol slovenský fyzik a pedagóg.
Od roku 1964 do roku 1975 pôsobil na Katedre fyziky Pedagogickej fakulty UPJŠ v Prešove, v rokoch 1965 až 1967 ako vedúci katedry. Pracoval v oblasti didaktiky fyziky a výsledky publikoval v metodickom časopise. Bol autorom učebníc fyziky pre SVŠ a učebných textov pre poslucháčov Pedagogických fakúlt a okrem toho pracoval aj ako člen redakčnej rady časopisu "Fyzika ve škole". Bol predsedom krajského výboru Fyzikálnej olympiády vo Východoslovenskom kraji.

</doc>
<doc id="21873" url="https://sk.wikipedia.org/wiki?curid=21873" title="Július Šoltés">
Július Šoltés

RNDr. Július Šoltés (* 2. júl 1935, Tulčík – † 2. február 1990, Bratislava) bol slovenský pedagóg a fyzik.
Narodil sa v Tulčíku v okrese Prešov. Po absolvovaní vysokej školy pedagogickej, kombinácie matematika a fyzika, učil jeden rok na JSŠ v Liptovskom Mikuláši. Od 1. septembra 1959, odo dňa, kedy Gymnázium Jura Hronca v Bratislave vzniklo, až do svojej smrti bol verný tejto škole. Od vzniku Fyzikálnej olympiády v nej aktívne pôsobil. Nielen ako učiteľ, ktorého žiaci sa vracali z medzinárodných olympiád s medailami, ale aj ako organizátor, člen Krajského výboru FO v Bratislave. Angažoval sa v JSMF, bol členom ÚV JSMF a aktívne pôsobil vo Fyzikálnej terminologickej komisii SAV. Bol dlhoročným členom redakčnej rady časopisu Fyzika v škole, publikoval články s metodickou tematikou vo Fyzikálnych obzoroch a v Bratislavskom učiteľovi. Za svoju dlhoročnú činnosť pre JSMF bol v r. 1975 odmenený Pedagogickým vyznamenaním JSMF, pri výročí založenia FO v r. 1979 dostal Čestné uznanie JSMF a ÚV FO, za záslužnú činnosť fakultného učiteľa dostal Diplom dekana MFF. Písomne mu poďakoval minister školstva a primátor Bratislavy. V r. 1989 bol mu udelený titul Zaslúžilý učiteľ.
Zomrel 2. februára 1990 v Bratislave.

</doc>
<doc id="21874" url="https://sk.wikipedia.org/wiki?curid=21874" title="Pavol Šoltés">
Pavol Šoltés

Doc. RNDr. Pavol Šoltés, CSc. (* 1. január 1941, Hažlín – † 1. júl 1986, Košice) bol slovenský matematik a pedagóg.
Narodil sa 1. januára 1941 v Hažlíne, okr. Bardejov. Stredoškolské štúdium absolvoval v Bardejove, Prírodovedeckú fakultu UK v Bratislave, odbor aplikovaná matematika. Po skončení štúdia odchádza pracovať na práve založenú Prírodovedeckú fakultu UPJŠ v Košiciach. Vedeckú hodnosť kandidáta fyzikálno-matematických vied získal roku 1970 na PFUK v Bratislave. Docentom PF UPJŠ v odbore matematická analýza bol menovaný v roku 1973. V rokoch 1972 – 1985 vykonáva funkciu prodekana pre výchovnovzdelávaciu činnosť, v r. 1985 – 1986 funkciu dekana PF UPJŠ. Ako vysokoškolský učiteľ viedol cvičenia a prednášky z matematickej analýzy a z teórie rovníc. Jeho vedeckovýskumná činnosť bola zameraná na teóriu diferenciálnych rovníc. Publikačná činnosť zahrňuje viac ako 25 pôvodných vedeckých prác, ktoré sú často citované v prácach domácich i zahraničných matematikov. Na jeho podnet vznikol v Košiciach seminár z teórie diferenciálnych rovníc. V tomto odbore bol zároveň školiteľom a svojou činnosťou podstatne prispel k výchove mladých odborníkov na východnom Slovensku. S viacerými z nich publikoval spoločné vedecké práce. Bol členom komisií pre rigorózne skúšky, pre štátne záverečné skúšky a iných s celoštátnou pôsobnosťou. Významne sa angažoval pri obsahovej prestavbe štúdia prírodovedných predmetov. Zomrel 1. júla 1986 v Košiciach.

</doc>
<doc id="21875" url="https://sk.wikipedia.org/wiki?curid=21875" title="Jan Srb">
Jan Srb

Jan Srb (* 9. apríl 1898, Telč – † 22. február 1964, Bratislava) bol slovenský matematik českého pôvodu.
Životopis.
Narodil sa v Telči. Základnú školu a reálku vychodil v rodnom meste. Maturoval r. 1916. Dva roky strávil na bojiskách I. svetovej vojny. V rokoch 1919– 1924 študoval matematiku a deskriptívnu geometriu na Karlovej univerzite a ČVUT v Prahe. Od r. 1923 pôsobil 26 rokov ako profesor a riaditeľ na šiestich moravských gymnáziách a reálkach. Od r. 1949 účinkoval na Pedagogickej fakulte v Brne, kde získal doktorát (RNDr.) a r. 1950 bol vymenovaný za docenta. R. 1953 prešiel na Prírodovedeckú fakultu Slovenskej univerzity, kde sa stal r. 1958 profesorom a r. 1960 vedúcim novozaloženej katedry geometrie. Na tomto mieste zotrval až do svojej smrti. 
Vedecké dielo prof. Srba vyšlo z klasických tradícií českej syntetickej projektívnej a algebraickej geometrie. Zaoberal sa rozkladom určitých typov kolineácií na súčin harmonických homológií, riešením rozličných problémov nadkvadrík, rozšírením klasickej Pascalovej vety a špeciálnymi zobrazovacími metódami deskriptívnej geometrie v n-rozmernom afinnom a euklidovskom priestore. Zo zamýšľaného rozsiahleho cyklu podstatná časť práce zostala v rukopise nedokončená. Prof. Srb bol uznávaným odborníkom v metodike vyučovania matematiky a deskriptívnej geometrie na stredných a vysokých školách. Sám mnoho rokov tieto predmety vyučoval na gymnáziách a prednášal na vysokej škole. V medzivojnovom období bol členom zemskej skúšobnej komisie v Brne pre odborných učiteľov meštianských škôl, po II. svetovej vojne patril do kolektívu tvorcov prvých povojnových učebníc matematiky pod vedením akademika E. Čecha a bol jedným z prekladateľov sovietskej učebnice M. V. Bradisa Metodika vyučovania matematiky na stredných školách. Prof. Srb vychoval niekoľko ašpirantov a bol členom i predsedom rôznych vedeckých a odborných komisií. Na škole pôsobil v rozličných funkciách, o. i. bol prodekanom Prírodovedeckej fakulty Univerzity Komenského. Univerzita ocenila jeho zásluhy svojou zlatou medailou. Prof. Srb bol vyše 40 rokov členom JČSMF, pôsobil v nej v mnohých funkciách, naposledy v rokoch 1959– 1962 po smrti akademika J. Hronca viedol ako predseda celú organizáciu na Slovensku. JČSMF na svojom jubilejnom zjazde r. 1962 pri príležitosti 100. výročia svojho trvania vyznamenala prof. Srba svojou pamätnou medailou a udelila mu titul Čestného člena. Prof. Srb bol skromný, tolerantný, hlboko humanisticky založený učiteľ a človek s otcovským pomerom k mladším spolupracovníkom a obetavý vychovávateľ mladej učiteľskej generácie. Zomrel 22. februára 1964 v Bratislave.

</doc>
<doc id="21876" url="https://sk.wikipedia.org/wiki?curid=21876" title="Ján Štalmašek">
Ján Štalmašek

Doc. Ján Štalmašek (* 4. máj 1905, Žilina† 23. marec 1968, Bratislava) bol slovenský matematik.
Vzdelanie.
Študoval na reálnom gymnáziu v Žiline, v rokoch 19221927 študoval v Prahe na ČVUT a na Prírodovedeckej fakulte Karlovej univerzity. V roku 1962 sa stal docentom.
Bibliografia.
Vysokoškolské učebnice:
Stredoškolské učebnice a pomôcky:

</doc>
<doc id="21877" url="https://sk.wikipedia.org/wiki?curid=21877" title="Peter Štefan">
Peter Štefan

Peter Štefan, PhD. (* 1941, Bratislava, Slovensko – † 18. jún 1978, Tryfan, Wales, Spojené kráľovstvo) bol slovenský matematik, ktorý sa zaoberal predovšetkým dynamickými systémami a matematickou teóriou entropie.
Narodil sa v roku 1941 v Bratislave, kde aj maturoval. V roku 1965 absolvoval Karlovu univerzitu v Prahe a po ukončení štúdií na nej tri roky pracoval. V roku 1968 bol pozvaný na konferenciu o dynamických systémoch vo Warwicku. Po invázii vojsk Varšavskej zmluvy v roku 1968 emigroval do Veľkej Británie a v roku 1973 získal titul PhD. Pracoval v teórii regulácie a matematickej teórii entropie. Pôsobil na univerzitách v Manchestri, Bangore a Paríži.
Zahynul 18. júna 1978 počas horolezeckého výstupu na vrch Tryfan vo Walese.

</doc>
<doc id="21878" url="https://sk.wikipedia.org/wiki?curid=21878" title="Ladislav Šteffko">
Ladislav Šteffko

Ladislav Šteffko (* 11. február 1909, Odessa, Ruská ríša† 17. september 1981, Martin, Česko-Slovensko) bol slovenský matematik a pedagóg.
Po ukončení štúdia matematiky a deskriptívnej geometrie na Karlovej univerzite v Prahe pôsobil na gymnáziách vo Zvolene, Trnave, Košiciach, Prešove, Martine, Kláštore pod Znievom a v Turčianskych Tepliciach. Mimoriadnu pozornosť venoval talentovaným žiakom v matematike. Dostal vyznamenanie z ÚV MO, ÚV JČSMF i ÚV JSMF.

</doc>
<doc id="21879" url="https://sk.wikipedia.org/wiki?curid=21879" title="Aurel Stodola">
Aurel Stodola

Prof. Ing. a Bc. Aurel Bohuslav Stodola, Dr. h. c. (* 11. máj 1859, Liptovský Mikuláš – † 25. december 1942, Zürich, Švajčiarsko) bol slovenský fyzik, technik, zakladateľ teórie parných a plynových turbín.
Životopis.
Narodil sa 11. mája 1859 v Liptovskom Mikuláši, časti Vrbica-Hušták č. 26 (podľa vtedajšieho číslovania) do evanjelickej rodiny remeselníka Ondreja Stodolu a Anny, rod. Kováčovej. Ako dátum narodenia sa v literatúre uvádza 10. máj 1859, rodná matrika však jednoznačne uvádza ako deň narodenia až 11. mája. Týždeň po narodení dostal pri krste mená Aurel Bohuslav. Krstil ho evanjelický farár a známa postava slovenského národného hnutia Michal Miloslav Hodža. Druhé krstné meno bežne nepoužíval.
Štúdium.
V roku 1865 nastúpil do vrbisko-mikulášskej ev. školy v ktorej absolvoval štyri školské roky, po skončení ktorých ho otec poslal do obce Stráže pod Tatrami (dnes súčasť Popradu), aby sa zdokonalil v nemčine. Strednú školu začal navštevovať v Lučenci, neskôr v Kežmarku. Vedomosti si dopĺňal aj individuálnym vzdelávaním. Maturoval v Košiciach. Od roku 1876 študoval na technike v Budapešti, kde absolvoval dva semestre. V prvom ročníku dostal za svoje usilovné štúdium jednorazovú odmenu 300 zlatých.
V rokoch 1878 – 1881 študoval na mechanicko-technickom oddelení polytechniky v Zürichu. Štúdium skončil s vyznamenaním. Následne sedem mesiacov pracoval vo fabrike v Budapešti. V akademickom roku 1882/1883 študoval na vysokej škole technickej v Berlíne. V septembri 1883 bol štyri mesiace dobrovoľníkom v konštrukčnom ateliéri v Paríži, kde sa zdokonaľoval vo francúzštine, čo bola dôležitá súčasť pedagogického pôsobenia v Zürichu, na ktoré sa pripravoval. Individuálne študoval aj filozofické práce. Z Paríža cestoval do Anglicka a Holandska.
Od roku 1884 pôsobil v Prahe, v Českomoravskej strojárni, ale po krátkom čase prešiel do Strojárenskej spoločnosti Ruston a spol. Spočiatku prekresľoval technické výkresy. Od júla 1889 bol hlavným konštruktérom. V Rustonke získal praktické skúsenosti z navrhovania, montáže a testovania energetických strojov.
Zürich.
V roku 1892 prijal pozvanie za docenta na Vysokú školu technickú v Zürichu, na ktorej sa čoskoro stal profesorom (1893) a zostal tam pôsobiť až do svojho odchodu do dôchodku v roku 1929.
Prvú prednášku mal 23. 10. 1892 a zúčastnilo sa jej 80 poslucháčov. Tri roky po svojom príchode dostal súhlas na prípravu laboratória. Budovanie laboratória prebiehalo v rokoch 1897 - 1899 a umožnilo Aurelovi Stodolovi exaktne skúmať fyzikálne procesy a experimentovať.
V roku 1897 bol pozvaný na Medzinárodný kongres matematikov v Zürichu, kde predniesol aj príspevok. V roku 1900 bol pozvaný za porotcu na Svetovú výstavu v Paríži.
Udržiaval profesionálne a priateľské kontakty s mnohými významnými vedcami, medzi nimi aj s Albertom Einsteinom, ktorý si ho hlboko vážil. Informácia, ktorá sa vyskytuje v niektorých zdrojoch, že Einstein bol Stodolovym žiakom nie je pravdivá z jednoduchého dôvodu, že Einstein študoval na polytechnike iný odbor a predmety, ktoré vyučoval Stodola oficiálne nenavštevoval. Známy je gratulačný list, ktorý Einstein spolu s M. A. Bessom napísali Stodolovi, pri príležitosti jeho 70. narodenín. 
Jeho blízkym priateľom bol lekár, filozof a filantrop Albert Schweitzer. Aurel Stodola nabádal švajčiarskych podnikateľov na finančnú podporu pre Schweitzerovu nemocnicu v Afrike. Taktiež študoval jeho filozofické názory.
Po odchode na dôchodok vo veku 70 rokov skončil s pedagogickou činnosťou, ale naďalej vypracovával expertízy, posudky, podieľal sa na experimentoch a testovaniach. Vydal prácu zaoberajúcu sa filozofiou techniky. Pozorne študoval práce A. Einsteina a ešte ako 80 ročný navštevoval prednášky o najnovších výdobytkoch teoretickej fyziky.
Vedecká práca.
Vo svojej vedeckej činnosti sa zameriaval na oblasť teórie automat. regulácie strojov, položil vedecké základy projekcie a stavby parných a spaľovacích turbín. Pre paru vypočítal a aplikoval tzv. Mollierov entropický diagram, ktorý stále dopĺňal. Najväčšie úspechy dosiahol v odbore parných turbín a jeho výpočty a konštrukcie dali základ tomuto odvetviu strojárstva.
Bol konštruktérom tepelného čerpadla. Jeho tepelné čerpadlo z roku 1928 dodnes pracuje vo Švajčiarsku a vykuruje radnicu v Ženeve s odoberaním tepla z vody jazera (ide o uzavretý okruh).
Jeho vrcholné dielo "Die Dampfturbinen und ihre Aussichten als Wärmekraftmaschinen" vyšlo v Berlíne v roku 1903 a neskôr ho preložili do mnohých svetových jazykov. Postupne ho dopĺňal o nové poznatky a jeho šieste vydanie v roku 1924 malo už rozsah 1 142 strán. V roku 1922 vyšlo v Berlíne jeho ďalšie významné dielo "Dampf und Gas-Turbinen", v roku 1931 v Berlíne vyšlo "Gedanken zu einer Weltanschauung vom Standpunkte des Ingenieurs", ktoré prepracoval a vydal v Zürichu 1937 pod názvom "Die geheimnisvolle Naturweltanschauliche Betrachtung". 
Protetika.
Počas I. svetovej vojny došlo k obrovským stratám na životoch a nespočetným zraneniam. V tejto atmosfére prišiel A. Stodola s vlastnou koncepciou protézy. Spojil svoje úsilie s chirurgom Ferdinandom Sauerbruchom a spoločne skonštruovali v roku 1915 pohyblivú umelú ruku, tzv. Stodolovu. Stodola uprednostňoval využitie zvyšnej svalovej sily človeka pred vonkajším zdrojom energie. Na rovnakom princípe boli založené aj protézy chodidiel a nôh.
Filozofické názory.
Svoje filozofické názory vyložil v diele "Gedanken zu einer Weltanschauung vom Standpunkte des Ingenieurs" ("Úvahy k svetonázoru zo stanoviska inžiniera", Berlín, 1931). V ďalšom roku vyšlo v Berlíne druhé a tretie vydanie v prepracovanej verzii. V roku 1937 vyšlo v Zürichu štvrté a piate vydanie pod názvom "Die geheimnisvolle Naturweltanschauliche Betrachtung"  (Tajuplná príroda – úvahy o svetonázore). Vydania priebežne prepracovával. Monografia vzbudila veľký záujem, no nikdy nebola preložená do slovenského alebo českého jazyka. K dispozícií sú iba skromné štúdie napísané pred rokom 1989.
Autor v diele pristúpil k sociálnym, politickým a prírodno-filozofickým problémom obdobia v ktorom žil z pozície inžiniera. Zdôrazňoval významný vplyv techniky na rozvoj ľudskej civilizácie. Techniku prirovnáva k "„pulzujúcemu toku krvi, ktorá dodáva výživu celému materiálnemu životu“". Všímal si však aj protirečivosť  dôsledkov technického rozvoja a poukazuje na negatívne formy jeho využívania. Venoval sa negatívnym stránkam kapitalizmu a veľkú pozornosť venoval postaveniu robotníkov: "„Často zabúdame, že robotník a my inžinieri sme rovnako nenahraditeľné, rovnako podstatné články veľkého technického organizmu...“."
Podľa Stodolu pozitívny vzostup techniky má potenciál pozdvihnúť človeka a jeho existenciu na nový stupeň v ktorom vymiznú pozostatky otroctva a ubíjajúcej ťažkej fyzickej práce. Takto odbremenený človek bude môcť rozvíjať a kultivovať svoje mentálne a duševné schopnosti. Všímal si postupnú automatizáciu a mechanizáciu výrob a ich vzťah k zamestnanosti robotníckej triedy. Veľkú pozornosť venoval ekonomickým krízam. Uvedomoval si potrebu ekonomického plánovania. V závere knihy sa okrajovo venuje niektorým filozofickým kategóriám kauzalita a dobovým filozofickým a ideovým smerom (behaviorizmus, novopozitivizmus, psychoanalýza...). Vyzdvihol význam umenia v ľudskom živote. Vystúpil proti Malthusovej teórii boja o život.
Osobný život.
Svoj život podriadil predovšetkým vede, pedagogike a hudbe. Od bežných vecí a vecí mimo jeho hlavného záujmu sa snažil izolovať. Už v mladosti si vypracovával presné plány a denný časový rozvrh, podľa ktorých postupoval. Zahŕňali napríklad štúdium cudzích jazykov, čítanie klasickej literatúry a hru na klavíri. Jeho švajčiarska domácnosť bola podľa svedectiev návštevníkov veľmi skromná. Na prednášky a cvičenia chodil oblečený v čiernom obleku s tvrdým čiernym klobúkom. Pravidelne hrával na klavíri a organe. Predovšetkým skladby od Bacha, Beethovena, Mozarta a ďalších. V mladosti vystúpil spolu s väčšou spoločnosťou z Liptova na Kriváň. Jeho manželkou bola Darina Pálková, s ktorou sa zosobášil vo vrbicko-svätomikulášskom ev. kostole v roku 1887. Mal dve dcéry. Staršiu Elenu Annu, familiárne nazývanú Helena a mladšiu Oľgu. Aurel Stodola žil skromne a šetrne. Svoje úspory venoval podpore chudobnejších študentov a na rozvoj vedeckého poznania. Podľa informácií od jeho zaťa Curta Krauseho mu už ako dôchodcovi jedna z belgických strojární poukázala 60 000 frankov za poradnú činnosť. Peniaze dal ihneď k dispozícii „sociálnemu fondu na podporu vysokoškolákov“.
Ocenenia.
Mnohé svetové vedecké spoločnosti a univerzity mu udelili najvyššie vyznamenania a hodnosti. V roku 1901 ho menovali za čestného doktora Zürišskej univerzity, v roku 1905 mu vysoká škola technická v Hannoveri udelila titul Dr. Ing. h. c. a o štyri roky aj technika v Zürichu. V roku 1908 mu bolo udelené najvyššie vyznamenanie nemeckých inžinierov Grashofova medaila a v roku 1940 ho Anglicko odmenilo zlatou medailou Jamesa Watta. Čestný doktorát mu udelila aj Nemecká technika v Brne a v roku 1929 i pražské České vysoké učení technické. Bol tiež členom korešpondentom Francúzskej akadémie vied. Zomrel 25. decembra 1942 v Zürichu. Od roku 1989 je pochovaný v Liptovskom Mikuláši.
Na počesť A. Stodolu je pomenovaná planétka 3981 Stodola.
Pri príležitosti jeho výročia vyhlásila STU rok 2009 Rokom Aurela Stodolu.
Národná banka Slovenska vydala v tejto súvislosti historicky prvú zberateľskú euromincu Slovenska s podobizňou tohoto slovenského vedca svetového mena. Nominálna hodnota striebornej mince je 10 eur. Minca má štatút zákonného platidla, ale iba na Slovensku.
Rodina.
zdroj:

</doc>
<doc id="21880" url="https://sk.wikipedia.org/wiki?curid=21880" title="Ján Štohl">
Ján Štohl

RNDr. Ján Štohl, DrSc. (* 26. júl 1932, Pezinok† 21. marec 1993, Pezinok) bol slovenský astronóm.
Život.
Narodil sa 26. júla 1932 na Cajle (dnes Cajlanská ulica v Pezinku). Vysokoškolské štúdium ukončil roku 1956 na Karlovej univerzite v Prahe na špecializácii astronómia.
Po promócii nastúpil do Astronomického ústavu Slovenskej akadémie vied (SAV), kde začal pracovať v oddelení medziplanetárnej hmoty v Bratislave. Titul kandidáta vied získal na Astronomickom ústave Česko-slovenskej akadémie vied (ČSAV) (1966). Hneď nato absolvoval dvojročný študijný pobyt v Herzbergovom ústave v Ottawe u známeho odborníka na meteorickú astronómiu dr. P. M. Millmana. V roku 1988 obhájil doktorskú dizertačnú prácu. Už predtým nastúpil do funkcie vedúceho oddelenia medziplanetárnej hmoty AÚ SAV a pôsobil v nej do roku 1989, keď ho zvolili za riaditeľa Astronomického ústavu. Vedenia sa vzdal v roku 1992, lebo sa stal členom predsedníctva SAV a krátko na to aj 1. podpredsedom SAV. Zastával tiež funkciu tajomníka Vedeckého kolégia SAV pre vedy o Zemi a vesmíre (1971– 1986) a tajomníka SAV pre program Interkozmos. Dve volebné obdobia stál na čele Slovenskej astronomickej spoločnosti pri SAV (1980– 1986), ktorú v roku 1959 zakladal spolu s ďalšími nadšencami. Popritom stále pracoval v redakčných radách viacerých časopisov.
Svoju vedeckú dráhu začal Ján Štohl v stelárnej astronómii – skúmal premenné hviezdy. Neskôr ho zaujala meteorická astronómia, hlavne výskum meteoroidov a ich genetického súvisu s kométami a asteroidmi. Napríklad dokázal, že rozloženie geocentrických radiantov sporadických meteorov má silnú ročnú variáciu, čo má závažné dôsledky pre poznanie štruktúry sústav meteoritov. Zistil tiež, že prevažná väčšina meteorov s registrovanými hyperbolickými dráhami sa v skutočnosti pohybuje po eliptických dráhach, teda že tieto objekty sú riadnymi členmi slnečnej sústavy. V posledných rokoch hľadal genetický súvis medzi krátkoperiodickými meteorickými rojmi a niektorými asteroidmi typu Apollo, približujúcimi sa k dráhe Zeme. Za výsledky, ktoré dosiahol, sa mu dostalo širokého uznania medzinárodnej vedeckej komunity. Od roku 1970 bol členom komisie Meteory a medziplanetárny prach Medzinárodnej astronomickej únie. Tri razy ho zvolili za člena výkonného výboru komisie, v rokoch 1988–91 bol jej viceprezidentom a od roku 1991 prezidentom. Treba spomenúť aj rozsiahlu popularizačnú činnosť dr. J. Štohla. Keďže mal bohaté vedomosti a vynikajúci prednes, jeho prednášky boli pútavé a lákavé. Napísal tiež viacero kníh: "K horizontom vesmíru", Zo života hviezd, Encyklopédia astronómie (1987) (spolu s Dr. Antonom Hajdukom). Dr. Ján Štohl, DrSc. patril k zakladateľskej generácii slovenských astronómov a latku kvality slovenskej astronómie i jej úspešnosti v zahraničí postavil veľmi vysoko. Zomrel 21. marca 1993 v Pezinku.
Mal dvoch synov a 5 vnúčat. 
Na jeho počesť je pomenovaná planétka (3715) Štohl.

</doc>
<doc id="21881" url="https://sk.wikipedia.org/wiki?curid=21881" title="Ondrej Strečko (matematik)">
Ondrej Strečko (matematik)

Prof. RNDr. Ondrej Strečko, CSc. (* 25. marec 1928, Lupoč – † 2. január 1991, Prešov) bol slovenský matematik.
Životopis.
Po základnej škole vychodil meštianku v Zvolenskej Slatine, Obchodnú akadémiu v Banskej Bystrici a gymnázium v Lučenci. Po maturite v r. 19481952 študoval matematiku a filozofiu na Prírodovedeckej fakulte SU (teraz UK) v Bratislave. Pedagogickú činnosť začína v r. 1952 vo Zvolene (VŠLD), v tom istom roku odiŝiel na Pedagogickú fakultu UPJŠ v Prešove, kde pôsobil až do svojej smrti. Vo veľkej miere sa pričinil o výchovnovzdelávací proces i odborné poslanie katedry matematiky ako jej člen, tajomník a viac ako 20 rokov jej vedúci.
Jeho odborná činnosť bola zameraná na teóriu a aplikácie nomografických metód. Výsledkom je 6 pôvodných vedeckých prác, kniha "Desať kapitol z numerických, grafických a iných metód". Bol zapojený do základného výskumu v tomto odbore. V r. 1969 na Matematickom ústave Československej akadémie vied v Prahe získal hodnosť kandidáta fyzikálno-matematických vied. Od r. 1970 bol docentom, v r. 1980 bol menovaný profesorom. Zohral veľkú úlohu pri výchove a vzdelávaní učiteľov matematiky, v r. 1985 založil školiace pracovisko pre výchovu vedeckých ašpirantov v odbore Teória vyučovania. Napísal viaceré učebné texty a príručky ako aj odborné články, vypracoval mnohé recenzie prác z odboru num. metód aj teórie vyučovania. Dve funkčné obdobia bol prodekanom, neskôr (od r. 1980) dekanom. Bol člen mnohých komisií a rád. Založil v Prešove pobočku JSMF a vyše 20 rokov bol jej predsedom. Bol aj člen ÚV JSMF, nositeľom vyznamenania Zaslúžilý člen Jednoty ( 1972) a viacerých čestných uznaní a ocenení. Jeho syn docent PaedDr. Vladimír Strečko, CSc. je taktiež matematik pôsobiaci na Katedre Matematiky, fyziky a informatiky FHPV PU v Prešove.

</doc>
<doc id="21882" url="https://sk.wikipedia.org/wiki?curid=21882" title="Jozef Šucha">
Jozef Šucha

Jozef Šucha (* 30. január 1912, Brusno – † 29. január 1997, Bratislava) bol slovenský pedagóg a fyzik.
Narodil sa 30. januára 1912 v Brusne. Ako riaditeľ školy najdlhšie pôsobil v Bratislave, ZDŠ Teplická ul. Bol významným priekopníkom svojpomocnej výroby učebných pomôcok a ich používania pri vyučovaní fyziky. Inštruktáže konal nielen v Bratislave, ale aj v iných mestách Slovenska, ba aj v Prahe. Napísal knihu Príručka k rozkladnému transformátoru – obsahuje 180 pokusov z elektriny a magnetizmu. Spolupracoval pri vydaní publikácií: JSMF – vznik – poslanie – činnosť, Matematici, fyzici a astronómovia na Slovensku. Získal vyznamenania: r. 1971 Zaslúžilý učiteľ, r. 1972 a 1975 Za vynikajúcu pedagogickú prácu, r. 1987 Čestný člen JSMF. Zomrel 29. januára 1997 v Bratislave.

</doc>
<doc id="21883" url="https://sk.wikipedia.org/wiki?curid=21883" title="Štefan Šujan">
Štefan Šujan

RNDr. Štefan Šujan, CSc. (* 11. máj 1947, Bratislava – † 19. január 1985, Dubna, Rusko) bol slovenský matematik.
Životopis.
Narodil sa v Bratislave. Tu v rokoch 1962– 1965 študoval na SVŠ a v r. 1965– 1970 na Prírodovedeckej fakulte UK v Bratislave. R. 1974 RNDr., 1977 CSc. 
R. 1969– 1970 asistent na Katedre numerickej matematiky a matematickej štatistiky Prírodovedeckej fakulty UK. Obhájil kandidátsku dizertáciu Číselné charakteristiky aditívnych zdrojov informácie. Od r. 1979 samostatný vedecký pracovník v Ústave merania a meracej techniky Centra elektro-fyzikálneho výskumu SAV v Bratislave, súčasne v r. 1978 – 1983 absolvoval študijné a pracovné pobyty na vedeckých pracoviskách v Taliansku, Rakúsku, Nemecku a vo Švédsku, v r. 1983– 1985 v Spojenom ústave jadrových výskumov v Dubne v ZSSR. Priekopník metód teórie informácie na Slovensku. 
Vo vedecko-výskumnej práci sa spočiatku venoval neparametrickým metódam matematickej štatistiky a neskôr kódovacím problémom a ergodickej teórii v teórii informácie a biomatematikou. Zaoberal sa kódovacími vetami pre abstraktné zdroje a kanály a s nimi súvisiacimi kódovacími vetami v ergodickej teórii. Odvodil kódovacie vety pre určité typy kanálov s konečným počtom ergodických asymptoticky stredných stacionárnych zložiek, čím rozšíril dovtedajšie výsledky Fontanu, Graya a Kieffera v tejto oblasti. Zovšeobecnil Ornsteinovu vetu o izomorfizme z prípadu stacionárnych, ergodických konečne určených procesov na prípad stacionárnych neergodických procesov s konečne určenými ergodickými zložkami. Podobné zovšeobecnenia urobil pre Thouvenotovu vetu o relatívnom izomorfizme, v oblasti viet o generátoroch rozšíril Kolmogorovovu vetu z prípadu jednoduchej transformácie zachovávajúcej mieru na prípad Abelovej grupy takýchto transformácií, podobný výsledok získal aj pre Kriegerovu vetu o generátoroch. Preskúmal zložité súvislosti medzi teóriou informácie a ergodickou teóriou, študoval univerzálne metódy reprezentácie dynamických systémov, čím zasiahol aj do biomatematických výskumov v úzkej spolupráci s K. Smítalovou a P. Brunovským. Jeho práce mali široký medzinárodný ohlas, pozývali ho viaceré renomované pracoviská v zahraničí, napr. na University of Missouri v USA. Jeho prístup k teórii kódovania zaujal aj koncern IBM pre konštrukciu nových počítačových systémov. Od r. 1983 pracoval v Laboratóriu teoretickej fyziky v Dubne. Tu vypracoval teoretický model spracovania informácie z experimentov vo fyzike elementárnych častíc a matematický model geometrie náhodných faktorov. V celkom novej formulácii vypracoval riešenie Lorenzovej rovnice. Originálne výsledky získal aj vo výskume matematických modelov čistých a heterofázových dynamických systémov a povahy fluktuácií v nich. Syntézou poznatkov uvedených výskumov bola predpokladaná doktorská dizertácia Entropies Revisited, ktorá zostala v rukopise. Počas pôsobenia v ZSSR nadviazal spoluprácu s matematikmi z Moskovskej štátnej univerzity a Ústavu problémov prenosu informácie Akadémie vied ZSSR. 
Napísal 2 monografie: "Stochastičnost v dinamičeskich sistemach" (Dubna 1986), "Dynamické modely biologických spoločenstiev" (Bratislava 1989 s K. Smítalovou). Je autorom vysokoškolskej učebnice Základné poznatky štatistickej teórie odhadu (Bratislava 1975 s L. Kubáčkom). Zverejnil 32 vedeckých článkov, z nich 8 najrozsiahlejších štúdií uverejnil v odbornom časopise Kybernetika. Zhotovil viacero vedeckovýskumných správ a predniesol veľa príspevkov na domácich i medzinárodných konferenciách. 
Bol aktívnym športovcom, v r. 1972– 1973 člen čs. reprezentačného družstva a rozhodca II. triedy v orientačnom behu. Spolupracoval so SÚV ČSZTV pri organizovaní pretekov v tejto disciplíne prípravou náročných kartografických podkladov. Člen komisie pre zahraničné styky a terminologickej komisie Jednoty slovenských matematikov a fyzikov pre matematiku, tajomník komisie pre biomatematiku pri Predsedníctve SAV. 
Zomrel 19. januára 1985 v Dubne, ZSSR.

</doc>
<doc id="21884" url="https://sk.wikipedia.org/wiki?curid=21884" title="Pavel Šulek">
Pavel Šulek

RNDr. Pavel Šulek, CSc. (* 2. december 1935, Beluša – † 20. január 1987, Bratislava) bol slovenský fyzik.
Narodil sa v Beluši v okrese Púchov. Fyziku a matematiku študoval na Fakulte prírodných vied VŠP v Bratislave (1953– 1957). Neskôr vyštudoval popri zamestnaní odbor Pravdepodobnosť a matematická štatistika na PFUK (1978). Tu získal doktorát prírodných vied (1968) a v r. 1979 aj hodnosť kandidáta vied, hoci kandidátsku dizertáciu odovzdal už v roku 1971. V roku 1957 nastúpil ako asistent na svojej alma mater. Po jej zrušení (1959) prešiel na PFUK, kde sa v roku 1961 stal členom novovytvorenej Katedry jadrovej fyziky. Absolvoval dlhodobý pracovný pobyt v SÚJV Dubna v ZSSR (1964– 1972). Tu bol v rámci previerok vylúčený z KSČ, pretože ako predseda straníckej organizácie odmietol presadiť zrušenie rezolúcií proti okupácii ČSSR a za oslobodenie A. Dubčeka. Po návrate bol preradený ako odborný pracovník na Katedru všeobecnej fyziky, kde pracoval až do svojho predčasného skonu.
Venoval sa röntgenovej štruktúrnej analýze, ale po prechode na PFUK sa začal zaoberať jadrovou fyzikou. V SÚJV Dubna pracoval v skupine, ktorá hľadala tzv. Diracov monopól. Venoval sa vývoju metód na výpočet apochromatických optických sústav pre Čerenkovove počítače. Za práce venované simulácii experimentu metódou Monte Carlo získal so spoluautormi 2. cenu SÚJV (1970). Je tiež spoluautorom patentu "Zariadenie na hľadanie magnetických nábojov na urýchľovači nabitých častíc" (1971). Zomrel 20. januára 1987 v Bratislave.

</doc>
<doc id="21885" url="https://sk.wikipedia.org/wiki?curid=21885" title="Ján Šumný">
Ján Šumný

Ján Šumný (* 13. august 1901, Bobot† máj 1981, Zlaté Moravce) bol slovenský pedagóg a matematik.
Životopis.
Pôsobil na gymnáziách v Zlatých Moravciach, Berehove, Nových Zámkoch, Martine, na obchodnej akadémii v Banskej Bystrici a opäť na gymnáziu v Zlatých Moravciach. Bol uznávaným metodikom vyučovania matematiky. Sledoval, praxou a publikáciami spoluvytváral pokrok v tejto disciplíne a sprostredkoval ho prednáškami na vedeckých a metodických podujatiach v rámci činnosti pobočky JSMF v Nitre. 
V druhom predmete svojej aprobácie – v chémii – bol autorom učebnice pre gymnáziá a učebno-metodickej príručky pre maturantov. Bol nositeľom vyznamenania za vynikajúcu pedagogickú prácu od ÚV JČSMF a ÚV JSMF (1965) a Zlatej medaily J. A. Komenského (1970).

</doc>
<doc id="21886" url="https://sk.wikipedia.org/wiki?curid=21886" title="Peter Svätokrížny">
Peter Svätokrížny

Doc. RNDr. Ing. Peter Svätokrížny, CSc. (* 22. jún 1917, Cabaj pri Nitre – † 15. november 1986) bol slovenský matematik.
Narodil sa 22. júna 1917 v Cabaji pri Nitre. Zmaturoval s vyznamenaním na štátnom reálnom gymnáziu v Ružomberku v roku 1938. Potom začal štúdium teológie, z ktorého však prešiel na Prírodovedeckú fakultu v Brne a neskôr v Bratislave, ktoré ukončil v roku 1944.
V roku 1952 získal titul RNDr. na PriF UK v Bratislave. V roku 1966 dosiahol titul Ing. na VŠE v Bratislave, v r. 1968 sa habilitoval na docenta a v r. 1969 sa stal kandidátom ekonomických vied.
Svoju pedagogickú prax začínal na gymnáziu v Bratislave. Neskôr pôsobil na gymnáziu v Nitre, kde sa stal v r. 1949 riaditeľom. Od r. 1946 do 1953 prednášal externe na Pedagogickej a Prírodovedeckej fakulte UK. V rokoch 19531959 bol odborným asistentom Katedry matematiky na Vysokej škole pedagogickej v Bratislave, v rokoch 19591961 pôsobil na Prírodovedeckej fakulte UK. Od roku 1961 až do odchodu do dôchodku v r. 1982 pôsobil na Katedre matematiky VŠE v Bratislave, v rokoch 1966 až 1973 ako jej vedúci.
Vedecky a odborne sa prezentoval mnohými prácami, najmä z oblasti algebry. Bol autorom desiatok vysokoškolských skrípt, štyroch vysokoškolských učebníc a viacerých článkov vo vedeckých a odborných časopisoch. Na VŠE položil základy odbornej literatúry v predmete matematika, pričinil sa o značný rozsah výučby matematiky a jej aplikácií v ekonomických disciplínach.
Bol členom viacerých vedeckých rád, štátnych a habilitačných komisií. Počas svojho plodného života vychoval stovky učiteľov, inžinierov a ďalších akademicky vzdelaných odborníkov, ktorým odovzdal štafetu vzdelania a múdrosti. Bol človekom so vzácnym vzťahom k ľuďom a ich problémom. Vyznačoval sa veľkou pracovitosťou, absolútnou pamäťou, dobrým srdcom a veselou mysľou. Doc. P. Svätokrížny sa významne zaslúžil pri príprave budúcich ekonómov. Zomrel 15. novembra 1986, pochovaný je v rodnom Cabaji.

</doc>
<doc id="21887" url="https://sk.wikipedia.org/wiki?curid=21887" title="Viktor Svitek">
Viktor Svitek

Prof. RNDr. Viktor Svitek (* 22. apríl 1908, Dohňany – † 13. jún 1971, Bratislava) bol slovenský matematik.
Životopis.
Narodil sa v Dohňanoch v okrese Považská Bystrica. Na reálku v Žiline sa dostal až po I. svetovej vojne. Po maturite v roku 1928 študoval matematiku a deskriptívnu geometriu na Karlovej univerzite a na ČVUT v Prahe. Absolvoval aj trojročný kurz poisťovacej matematiky.
Po skončení vojenskej služby pôsobil od r. 1936 ako profesor na gymnáziách v Lučenci, Žiline a Bratislave. Od r. 1943 prednášal ako honorovaný docent niektoré geometrické disciplíny na Prírodovedeckej fakulte Slovenskej univerzity v Bratislave. V povojnových rokoch pôsobil na pedagogickej fakulte, kde bol profesorom, od r. 1947 vedúcim matematického ústavu. Po celý čas existencie Vysokej školy pedagogickej v Bratislave v rokoch 19531959 bol na jej fakulte prírodných vied vedúcim katedry matematiky a jedno funkčné obdobie aj prodekanom. Ako externý učiteľ sa zaslúžil aj o rozvoj pedagogických fakúlt v Nitre a Trnave. Od r. 1959 až do smrti bol pracovníkom katedry matematiky (od r. 1960 katedry geometrie) Prírodovedeckej fakulty Univerzity Komenského. V školskom roku 19691970 bol prodekanom tejto fakulty.
Vo vedeckej práci sa zaoberal syntetickými aj algebraickými metódami projektívnej a deskriptívnej geometrie, špeciálne projektívno-geometrickým prístupom k štúdiu kriviek a plôch. Okrem časopiseckých publikácií vydal monografiu Nové riešenie kriviek a plôch. V dizertačnej práci obhájenej r. 1942 a neskôr v päťdesiatych rokoch sa zaoberal premietacími metódami vo viacrozmerných priestoroch. V poslednom období svojho života sa venoval fundamentálnym problémom elementárnej geometrie, ktoré zhrnul v monografii Logické základy geometrie. Napísal celý rad učebných textov z rôznych geometrických disciplín. Prof. Svitek bol oduševneným pedagógom, ktorý vychoval niekoľko generácií učiteľov matematiky a deskriptívnej geometrie pre stredné školy na Slovensku. Vynikal v projektívnej geometrii, v ktorej rozsah jeho vedomostí a zručnosť v aplikáciách boli obdivuhodné. Vychoval niekoľko úspešných ašpirantov a bol činný ako člen i predseda v niekoľkých komisiách. Bol dlhoročným funkcionárom mnohých odborných a poradných orgánov od úrovne školy až po ministerstvo včítane orgánov verejnej správy a národných výborov. Záslužná práca prof. Sviteka bola ocenená vyznamenaniami vysokých škôl a verejných inštitúcií. V JČSMF bol členom v ústrednom výbore JSMF a predsedom pobočky v Bratislave. 
Zomrel 13. júna 1971 v Bratislave.

</doc>
<doc id="21888" url="https://sk.wikipedia.org/wiki?curid=21888" title="Milič Sypták">
Milič Sypták

Doc. RNDr. Milič Sypták (* 22. marec 1907, Prusinovice – † 3. december 1983, Brno) bol český matematik.
Narodil sa 22. marca 1907 v Prusinoviciach. Pochádzal z rodiny evanjelického kňaza. Základnú školu vychodil v rodnej obci, reálne gymnázium v Holešove, kde r. 1925 maturoval. Štúdium matematiky a deskriptívnej geometrie absolvoval r. 1929 na brnenskej univerzite a technike. V rokoch 1930– 1932 pôsobil u prof. L. Seiferta na univerzite v Brne, potom bol kratší čas učiteľom meštianskej školy vo Zvolene. V rokoch 1933– 1938 bol asistentom prof. J. Hronca na brnenskej technike a po odchode prof. Hronca na Slovensko suploval jeho prednášky až do násilného uzavretia českých vysokých škôl nacistami. Za okupácie pôsobil ako profesor na reálnom gymnáziu v Novom Městě na Moravě a na priemyselnej škole v Hradci Králové. Po oslobodení sa na podnet akademika E. Čecha vrátil do Brna na pedagogickú fakultu, odkiaľ r. 1949 externe a od r. 1950 natrvalo prešiel na Prírodovedeckú fakultu Slovenskej univerzity v Bratislave. Tu pracoval na katedre matematiky a na katedre geometrie, na ktorej bol v rokoch 1964– 1970 vedúcim. Zameranie vedeckej činnosti doc. Syptáka výrazne ovplyvnili tri významné osobnosti československej matematiky – akademici E. Čech, O. Borůvka a J. Hronec. Na podnet O. Borůvku sa venoval štúdiu diferenciálnej geometrie špeciálnych kriviek v p-rozmernom euklidovskom priestore. Prvé dve práce o nadkružniciach a nadskrutovniciach boli uverejnené v Comptes Rendus v Paríži. Aj úspešná doktorská dizertácia (RNDr.) z r. 1934 sa zaoberá touto tematikou. Rozvinutím problematiky boli výsledky o zovšeobecnených nadkružniciach a nadskrutovniciach, evolventách nadkružníc a logaritmických a mocninových špirálach. Počas pôsobenia na brnenskej technike bol stálym účastníkom chýrneho Čechovho topologického seminára. V Bratislave bol spoluorganizátorom seminára o komplexnej projektívnej geometrii, v ktorom vyrástlo niekoľko mladých vedeckých pracovníkov. Ťažiskom životného diela doc. Syptáka bola jeho rozsiahla pedagogická činnosť, v ktorej uplatnil svoj široký matematický rozhľad a hĺbku svojich odborných a metodických skúseností. Bol príslušníkom prvej generácie vysokoškolských učiteľov, ktorá budovala základy slovenskej vysokoškolskej matematiky. Vyučoval temer všetky geometrické disciplíny, no najbližšie mal k elementárnej a neeuklidovskej geometrii. Výchovou úspešných absolventov a ašpirantov získal si na tomto poli veľké zásluhy o rozvoj slovenskej matematiky. R. 1969 mu bol udelený titul Zaslúžilého učiteľa. V osobnom živote bol veľmi skromný, pedantný, vo vzťahu k študentom a spolupracovníkom bezprostredný, srdečný, s veľkým porozumením pre ich starosti a problémy. Zomrel 3. decembra 1983 v Brne.

</doc>
<doc id="21889" url="https://sk.wikipedia.org/wiki?curid=21889" title="František Székely">
František Székely

František Székely (* 16. máj 1657 (podľa iných 14. máj 1658), Balážske Ďarmoty, Maďarsko – † 22. september 1715, Užhorod, Ukrajina) bol jezuita, pravdepodobný spoluautor trigonometrických tabuliek.
Narodil sa 16. mája 1657 (podľa iných 14. mája 1658) v Balážskych Ďarmotách (Maďarsko). Od roku 1674 bol príslušníkom jezuitskej rehole, absolvoval univerzitné štúdiá a získal doktorát filozofie i teológie. Prednášal filozofiu, logiku, rétoriku a teológiu na univerzitách v Košiciach, od roku 1693 v Trnave, medzitým vyučoval v Jágri. Neskôr bol riaditeľom gymnázia, zároveň predstaveným rehoľného domu v Kőszegu. Zachovali sa od neho najmä rôzne filozofické spisy, elégie a príležitostná poézia. Pravdepodobne bol spoluautorom prvých trigonometrických tabuliek vydaných v Uhorsku (spolu s Jánom Dubovszkym – 1694). 
Zomrel 22. septembra 1715 v Užhorode.

</doc>
<doc id="21890" url="https://sk.wikipedia.org/wiki?curid=21890" title="Ján Tagen">
Ján Tagen

Ján Tagen (* 14. máj 1777, Ostrihom, Maďarsko – † 8. júl 1838, Oradea, Rumunsko) bol cirkevný hodnostár, autor práce o kvadratúre kruhu.
Narodil sa v Ostrihome. Patril k neskorým amatérskym skúmateľom problému kvadratúry kruhu, v roku 1832 vydal v Košiciach 75-stranovú publikáciu o tejto otázke. Ak odhliadneme od učebnicovej literatúry a prác príručkového charakteru, práve problematika kvadratúry kruhu a delenia uhlov bola na Slovensku, ba v celom Uhorsku takmer výhradnou témou matematických publikácií – až do polovice 19. storočia. Zomrel 8. júla 1838 v Oradeu.

</doc>
<doc id="21891" url="https://sk.wikipedia.org/wiki?curid=21891" title="Juraj Tatár (fyzik)">
Juraj Tatár (fyzik)

Juraj Tatár (* 29. november 1894, Lazany – † 17. apríl 1980, Bratislava-Podunajské Biskupice) bol slovenský matematik, fyzik a pedagóg.
Životopis.
Študoval na gymnáziu v Banskej Bystrici, matematiku a fyziku na Karlovej univerzite v Prahe. Od roku 1924 učiteľ na reálnych gymnáziách v Leviciach, Prievidzi a v Bratislave, kde učil aj na pedagogickom gymnáziu. V roku 1947 v Bratislave bol členom Skúšobnej komisie pre získanie odbornej spôsobilosti vyučovať na meštianskych školách (skúšal matematiku pre II. odbor: matematika, fyzika, chémia, biológia). V rokoch 19531960 odborný asistent na katedre fyziky Vyššej školy pedagogickej v Bratislave, v rokoch 19601964 na Pedagogickej fakulte v Nitre a od roku 1964 na dôchodku.
Patril medzi priekopníkov v oblasti teórie vyučovania fyziky na Slovensku. Recenzoval maďarskú učebnicu fyziky, matematiky, deskriptívnej geometrie a metodiku matematiky. Prekladal učebnice fyziky a matematiky z češtiny do maďarčiny. Z češtiny do slovenčiny preložil Aritmetiku pre 2. triedu gymnázií, Bratislava 1953 a Fyziku pre 10. ročník všeobecnovzdelávacích škôl, Bratislava 1954. Bol funkcionárom Spolku profesorov Slovákov.

</doc>
<doc id="21892" url="https://sk.wikipedia.org/wiki?curid=21892" title="Alfred Tauber">
Alfred Tauber

Alfred Tauber (* 5. november 1866, Bratislava – † 26. júl 1942, Terezín) bol slovenský matematik židovského pôvodu.
Narodil sa 5. novembra 1866 v Bratislave v rodine Hermana Taubera a jeho manželky Johany Ehrensteinovej. Pôsobil vo Viedni. Jeho výskum bol zameraný na teóriu funkcií a teóriu potenciálu. 
Preslávil sa výsledkami o divergentných radoch, ktoré sa volajú Tauberove vety (názov pochádza od Godfreya Harolda Hardyho a Johna Edensora Littlewooda. Na jeho výsledky nadviazal Norbert Wiener. Pracoval tiež na diferenciálnych rovniciach a gama funkcii. Dátum jeho úmrtia nie je známy. 
Dňa 28. júna 1942 bol deportovaný do koncentračného tábora v Terezíne.

</doc>
<doc id="21893" url="https://sk.wikipedia.org/wiki?curid=21893" title="Viktor Teissler">
Viktor Teissler

Prof. PhDr. Viktor Teissler (* 31. január 1883, Chrudim – † 3. december 1962, Praha) bol český fyzik.
Životopis.
Narodil sa v Chrudime. Vyštudoval FF KU V Prahe (1906).
V rokoch 1906 – 1910 pracovník Prírodovedeckej fakulty KU. 1. januára 1908 sa stal asistentom fyzikálneho ústavu pražskej univerzity, v roku 1910 prešiel na Československú obchodnú akadémiu a až do roku 1923 pôsobil ako stredoškolský profesor. V roku 1923 sa stal docentom pre odbor experimentálnej fyziky na Prírodovedeckej fakulte KU v Prahe. V roku 1923 prijal miesto prednostu Ústavu lekárskej fyziky LFUK v Bratislave. Tu sa v roku 1925 stal prvým mimoriadnym profesorom lekárskej fyziky a v roku 1928 prvým riadnym profesorom pre tento odbor.
V roku 1938 sa spolu s ďalšími českými profesormi vrátil do Česka a nastúpil na Lekársku fakultu Masarykovej univerzity v Brne ako profesor lekárskej fyziky. V roku 1941 ho však penzionovali a po oslobodení prof. Teisslera opäť povolali na Lekársku fakultu a Veterinársku fakultu MU v Brne, kde pracuje až do roku 1950, kedy odišiel na dôchodok.
Začiatkom vedeckej činnosti prof. Teisslera bola optika a vedecká fotografia. Ďalej skonštruoval novú oblúkovú lampu s kremenným okienkom. Vyrábal tiež modely kĺbov a prispel k zavedeniu pokusnej výroby kontaktných šošoviek v ČSR. Vybudoval Ústav lekárskej fyziky LFUK ako prvé pracovisko tohto druhu v Česko-Slovensku. Napísal desiatky štúdií a článkov v domácich i zahraničných časopisoch. Je autorom učebnice "Fyzika pro mediky" ( 1928) a "Lékařská fyzika" ( 1937). Počas svojho pôsobenia v Bratislave sa aktívne zapájal do činnosti Šafárikovej učenej spoločnosti a Matematicko-fyzikálneho krúžku.
Zomrel 3. decembra 1962 v Prahe.

</doc>
<doc id="21895" url="https://sk.wikipedia.org/wiki?curid=21895" title="František Tolvaj">
František Tolvaj

František Tolvaj (* 1649, Menyö (podľa iných prameňov Gyöngyös, Maďarsko – † 1711, ???) bol učiteľ.
Narodil sa v r. 1649 v Menyö v Maďarsku (podľa iných prameňov Gyöngyös, Maďarsko).
Študoval v maďarskom Gyöngyösi, pravdepodobne aj v Sárospataku, v r. 1676 – 1680 bol učiteľom (aj riaditeľom) kalvínskej školy v Lučenci, potom v Gyöngyösi. Neskôr zastával rôzne posty v stoličných úradoch, bol kuruckým veliteľom a diplomatom Františka Rákócziho II., kastelánom na Muráni atď. Bol autorom jednej z najrozšírenejších elementárnych aritmetických príručiek v Uhorsku. Tieto diela tvorili podstatnú časť matematickej produkcie v krajine v druhej polovici 17. a prvej polovici 18. storočia. Poznáme 7 rôzne upravených vydaní jeho príručky napísanej v maďarčine, z toho 3 na Slovensku, prvé vydanie bolo debrecínske (1675), posledné známe v Levoči (1729). Napísal aj latinskú učebnicu aritmetiky (Levoča 1706).
Zomrel v roku 1711.

</doc>
<doc id="21896" url="https://sk.wikipedia.org/wiki?curid=21896" title="Adam Tomčáni">
Adam Tomčáni

Adam Tomčáni (* 4. december 1755, Kamanová – † 24. júl 1831, Pešť) bol uhorský fyzik a pedagóg.
Narodil sa 4. decembra 1755 v Kamanovej (dnes okres Topoľčany) v zemianskej rodine Adama Tomčáni a jeho manželky Rosiny.
Od roku 1778 študoval na univerzite a neskôr matematiku a fyziku na zememeračskom inštitúte v Budíne. Spočiatku bol asistentom na zememeračskom inštitúte, neskôr na Katedre mechaniky a prírodovedy v Pešti (1790–1791), ako aj profesorom fyziky na akadémii vo Veľkom Varadíne ( 1791–1798). Na Kráľovskej akadémii v Bratislave prednášal fyziku (1799–1801) a napokon bol profesorom na Katedre fyziky a mechaniky strojov na peštianskej univerzite, kde bol tiež dekanom ( 1804– 1805) a rektorom ( 1823–1824). Jeho nástupcom bol ďalší významný vedec pôvodom zo Slovenska Štefan Anián Jedlík. Tomčáni je autorom viacerých vysokoškolských učebníc. Napríklad v diele "Institutiones physicae" (1821–1822) zreteľne diferencoval jednotlivé oblasti fyziky a po prvý raz od nej oddelil astronómiu a fyzický zemepis. V knihe sa prejavila skutočnosť, že A. Tomčáni bol prvým svetským profesorom fyziky na Slovensku. 
Najvýznamnejším jeho spisom je monografia o galvanizme "Dissertatio de theoria phaenomenorum electricitatis galvaniae" (1809), prvá svojho druhu nielen na Slovensku, ale i v celom Uhorsku. V tejto 355-stránkovej knihe skúmal fyzikálne a chemické vlastnosti elektrického článku, galvanizmus v jednoduchých vodičoch a v organických látkach. Význam diela vystúpi do popredia, keď si uvedomíme, že šlo o novú vednú oblasť. Tomčáni sa tiež podieľal na výskume následkov zemetrasenia v Uhorsku. 
Spolu s ďalšími učencami v roku 1802 navrhol, aby sa založila uhorská prírodovedecká a lekárska spoločnosť. Táto iniciatíva sa nestretla s porozumením. Zomrel 24. júla 1831 v Budapešti.

</doc>
<doc id="21897" url="https://sk.wikipedia.org/wiki?curid=21897" title="Eliška Tomová">
Eliška Tomová

RNDr. Eliška Tomová, CSc. (* 15. jún 1942, Nymburk – † 1. december 1986, Bratislava) bola slovenská matematička.
V roku 1964 ukončila Prírodovedeckú fakultu UK v Bratislave, odbor Pravdepodobnosť a matematická štatistika. V rokoch 19641986 pracovala v Matematickom ústave SAV. V roku 1975 získala titul CSc., jej školiteľom bol RNDr. Juraj Bosák, DrSc. Vedecky pracovala v oblasti teórie grafov.

</doc>
<doc id="21898" url="https://sk.wikipedia.org/wiki?curid=21898" title="Magdaléna Tóthová">
Magdaléna Tóthová

Doc. RNDr. Magdaléna Tóthová, CSc. (* 14. marec 1944, Vranov nad Topľou – † 25. apríl 1999, Košice) bola slovenská fyzička.
Narodila sa 14. marca 1944 vo Vranove nad Topľou.
V roku 1967 absolvovala Prírodovedeckú fakultu UPJŠ v odbore jadrová fyzika. Po skončení štúdia nastúpila na Katedru jadrovej fyziky a od roku 1969 pôsobila na Katedre teoretickej fyziky a geofyziky UPJŠ, od roku 1994 ako docentka. Počas tridsaťročného pôsobenia na katedre sa venovala osobitne teoretickej a kvantovej mechanike. S tým súvisí aj jej spoluautorstvo na skriptách "Teoretická mechanika 1" a "2" a "Kvantová a štatistická fyzika 1". Vedecky bola zameraná na štúdium jadro-jadrových zrážok pri relativistických energiách metódou jadrových emulzií. Spolupracovala so SÚJV v Dubne a v posledných rokoch s CERNom v rámci spolupráce EMUOM.
Zomrela 25. apríla 1999 v Košiciach.

</doc>
<doc id="21899" url="https://sk.wikipedia.org/wiki?curid=21899" title="Karol Trnovský">
Karol Trnovský

Karol Trnovský (* 6. november 1903, Ružomberok – † 15. marec 1983, Ružomberok) bol slovenský pedagóg a matematik.
Narodil sa v Ružomberku. Po ukončení štúdia matematiky a deskriptívnej geometrie na Prírodovedeckej fakulte KU v Prahe pôsobil na gymnáziách v Košiciach, Trnave, Banskej Štiavnici, Prešove a nakoniec vo svojom rodisku v Ružomberku. Patrí medzi tých stredoškolských učiteľov, ktorí majú veľkú zásluhu na povznesení úrovne vyučovania matematiky na začiatku tridsiatych rokov. Aktívne sa zapájal do podujatí žilinskej pobočky JSMF. Ministerstvo školstva a kultúry mu v r. 1961 pri 10. výročí MO udelilo uznanie za prácu na povznesení úrovne MO. JSMF mu v r. 1962 udelila Čestné uznanie a v r. 1965 Pedagogické vyznamenanie.
Zomrel 15. marca 1983 v Ružomberku.

</doc>
<doc id="21900" url="https://sk.wikipedia.org/wiki?curid=21900" title="Anton Trunessek">
Anton Trunessek

Anton Trunessek (* ? – † ?) bol slovenský rímskokatolícky kňaz a matematik.
Biografia.
Bol katolícky duchovný; autor prác o trisekcii uhla a kvadratúre kruhu. Patril k pomerne širokému okruhu autorov prác o problematike trisekcie (prípadne iného rovnomerného delenia) uhla a kvadratúry kruhu, ktoré okrem matematických učebníc a príručiek patrili k najčastejším témam (obyčajne amatérskych) riešiteľov v Uhorsku i osobitne na Slovensku v 18. storočí a v prvej polovici 19. storočia. Trunessekove diela vynikajú v tomto okruhu svojím nezvyčajným rozsahom – ide o dve latinské knižné publikácie, z ktorých druhá je dokonca dvojzväzková. Vydané boli v Bratislave v roku 1793 a 1794.

</doc>
<doc id="21901" url="https://sk.wikipedia.org/wiki?curid=21901" title="Peter Uhlík">
Peter Uhlík

Peter Uhlík (* 4. február 1906, Stará Turá – † 12. máj 1954, Bratislava) bol slovenský pedagóg a matematik.
Po skončení ľudovej školy vyučil sa za drevorezbára. V roku 1923 pracoval v Českých Budějoviciach a od roku 1924 v Prahe, kde pod vedením francúzskeho majstra-drevorezbára pracoval na výzdobe Petschovho paláca a na jednom z troch reliéfov vstupných dverí do chrámu sv. Víta. V roku 1930– 1934 študoval na učiteľskom ústave v Turčianskych Tepliciach, od roku 1950 popri zamestnaní matematiku a deskriptívnu geometriu na Prírodovedeckej fakulte SU v Bratislave. V rokoch 1934 – 1940 učiteľ dvojtriedky na kopanici Paprad, od roku 1940 učil matematiku na meštianskej škole v Starej Turej, od roku 1945 na učiteľskej akadémii a na gymnáziu v Bratislave a od r. 1953 odborný asistent na Katedre matematiky Vysokej školy pedagogickej v Bratislave. Spolupracoval pri tvorbe učebnice trigonometrie pre 10.–11. ročník SVŠ. Kládol dôraz na názornosť a pútavosť prednesu učiva matematiky so zámerom rozvíjať myslenie žiakov. Jeho žiaci dosahovali výborné výsledky v MO. Člen redakčnej rady časopisu Matematika v škole. Roku 1954 bol vyznamenaný Radom práce. 

</doc>
<doc id="21902" url="https://sk.wikipedia.org/wiki?curid=21902" title="Pavel Uhrin">
Pavel Uhrin

Pavel Uhrin (* 16. december 1840, Békéscsaba – † 9. máj 1887, Békéscsaba) bol maďarský pedagóg.
Narodil sa 16. decembra 1840 v Békéscsabe. V Sarvaši študoval na gymnáziu a v štúdiu pokračoval na evanjelickom lýceu v Bratislave, kde bol jeden rok poslucháčom evanjelickej teologickej akadémie. Čabianska evanjelická cirkev si ho v decembri 1861 zvolila za učiteľa ľudovej školy pri Kereši. Zastával aj funkciu organistu a mal na starosti – udržiaval v poriadku organy vo všetkých troch čabianskych evanjelických chrámoch. V Békéscsabskej pobočke Pedagogickej spoločnosti Békéscskej župy zastával funkciu knihovníka a pokladníka. Okrem dvoch mluvníc maďarského jazyka pre slovenské deti napísal Krátky prírodozpyt pre vyššie elementárne školy (v Pešti, 1871). Uhrinov Krátky prírodospyt je učebnica s najmenším obsahom (27 strán) zo všetkých slovenských učebníc fyziky, ktoré vznikli v druhej polovici minulého storočia. Nie sú v nej nijaké obrázky. Napriek tomu zaujíma popredné miesto. Vyšla v tom istom roku ( 1871) ako Radlinského školník, teda, ak odhliadneme od Jaloveckého Prostonárodnej Bibliotéky, sú to po Zochovej gymnaziálnej učebnici fyziky prvé slovenské učebnice pre vyššie triedy národných škôl. Uhrin tiež významne prispel k utváraniu slovenskej fyzikálnej terminológie. Najväčším názvoslovným prekvapením je nadpis článku na s. 25 Draľovina (magnet). V samotnom článku sú ešte tvary dralné železo, dralné poly, dralka (magnetická ihla). Nie je nám známe, odkiaľ tento zaujímavý – pritom veľmi pekný názov pochádza. Zomrel 9. mája 1887 v Békéscsabe.

</doc>
<doc id="21903" url="https://sk.wikipedia.org/wiki?curid=21903" title="Sergej Usačev">
Sergej Usačev

Prof. RNDr. Sergej Usačev, DrSc. (* 15. december 1926, Brno – † 8. december 1996, Bratislava) bol slovenský fyzik českého pôvodu.
Narodil sa 15. decembra 1926 v Brne. Maturoval na gymnáziu v Martine v roku 1946. Prírodovedeckú fakultu vtedajšej Slovenskej univerzity ukončil v roku 1951. Od roku 1953 pôsobil ako pedagóg na Prírodovedeckej a neskôr Matematicko-fyzikálnej fakulte UK. Prešiel cestou od asistenta až po dekana fakulty (19761980) a prorektora UK (19801983). Ako dekan Prírodovedeckej fakulty stál v roku 1980 pri zrode Matematicko-fyzikálnej fakulty UK. Dlhé roky bol riaditeľom Ústavu fyziky a biofyziky Univerzity Komenského. 
Meno prof. Usačeva zostane navždy spojené s katedrou jadrovej fyziky, ktorej vznik v roku 1961 je z veľkej časti jeho dielom. Na jej čele stál plných 20 rokov a prispel k započatiu výchovy jadrových fyzikov na Slovensku. Plodná je jeho vedeckovýskumná činnosť. Bibliografia prof. Usačeva obsahuje 200 záznamov, sú medzi nimi vysokoškolské učebnice, skriptá, množstvo vedeckých prác, výskumných správ i popularizačných článkov. Spočiatku sa venoval štúdiu vlastností halogénových plynových GM počítačov, najvýznamnejší je však jeho prínos k rozvoju fyziky nízkych aktivít. Z tejto oblasti je i jeho doktorská dizertácia, ktorú obhájil v roku 1977. Viedol mnoho výskumných úloh, orientovaných hlavne na výskum znečistenia životného prostredia rádionuklidmi.
Prof. Usačev dosiahol takmer všetky ocenenia vedeckej i pedagogickej práce. Bol členom vedeckých rád a kolégií na fakulte, Univerzite Komenského, v Slovenskej i Československej akadémii vied, predsedom a členom komisií pre obhajoby kandidátskych a doktorských dizertačných prác. Je držiteľom Pamätnej zlatej medaily Matematicko-fyzikálnej fakulty UK, Zlatej plakety SAV D. Štúra Za zásluhy o rozvoj prírodných vied, Zlatej čestnej plakety SAV D. Ilkoviča a medaily J. A. Komenského. Dostalo sa mu i medzinárodného uznania: pamätné medaily Akadémie vied ZSSR – Interkozmos a Spojeného ústavu jadrových výskumov Dubna. Zomrel 8. decembra 1996 v Bratislave.

</doc>
<doc id="21904" url="https://sk.wikipedia.org/wiki?curid=21904" title="Ľudovít Valach">
Ľudovít Valach

Prof. MUDr. Ľudovít Valach (* 18. marec 1893, Skalica – † 1. máj 1941, Bratislava) bol slovenský lekár a röntgenológ.
Narodil sa 18. marca 1893 v Skalici v rodine krčmára Ľudovíta Valacha a jeho manželky Karolíny rod. Novomeskej. Študoval na Lekárskej fakulte v Prahe a v Budapešti, ale absolvoval až na novozriadenej Lekárskej fakulte Univerzity Komenského v Bratislave (1920).
Od roku 1921 pracoval na internej klinike prof. Kristiána Hynka, prvého rektora UK. V roku 1931 sa stal prednostom Rádioterapeutického ústavu LF UK a súčasne prednášal na LF UK. Absolvoval študijné pobyty v Anglicku, Holandsku, Belgicku, Rakúsku a Francúzsku. Na docenta sa habilitoval v r. 1928, v r. 1934 sa stal mimoriadnym profesorom a neskôr aj riadnym profesorom (1939).
Patril medzi priekopníkov a zakladateľov rádioterapie na Slovensku. Vo vedeckej činnosti sa spočiatku zaoberal hlavne rádiodiagnostickými metódami, fyziológiou a patológiou žlčníka a žlčových ciest. Po roku 1930 sa orientoval predovšetkým na rádioterapiu. Napísal desiatky pôvodných vedeckých prác. Založil "Spolok slovenských medikov" a stal sa jeho prvým predsedom. Bol tiež predsedom "Slovenskej protirakovinovej spoločnosti" a funkcionárom "Slovenskej lekárskej komory". Zaslúžil sa o vybudovanie röntgenologického a rádioterapeutického ústavu, predchodcu Ústavu experimentálnej onkológie SAV.
Zomrel 1. mája 1941 v Bratislave. V jeho rodnom meste je po ňom pomenovaná Ulica Dr. Valacha.

</doc>
<doc id="21905" url="https://sk.wikipedia.org/wiki?curid=21905" title="Zoltán Vančo">
Zoltán Vančo

Zoltán Vančo (* 19. október 1915, Banská Štiavnica – † 1989, Trnava) bol slovenský matematik.
Vyštudoval Prírodovedeckú fakultu SU v Bratislave. Pôsobil na rôznych typoch škôl. Začínal na meštianskej škole, neskôr pôsobil na Strednej všeobecnovzdelávacej škole v Trnave. Od roku 1962 pôsobil na Pedagogickej fakulte UK v Trnave na katedre matematiky, ako odborný asistent, až do odchodu na dôchodok do roku 1978. Sústreďoval sa na modernizáciu vyučovania matematiky na 1. stupni ZŠ. Bol členom viacerých odborných komisií od úrovne ministerskej až po okresnú. Z členstva v týchto komisiách vyplývalo pre menovaného množstvo prednášok, referátov a diskusií. Zoltán Vančo bol dlhoročným členom Jednoty československých matematikov a fyzikov (JČSMF) a tajomníkom pobočky Jednoty slovenských matematikov a fyzikov (JSMF) v Trnave. Od JSMF dostal v roku 1978 pedagogické vyznamenanie 2. stupňa.

</doc>
<doc id="21906" url="https://sk.wikipedia.org/wiki?curid=21906" title="Ján Vanovič (fyzik)">
Ján Vanovič (fyzik)

Prof. RNDr. Ján Vanovič (* 17. január 1907, Martin – † 25. február 1973, Bratislava) bol slovenský fyzik, vysokoškolský pedagóg.
Životopis.
Narodil sa 17. januára 1907 v Martine. Tu v roku 1926 ukončil stredoškolské štúdium. V školskom roku 1926/1927 začal študovať na Českej vysokej škole technickej v Brne. Od roku 1927 študoval matematiku a fyziku na Prírodovedeckej fakulte Masarykovej univerzity v Brne. Štúdium ukončil štátnymi skúškami v roku 1931. V rokoch 19331944 pôsobil na bratislavských gymnáziách. V roku 1936 mu prof. Viktor Teissler, vedúci Ústavu lekárskej fyziky na Lekárskej fakulte UK v Bratislave, umožnil vedecky pracovať. Venoval sa problematike spriahnutých kyvadiel. V roku 1938 bol promovaný za doktora prírodných vied (RNDr.) na Prírodovedeckej fakulte Masarykovej univerzity v Brne. Roku 1941 ako honorovaný docent prednášal astronómiu na Slovenskej vysokej škole technickej a matematiku na Vysokej škole ekonomickej. Počas SNP i po oslobodení pracoval na Povereníctve SNR pre školstvo a osvetu ako prednosta 2. odboru – starostlivosť o stredné školy. Od roku 1947 prednášal na novovzniknutej Pedagogickej fakulte UK. V roku 1948 sa stal vedúcim Fyzikálneho ústavu tejto fakulty, menovaný bol za profesora a súčasne prednášal aj na Prírodovedeckej fakulte. Po roku 1953 prešiel na novovytvorenú Vysokú školu pedagogickú ako dekan Fakulty prírodných vied. Naďalej však prednášal aj na UK. Po zrušení Vysokej školy pedagogickej v roku 1959 prešiel na Katedru fyziky Prírodovedeckej fakulty UK a v roku 1961 na novovytvorenú Katedru jadrovej fyziky UK, kde pôsobil až do svojej náhlej smrti 25. februára 1973. 
Okrem organizačnej a pedagogickej práce vyvíjal aj rozsiahlu činnosť vedeckú, najmä v oblasti modernizácie vyučovania fyziky aj s jej aplikáciami na stredoškolské kurzy. Táto činnosť zapadala do rámca úlohy štátneho plánu výskumu, ktorej bol koordinátorom. Bol činný v rozhlase i v televízii. Významná bola aj jeho činnosť v rôznych organizáciách a komisiách. Bol členom v niekoľkých redakčných radách a edičných komisiách. Bol členom JČSMF od roku 1928. Bol zakladateľom a prvým predsedom Fyzikálnej pedagogickej sekcie JSMF( 19691972). Zastával funkciu predsedu JSMF a podpredsedu JČSMF. Vykonával funkciu podpredsedu Slovenskej astronomickej spoločnosti pri SAV. Bol expertom fyziky Onkologického ústavu, expert fyziky v Ústave pre výskum rúd v Bratislave. V Socialistickej akadémii bol členom od roku 1958 a vykonával funkcie v jej predsedníctve. Bol členom Slovenskej a Československej mierovej rady. Na svojom poslednom pracovisku, na Katedre jadrovej fyziky pracoval 12 rokov. Významne prispieval k jej rozvoju a bol nezištným radcom a pomocníkom pri odbornom i kvalifikačnom raste jednotlivých jej pracovníkov a účinne sa podieľal na výchove a pri kvalifikačnom pokračovaní mladých fyzikov vôbec. 
Bol nositeľom mnohých vyznamenaní. V roku 1947 dostal Rad SNP 2. triedy, v roku 1962 Vyznamenanie Za vynikajúcu pedagogickú prácu, v roku 1972 zlatú medailu UK. Zjazd JSMF mu v roku 1972 udelil vyznamenanie Čestný člen. 
Dielo.
Bol autorom mnohých učebníc pre stredné školy. V roku 1938 napísal úspešnú učebnicu Geometria pre IV. triedu gymnázia. V roku 1941 napísal Fyziku pre VII. triedu slovenských gymnázií a pre učiteľské akadémie a v roku 1942 Fyziku pre VIII. triedu slovenských gymnázií a pre učiteľské akadémie. V oboch používal pomerne náročný matematický aparát. Ich kvalitu potvrdili nové vydania v rokoch 1947 a 1949. V začiatočných rokoch Pedagogickej fakulty UK pre nedostatok inej literatúry poskytovali významnú výpomoc aj pre túto fakultu. Neskôr viedol kolektív autorov pri vydaní Učebnice fyziky pre 2. ročník SVŠ, ktorá vyšla s celoštátnou pôsobnosťou v češtine aj v slovenčine v roku 1966 a aj v rokoch 1968 a 1972. Napísal tiež dodatok učebnice fyziky pre gymnáziá Teória relativity. Okrem učebníc napísal učebné texty z experimentálnej fyziky, z teórie elektromagnetického poľa, teórie relativity, astronómie, didaktiky fyziky, z atómovej a jadrovej fyziky. V posledných rokoch pracoval na vysokoškolskej učebnici Atómová fyzika. Dokončili ju jeho žiaci a vydali ju v r. 1980. Súpis vedeckých prác prof. Vanoviča prekračuje číslo 20. Okrem toho napísal vyše 70 odborných a vedecko-populárnych článkov. 

</doc>
<doc id="21907" url="https://sk.wikipedia.org/wiki?curid=21907" title="Pavol Vásárhelyi">
Pavol Vásárhelyi

Pavol Vásárhelyi (* 25. marec 1795, Spišské Vlachy – † 8. apríl 1846, Pešť, Maďarsko) bol maďarský inžinier a zememerač slovenského pôvodu.
Životopis.
Narodil sa v Spišských Vlachoch. Svoje vyššie štúdiá začal na evanjelickom lýceu v Prešove, neskôr študoval na Institutum geometricum v Pešti, kde získal inžiniersky diplom. 
Patril k najvýznamnejším odborníkom v oblasti geodézie a hydromeliorácie v Uhorsku v prvej polovici 19. storočia, od r. 1835 bol členom korešpondentom, od 1838 riadnym členom Uhorskej akadémie vied. Vyvíjal mimoriadne rozsiahlu inžiniersko-zememeračskú činnosť pri mapovacích a vymeriavacích prácach na Dunaji, Tise, Körösi a na ďalších riekach v Uhorsku, z ktorých osobitne významné sú jeho hydrografické mapy Dunaja a plány na reguláciu Tisy, ktoré sa realizovali až po jeho smrti. Hoci v oblasti matematických vied nepublikoval žiadnu prácu, vo viacerých svojich dielach riešil matematickými prostriedkami aj teoretické problémy, súvisiace napr. s trianguláciou a inými meraniami. Pozoruhodná bola jeho práca, v ktorej skúmal závislosť prietokovej rýchlosti vody od polohy v prierezovom profile rieky. 
Zomrel 8. apríla 1846 v Pešti.

</doc>
<doc id="21908" url="https://sk.wikipedia.org/wiki?curid=21908" title="Antonín Vašíček">
Antonín Vašíček

Antonín Vašíček (* 28. október 1903, Cetkovice, Česko – † 16. november 1966, Brno) bol český .
Narodil sa 28. októbra 1903 v Cetkoviciach, okr. Moravská Třebová. Študoval na Prírodovedeckej fakulte Masarykovej univerzity v Brne (1923– 1927), kde získal doktorát a zložil skúšku učiteľskej spôsobilosti. Pedagogické vzdelanie si doplnil na Filozofickej fakulte MU (1927–1929). Spočiatku bol asistentom na VUT v Brne, kde sa v roku 1935 habilitoval. V tom istom roku prešiel na gymnázium a viac než desať rokov učil fyziku. V roku 1946 bol vymenovaný za mimoriadneho profesora technickej fyziky na VUT v Brne a v roku 1952 za riadneho profesora fyziky na PF MU. Tu viedol Katedru tuhých látok až do svojej smrti. Bol tiež prodekanom PF MU. V školskom roku 1958/1959 začal externe prednášať optiku tenkých vrstiev na PFUK v Bratislave. Táto pomoc fakulte trvala vcelku tri roky. Antonín Vašíček sa spočiatku zaoberal elektroosmózou. Neskôr študoval tenké dielektrické i kovové vrstvy zo stavu polarizácie odrazeného monochromatického svetla, čo je dnes predmetom elipsometrie. Ako gymnaziálny profesor si za vlastné peniaze a podľa svojich návrhov postavil jeden z prvých elipsometrov na svete, ktorý fungoval niekoľko desiatok rokov. Za vojny pracoval na zariadení v spálni svojho bytu. Vďaka tomu mohol hneď po vojne publikovať práce z novej oblasti -– optiky tenkých vrstiev -– a stať sa vlastne jej zakladateľom. Výsledkom dlhoročného bádania Antona Vašíčka sú jeho priekopnícke monografie "Optika tenkých vrstiev" (1956) a "Meranie a vytváranie tenkých vrstiev v optike" (1957). Prvá kniha vyšla aj v anglickom preklade (1960). Vašíčkova elipsometrická metóda sa uplatnila v šesťdesiatych rokoch pri výrobe tranzistorov a integrovaných obvodov. Zomrel 16. novembra 1966 v Brne.

</doc>
<doc id="21909" url="https://sk.wikipedia.org/wiki?curid=21909" title="Štefan Veis">
Štefan Veis

Štefan Veis (* 5. december 1923, Ilija – † 22. apríl 1981, Bratislava) bol slovenský fyzik.
Životopis.
Narodil sa v Iliji. Po maturite na Štátnom slovenskom gymnáziu v Banskej Štiavnici študoval matematiku a fyziku na Prírodovedeckej fakulte Slovenskej univerzity v Bratislave. 
Po absolvovaní ( 1949) sa stal asistentom prof. Viléma Kunzla na vtedajšom Fyzikálnom ústave Slovenskej univerzity, ktorý bol zárodkom fyzikálneho výskumu na Slovensku. Tu sa zaoberal hlavne vákuovou fyzikou a v roku 1952 získal doktorát z fyziky (RNDr.) za prácu Transformátorový olej ako čerpací prostriedok do vysokovákuových vývev. Od r. 1958 začal na PFUK ako jedinom pracovisku na Slovensku rozvíjať fyziku plazmy. Vo svojich prácach z tejto oblasti spresnil Sahovu rovnicu pre jednonásobne ionizované atómy, ako aj pre dvojteplotnú čiastočne ionizovanú plazmu. Vypočítal tiež mernú elektrickú vodivosť viacerých plynov v širokom intervale tlakov. Jeho výsledky prispeli k výskumu magnetohydrodynamických generátorov elektrickej energie. V tomto období sa podieľal na založení seminára z fyziky plazmy. Od roku 1975 sa intenzívne venoval elementárnym procesom v nízkoteplotnej plazme so zameraním na plazmochémiu a plazmové technológie. Na základe habilitačnej práce Teória odporového manometra bol v r. 1961 vymenovaný za docenta. V tom istom roku 1961 sa stal vedúcim novovytvorenej Katedry experimentálnej fyziky PFUK a viedol ju až do r. 1976, keď ho z tejto funkcie neprávom odvolali. V roku 1966 bol vymenovaný za mimoriadneho profesora experimentálnej fyziky. V šesťdesiatych rokoch bol prodekanom PFUK a pracoval tiež v najrozmanitejších odborných a skúšobných komisiách, radách a výboroch. V týchto funkciách venoval veľa úsilia nielen rozvoju fyziky, ale aj výstavbe nového areálu Prírodovedeckej fakulty v Mlynskej doline. K rozvoju fyziky plazmy i ostatných fyzikálnych odvetví prispel aj ako člen redakčnej rady časopisu Czechoslovak Journal of Physics. 
Uverejnil vyše 70 prác, napísal monografiu i učebnicu, založil vedeckú školu z fyziky plazmy na Slovensku a významným spôsobom sa podieľal na výchove niekoľkých generácií fyzikov (vyškolil 17 ašpirantov). V novembri 1980 mu Vedecká rada UK udelila vedeckú hodnosť doktora matematicko-fyzikálnych vied. 
Zomrel 22. apríla 1981 v Bratislave.

</doc>
<doc id="21910" url="https://sk.wikipedia.org/wiki?curid=21910" title="Ján Veme">
Ján Veme

Doc. RNDr. Ján Veme, CSc. (* 24. október 1934, Klenová – † 14. máj 1993, Košice) bol slovenský fyzik.
Životopis.
Narodil sa v Klenovej v okrese Snina. Po maturite na gymnáziu v Humennom absolvoval štúdium matematiky a fyziky na Vysokej škole pedagogickej v Bratislave.
V septembri 1962 nastúpil na Katedru fyziky VŠT v Košiciach. Hneď po nástupe sa zapojil do vedecko-výskumnej činnosti skupiny, ktorú viedol prof. J. Daniel-Szabó. Vybudoval laboratórium na skúmanie magnetických vlastností feromagnetických vrstiev. V rokoch 1970 – 1971 bol pozvaný na študijný pobyt na Fyzikálnu fakultu Moskovskej štátnej univerzity k prof. Telesninovi, kde pod jeho vedením úspešne ukončil a obhájil kandidátsku dizertačnú prácu z problematiky tenkých feromagnetických vrstiev. V roku 1974 sa habilitoval za docenta obhájením habilitačnej práce "Štúdium javu plazenia doménových stien vo feromagnetických vrstvách". Bol autorom viacerých učebných textov, riešiteľom a spoluriešiteľom viacerých vedecko-výskumných úloh. Jedenásť rokov bol zástupcom vedúceho katedry fyziky a šesť rokov jej vedúcim. Svojou vyše tridsaťročnou prácou na katedre fyziky a dlhoročnou prácou na EF veľkou mierou sa zaslúžil o ich rozvoj a profiláciu. Za záslužnú prácu mu boli udelené viaceré ocenenia a vyznamenania.
Zomrel 14. mája 1993 v Košiciach.

</doc>
<doc id="21911" url="https://sk.wikipedia.org/wiki?curid=21911" title="Vojtech Mikuláš Vikár">
Vojtech Mikuláš Vikár

Vojtech Mikuláš Vikár (* 8. december 1903, Drietoma – † 26. júl 1988, Trenčín) bol slovenský pedagóg a fyzik.
Narodil sa v Drietome v okrese Trenčín.
Matematiku a fyziku študoval na PFKU v Prahe ( 1926). Od r. 1927 až do dôchodku ( 1966) učil na gymnáziu Ľ. Štúra v Trenčíne, od r. 1945 bol riaditeľom. Prednášal tiež v elokovaných ročníkoch Strojníckej fakulty SVŠT v Dubnici n/Váhom ( 1955– 1962). Ako dôchodca učil na strojníckej priemyslovke v Trenčíne ( 1966– 1978). V. M. Vikár je autorom učebníc Fyzika pre 3. ročník slovenských gymnázií ( 1943), Fyzika pre 2. ročník stredných škôl ( 1948), Fyzika pre 3. ročník stredných škôl ( 1948) a Fyzika pre 4. ročník stredných škôl ( 1948), ktoré vyšli vo viacerých vydaniach. Pracoval vo Fyzikálnej olympiáde. 
Zomrel 26. júla 1988 v Trenčíne.

</doc>
<doc id="21912" url="https://sk.wikipedia.org/wiki?curid=21912" title="Zdeno Vlachynský">
Zdeno Vlachynský

JUDr. Zdeno Vlachynský (* 19. júl 1919, Bratislava – † 24. január 1986, tamtiež) bol slovenský matematik a pedagóg.
Životopis.
Po stredoškolských štúdiách na gymnáziách v Nitre a Bratislave, ukončených maturitou roku 1939, pokračoval podľa želania rodičov v štúdiu práva na Právnickej fakulte Univerzity Komenského v Bratislave (vtedajšia Slovenská univerzita). Doktorát práv (JUDr.) získal roku 1944.
Do roku 1948 pracoval v rôznych právnických funkciách na daňovej správe, ministerstve financií a povereníctve financií. V roku 1948 bol preradený do výroby a do roku 1953 pracoval ako robotník – opravár autoelektriky. Od roku 1953 pôsobil ako stredoškolský profesor matematiky a deskriptívnej geometrie na strednej všeobecnovzdelávacej škole v Pezinku, od roku 1963 na stredných všeobecnovzdelávacích školách a gymnáziách v Bratislave (Grösslingová ul., Novohradská ul.) a na strednej priemyselnej škole stavebnej, kde zotrval až do svojho predčasného odchodu do invalidného dôchodku.
V rokoch 19531959 s vyznamenaním absolvoval popri zamestnaní učiteľskú kombináciu matematika–deskriptívna geometria pre stredné školy na Fakulte prírodných vied Vysokej školy pedagogickej v Bratislave. Bol uznávaným metodikom, kreatívnym a iniciatívnym učiteľom, navrhovateľom mnohých invenčných učebných pomôcok a modelov na vyučovanie matematiky a deskriptívnej geometrie, vedúcim autorského kolektívu, ktorý pripravil a vydal hodnotnú dvojdielnu zbierku riešených úloh z matematiky pre stredné všeobecnovzdelávacie školy a stredné odborné školy. Spoluautormi zbierky, ktorá vyšla roku 1970, boli J. Balala, A. Dubec, J. Korch, J. Kroupa, A. Sivošová, J. Smida a M. Zöldy.
Bol dlhoročným členom a funkcionárom JSMF, agilným činiteľom Klubu učiteľov matematiky. Za zásluhy o rozvoj JSMF bol vyznamenaný medailou JSMF. Posledné roky života mu strpčovala zákerná nevyliečiteľná choroba.

</doc>
<doc id="21913" url="https://sk.wikipedia.org/wiki?curid=21913" title="Václav Votruba">
Václav Votruba

Václav Votruba (* 19. december 1909, Slavětín, Česko – † 11. september 1990, Praha, Česko) bol český fyzik.
Narodil sa 19. decembra 1909 v Slavětíne n/Ohří, okr. Louny. Matematiku a fyziku študoval na Prírodovedeckej fakulte Karolovej univezity v Prahe (1928– 1933), kde získal aprobáciu na vyučovanie oboch predmetov ( 1933). Po skončení štúdia až do r. 1941 pôsobil na pražských stredných školách a súčasne bol vedeckým pomocníkom na Ústave teoretickej fyziky PFKU. Za protektorátu bol úradníkom v Ústrednom meteorologickom ústave v Prahe (1941– 1943), učil na reálke ( 1943– 1944) a napokon bol totálne nasadený na stavbe vinohradského tunela. Po oslobodení suploval prednášky a cvičenia za zosnulého prof. Závišku. V r. 1945 získal doktorát prírodných vied. V šk. r. 1946/47 absolvoval študijný pobyt na univerzite v Zürichu u prof. W. Pauliho a prof. G. Wentzela. V r. 1950 sa habilitoval a r. 1954 bol vymenovaný za profesora teoretickej fyziky. V r. 1952 prednášal kvantovú mechaniku na Prírodovedeckej fakulte UK v Bratislave. Po založení SÚJV v Dubne bol zvolený za zástupcu riaditeľa a podstatne prispel k formovaniu medzinárodného kolektívu i k vybaveniu ústavu. Zaslúžil sa tiež o nadviazanie spolupráce SÚJV s CERN v Ženeve. Počas pobytu v Zürichu ako prvý na svete vyriešil problém vzniku dvojice elektrón-pozitrón pri dopade fotónu na elektrón. Neskôr vyslovil predpoklad, že mezóny pí môžeme chápať ako tri nábojové stavy jednej častice s izotopickým spinom 1 ( 1952). Okrem toho využil algebru izotopického spinu na systematizáciu elementárnych častíc. Prof. Votruba sa právom pokladá za zakladateľa teórie elementárnych častíc v Česko-Slovensku. Prispel tiež k vzniku výbornej školy z tohto odboru na Slovensku, pretože viedol ako školiteľ nestora slovenských teoretikov M. Petráša. Zomrel 11. septembra 1990.

</doc>
<doc id="21914" url="https://sk.wikipedia.org/wiki?curid=21914" title="Andrej Vrábel">
Andrej Vrábel

Andrej Vrábel (* 2. september 1910, Mokrá Lúka – † 10. marec 1991, Levice) bol slovenský a .
Životopis.
Narodil sa 2. septembra 1910 v Mokrej Lúke, okres Rožňava. Po maturite (v roku 1929) v Leviciach študoval matematiku a deskriptívnu geometriu na Prírodovedeckej fakulte Karlovej univerzity v Prahe. Začal vyučovať na meštianskej škole v Ružomberku, potom na gymnáziách v Šahách, Leviciach, Liptovskom Mikuláši, v Bardejove a 6 rokov na Priemyselnej škole strojníckej v Banskej Bystrici. Znovu na gymnáziu v Leviciach, kde od roku 1951 bol riaditeľom školy. Na každom svojom pôsobisku vedel u žiakov vzbudzovať záujem o štúdium matematiky a dosahovať výborné vyučovacie výsledky. Počas pôsobenia v Banskej Bystrici sa zúčastnil SNP ako člen Revolučného národného výboru v Banskej Bystrici. Bol jedným zo zakladateľov Pobočky JSMF v Nitre. Pri jeho 75. narodeninách JSMF mu udelila Medailu za zásluhy o rozvoj matematiky a fyziky a vyslovila mu uznanie za dlhoročnú pedagogickú prácu. Pedantným plnením povinností bol vzorom svojim žiakom i svojim kolegom. Zomrel 10. marca 1991 v Leviciach. Jeho meno nesie Gymnázium Andreja Vrábla v Leviciach od roku 2000.

</doc>
<doc id="21915" url="https://sk.wikipedia.org/wiki?curid=21915" title="Ján Alojz Wagner">
Ján Alojz Wagner

Ján Alojz Wagner (* 3. júl 1864, Slovenské Pravno – † 18. október 1930, Bratislava) bol slovenský prírodovedec a publicista. Pseudonymy: Ahasver, Homo, Motúz, Nemo, Securus, Ten istý, Vekoslav.
Jeho otec bol Samuel Wagner a matka Paulína rod. Belohorská.
Životopis.
Narodil sa 3. júla 1864 v Slovenskom Pravne. Študoval na gymnáziu v Kremnici, od 1878 v Banskej Bystrici, 18831889 na Prírodovedeckej fakulte viedenskej univerzity, kde získal doktorát filozofie (1889).
Po štúdiách úradník v poisťovni vo Viedni, Grazi, od 1896 v poisťovniach v Budapešti. Keď sa vrátil na Slovensko, založil Prvú slovenskú poisťovňu (1919) a bol jej riaditeľom. Od 1921 lektor poistnej techniky na Právnickej fakulte UK.
Patril medzi najvýznamnejších popularizátorov prírodných vied na Slovensku. Už ako študent konal meteorologické pozorovania. V polovici 80. rokov začal v slovenských novinách a kalendároch uverejňovať populárne články, hlavne z astronómie a meteorológie. V r. 1890 sa rozhodol vydávať prvý populárno-vedecký časopis u nás pod príznačným názvom Svet s cieľom „otvoriť aj národu tatranskému svet vedecký“. Žiaľ, vyšli iba tri čísla. Neskôr publikoval samostatné populárne štúdie, napríklad "Nebo a zem" (1890), "Zjavy nebeské" (1895), "Mesiac a jeho pohyby" (1901), "Franklin a hromozvod" (1902), "Človek a hviezdy" (1904), "Vzduchoplavba" (1918). Bol prvým propagátorom myšlienok teórie relativity na Slovensku. Zanechal bohatú zbierku kníh, ktorá je uložená v Univerzitnej knižnici v Bratislave.
Ako odborník v poisťovníctve vydal príručky o základoch poisťovníctva, o poisťovníctve na Slovensku, poistnej technike a i. Zakladateľ a predseda Národnej rady (1918), po 1919 predseda MO Matice slovenskej v Bratislave, zakladajúci člen Muzeálnej slovenskej spoločnosti (MSS). Treba spomenúť tiež jeho rozsiahlu spolkovú činnosť a rôzne kultúrne aktivity. Zomrel 18. októbra 1930 v Bratislave.

</doc>
<doc id="21916" url="https://sk.wikipedia.org/wiki?curid=21916" title="Karol Walek">
Karol Walek

Prof. Karol Walek (* 13. september 1878, Pécs, Maďarsko† 3. september 1952, Šopron) bol maďarský matematik a pedagóg.
Život.
Narodil sa 13. septembra 1878 v Pécsi v Maďarsku. Bol absolventom banskoštiavnickej akadémie, ale baníckej odbornej činnosti sa venoval len krátko. Od r. 1902 prednášal na škole matematiku, spočiatku ako asistent, od r. 1908 vo funkcii adjunkta, od r. 1910 ako vedúci katedry matematiky. V r. 19041907 študoval matematiku na univerzite v Mníchove, tu získal doktorát dizertáciou o binárnych kubických transformáciách (1907). Na akadémii, neskôr Banskej a lesníckej vysokej škole, pôsobil aj po jej presťahovaní do Šoprone, až do r. 1952. Pred r. 1918 v oblasti matematiky publikoval len svoju doktorskú dizertáciu a prednášky, neskôr sa venoval aplikovanej matematike. Zomrel 3. septembra 1952 v Šoproni.

</doc>
<doc id="21917" url="https://sk.wikipedia.org/wiki?curid=21917" title="Alojz Wawruch">
Alojz Wawruch

Doc. RNDr. Alojz Wawruch, CSc. (* 9. december 1939, Pécs, Maďarsko – † 16. apríl 1999, Stupava, Slovensko) bol slovenský matematik a vysokoškolský pedagóg.
Životopis.
Narodil sa v Pécsi v Maďarsku. Po maturite v roku 1958 na jedenásťročnej strednej škole v Bratislave študoval v rokoch 19581963 matematiku a fyziku, od 3. ročníka aplikovanú matematiku na Prírodovedeckej fakulte Univerzity Komenského v Bratislave.
Po absolvovaní štúdia nastúpil v roku 1963 ako asistent na Katedru matematiky Prírodovedeckej fakulty UK, po vzniku nových katedier v roku 1964 prešiel na katedru numerickej matematiky a matematickej štatistiky, aby po niekoľkých ďalších reorganizáciách zakotvil na katedre aplikovanej matematiky Matematicko-fyzikálnej fakulty UK (vznikla v roku 1980 oddelením od Prírodovedeckej fakulty UK), odkiaľ po dlhodobej práceneschopnosti predčasne odišiel v roku 1993 do invalidného dôchodku.
Titul RNDr. získal v roku 1967, kandidátsku dizertačnú prácu v oblasti fyzikálno-matematických vied obhájil v roku 1977 a za docenta bol po dlhých prieťahoch vymenovaný v roku 1989. Ťažiskom jeho pedagogickej práce bola numerická matematika, osobitne so zameraním na výučbu programovania s využívaním výpočtovej techniky. S veľkým časovým predstihom prezieravo vystihol význam malej výpočtovej techniky a zdôrazňoval potrebu orientácie fakulty na vybavenie pracovísk osobnými počítačmi. Osobitosťou jeho prednášok a cvičení, najmä výučby z oblasti optimalizácie a riadenia, bolo úzke spojenie teórie s konkrétnou praxou výskumných úloh a riešenia problémov zo sféry výroby a služieb. Celá jeho pedagogická činnosť bola príkladom výchovy k aplikovaniu matematiky v najhlbšom význame tohto pojmu. Nedostatok aktuálnej študijnej literatúry z oblasti programovania a numerickej matematiky sa usiloval zmierniť tvorbou a spoluautorstvom niekoľkých učebných textov. 
Vo vedeckovýskumnej činnosti sa zaoberal teóriou grafov, numerickým riešením diferenciálnych rovníc a aplikáciami týchto disciplín v matematike a ekonómii. Najvýraznejšou črtou jeho výskumno-odbornej činnosti bola aplikácia matematiky v riešení konkrétnych národohospodárskych úloh v celoštátnom, rezortnom i regionálnom rozsahu. V mnohých zmluvných úlohách s Výskumným ústavom národohospodárskym, Vysokou školou ekonomickou, Hydrometeorologickým ústavom, Ministerstvom výstavby a ďalšími ústavmi, inštitúciami a orgánmi výroby, služieb a štátnej správy bol hlavným iniciátorom, garantom zmluvného zabezpečenia, organizátorom riešiteľského kolektívu a spravidla aj zodpovedným riešiteľom. Stál pri zrode rozsiahlej spolupráce fakulty s koncernom ZVL Považská Bystrica. Táto spolupráca zaznamenala nielen markantný národohospodársky prínos, ale priniesla fakulte aj citeľný finančný osoh a iným spôsobom sotva dosiahnuteľné zariadenia modernej výpočtovej techniky. Dlhý je zoznam inštitúcií, s ktorými inicioval spoluprácu –- od Podniku výpočtovej techniky cez Výskumný ústav výpočtovej techniky až po Onkologický ústav a Výskumný ústav jadrových elektrární -– a široké je spektrum matematických aplikácií, ktorými sa úspešne vyriešili praktické úlohy v mnohých oblastiach. Účasť pracovníkov fakulty na riešení týchto úloh bola podnetná aj v teoretickom ohľade: základy počítačovej grafiky a počítačovej geometrie sú spojené práve s touto činnosťou. 
Posledné roky svojho života, poznačené ťažkým zdravotným postihnutím, stratou zraku a mobility, dožíval doc. Wawruch v ústavnej starostlivosti.
Zomrel 16. apríla 1999 v Stupave.

</doc>
<doc id="21918" url="https://sk.wikipedia.org/wiki?curid=21918" title="Siegmund Wehle">
Siegmund Wehle

Siegmund Wehle bol učiteľ, autor príručky rýchleho počítania.
Bol učiteľom obchodnej školy v Bratislave. V druhej polovici 40. rokov 19. storočia vydal v Bratislave päťzväzkovú príručku Der Schnellrechnenlehrer und systematische Kopfrechner, v ktorej rozoberá pravidlá rýchleho numerického počítania spamäti.

</doc>
<doc id="21919" url="https://sk.wikipedia.org/wiki?curid=21919" title="František Weiss">
František Weiss

 
František Weiss, SJ (iné mená: František Xaver Weiss, ; * 16. marec 1717, Trnava† 10. január 1785, Budín) bol uhorský jezuita, matematik, astronóm a univerzitný profesor, rektor Trnavskej univerzity v rokoch 1774/75 a dekan jej filozofickej fakulty v rokoch 1770 až 1772.
Weiss patril k priekopníkom astronómie v Uhorsku. Dlhé roky pôsobil ako riaditeľ univerzitnej hvezdárne v Trnave a v Budíne, a ako redaktor časopisu "Observationes astronomicae...," prvého vedeckého časopisu v oblasti prírodných vied v Uhorsku (vychádzal 1757 až 1772). Výsledky jeho pozorovaní sú považované za jedny z najstarších systematických meraní na svete.
Bol strednej postavy. Hovoril po slovensky, nemecky a latinsky. Rozumel pravdepodobne aj francúzštine, pretože v tomto jazyku dostával listy, hoci sám na ne odpovedal po latinsky.
Je po ňom pomenovaná "Cena Františka Weissa" udeľovaná rektorom Trnavskej univerzity v Trnave.
Životopis.
František Weiss sa narodil v roku 1717 v Trnave. Presný dátum jeho narodenia nie je známy. Podľa matriky bol však pokrstený 16. marca a tento dátum sa v neskorších dokumentoch uvádza aj ako dátum jeho narodenia. Františkovým otcom bol Ján František Weiss, katolícky majster sitár pochádzajúci z Kittsee. Františkovou matkou bola Mária Šajčinová. František mal dve sestry. Staršia sestra Sophia sa narodila v roku 1715, dátum a miesto narodenia Františkovej sestry Terézie nie je známy. Rodina nevlastnila v Trnave dom, ale bývala v podnájme, v krídle domu trnavského vzdelanca Štefana Munkáčiho. František tak vyrastal na dvore, kde bývalo viacero remeselníkov, no zároveň, kde existovala úcta k vzdelaniu a ku knihám. Prvé štúdium získal zrejme, podobne ako väčšina trnavských remeselníkov, na Katedre jazykov Trnavskej univerzity.
Ako šestnásťročný (1733) vstúpil Weiss do Spoločnosti Ježišovej a svoj dvojročný noviciát absolvoval v Trenčíne, pod patronátom Antona Vánosiho. Po zložení rádových sľubov vyučoval na jezuitských gymnáziách v Skalici a Banskej Štiavnici. Sám začal následne študovať na univerzite v Košiciach (1738) a následne v Trnave (1739 až 1740), kde získal doktorát z filozofie. Vplyv na jeho vzdelanie mal osobitne fyzik a astronóm František Borgia Kéri, s ktorým aj neskôr významne spolupracoval. V roku 1736 vydal Weiss svoju prvú knihu o kométach. Po absolvovaní štúdia vyučoval gramatiku v Žiline (1742) a neskôr humanioru v Skalici a v Košiciach (1744 až 1745). Po skončení juniorátu v rakúskom Grazi absolvoval štúdium teológie a v roku 1750 sa v Judenburgu stal riadnym členom Spoločnosti Ježišovej.
O Weissovej činnosti v 50. rokoch 18. storočia exitujú dvojaké správy. Podľa generálneho katalógu Spoločnosti Ježišovej bol v rokoch 1753 až 1757 profesorom matematiky a histórie v Steyri, a v roku 1758 regentom seminára. Podľa iných prameňov už pôsobil v Trnave. V tom čase začala Trnavská univerzita s výstavnou observatória na základe projektov Maximiliána Hella, s ktorým sa Weiss dobre poznal. Po jej dostavaní v roku 1762 bol Weiss vymenovaný za jej riaditeľa a význačne sa zaslúžil o jej rozvoj a vybavenie. Niektoré nástroje pre observatórium vytvoril dokonca sám. Na Trnavskej univerzite prednášal Weiss študentom matematiku a astronómiu, no o jeho pôsobení ako učiteľa sa mnoho nevie. Na svojej alma mater bol tiež dekanom filozofickej fakulty (17701772) a v akademickom roku 1774/1775 dokonca rektorom.
V roku 1777 bola Trnavská univerzita presťahovaná do Budína, kam sa premiestnil aj Weiss. V novom pôsobisku vybudoval nové observatórium a prednášal praktickú astronómiu. Zomrel v roku 1785 v Budíne.
Dielo.
Publikácie:
Sledoval Mesiac, prechod Venuše pred kotúčom Slnka či zatmenia Jupiterových satelitov. V roku 1769 pozoroval a zameriaval aj kométu. Svoje výsledky publikoval v Uhorsku i v zahraničí (Paríž, Berlín). Výsledky publikoval bez komentárov.
Cena Františka Weissa.
Rektor Trnavskej univerzity v Trnave udeľuje každoročne pri príležitosti Dňa študentstva a Dňa boja za slobodu a demokraciu (17. november) študentskú "Cenu Františka Weissa". Laureátmi ceny sú študenti, ktorí „"sa vyznačujú mimoriadnym talentom, usilovnosťou, tvorivosťou a občianskou odvahou"“. Ocenenie má symbolizovať spojenie vedeckej zvedavosti s pokorou, samostatnosti s odvahou slobodne myslieť a osobný rozvoj s úsilím o dobro celku. Prvýkrát bola cena udelená v roku 2025 rektorom Milošom Lichnerom.

</doc>
<doc id="21920" url="https://sk.wikipedia.org/wiki?curid=21920" title="Jozef Wolfstein">
Jozef Wolfstein

Jozef Wolfstein (* 29. jún 1773, Karlovac, Chorvátsko – † 18. apríl 1859, Budapešť, Maďarsko) bol matematik.
Študoval na univerzite v Pavii, kde navštevoval aj prednášky A. Voltu. Spočiatku bol tajomníkom grófa M. Esterházyho, v r. 1797 – 1803 učiteľom matematiky na gymnáziu v Osijeku, neskôr prednášal matematiku na kráľovskej akadémii v Košiciach (1803 – 1818), napokon bol profesorom vyššej matematiky na univerzite v Pešti (1818 – 1848). Viackrát zastával funkciu dekana filozofickej fakulty aj rektora univerzity. Bol autorom viacerých latinských učebníc matematiky, v Košiciach vydal aj jednu prácu z mechaniky. 

</doc>
<doc id="21921" url="https://sk.wikipedia.org/wiki?curid=21921" title="Fridrich Zavarský">
Fridrich Zavarský

Fridrich Zavarský (* 17. júl 1912, Šúrovce – † 24. december 1976, Lenzing, Rakúsko) bol slovenský matematik, fyzik a pedagóg.
Narodil sa v Šúrovciach v okrese Trnava.
V rokoch 1932 – 1937 študoval na UK v Prahe. Získal aprobáciu pre vyučovanie matematiky a fyziky. V septembri 1938 nastúpil na Rímskokatolícky mužský učiteľský ústav v Bánovciach nad Bebravou. Vyučoval matematiku, fyziku a chémiu. Prispieval do odborných matematických časopisov, poučno-vedecké články uverejňoval v časopise "Plameň" a v iných periodikách, bol pravidelným recenzentom časopisu "Filozofický zborník". So študentmi naštudoval operetu "Novoveskí študenti" a "Amor šarapatí" i viaceré príležitostné scénky. Profesor Zavarský bol telom i dušou matematikom, hlboko pohrúženým do svojho odboru. Mnohokrát pri výklade matematických poučiek ani nevnímal okolie. Tak sa stávalo, že časť študentov nestačila vnímať jeho postupy a upadala do letargie. Tým sa utvárala jednak skupina matematikov a na druhej strane skupina tých, čo viac alebo menej „tápali“. Profesor Zavarský bol viac teoretikom ako praktikom, predurčený prednášať matematiku na vyššej úrovni, ako boli učiteľské ústavy.
V Bánovciach pôsobil do roku 1945, kedy sa s rodinou odsťahoval do Rakúska. V Rakúsku pracoval ako hlavný matematik a fyzik závodu Zellwole v Lenzingu. Niekoľko rokov prednášal aj v Národnej univerzite v Lenzingu. Pre každý kurz matematiky, fyziky alebo štatistiky pripravoval skriptá v rozsahu 50 strán.
Zomrel 24. decembra 1976 v Lenzingu.

</doc>
<doc id="21922" url="https://sk.wikipedia.org/wiki?curid=21922" title="Štefan Znám">
Štefan Znám

Prof. RNDr. Štefan Znám DrSc. (* 9. február 1936, Veľký Blh† 17. júl 1993, Bratislava) bol slovenský matematik.
Život.
Narodil sa 9. februára 1936 vo Veľkom Blhu, okres Rimavská Sobota. V roku 1954 zmaturoval v blízkej Rimavskej Sobote a začal študovať na Prírodovedeckej fakulte Univerzity Komenského v Bratislave, kde sa venoval matematike, ktorej štúdium absolvoval v roku 1959. Potom rok učil na strednej škole v Piešťanoch a v roku 1960 nastúpil na Katedru matematiky Chemickej fakulty SVŠT v Bratislave. Jeho ďalším pôsobiskom bola Katedra algebry a teórie čísel Prírodovedeckej (od r. 1980 Matematicko-fyzikálnej) fakulty UK v Bratislave, kde pracoval až do konca života. O jeho vedeckom a pedagogickom raste hovoria nasledujúce údaje: CSc. – 1966 (jeho školiteľom bol akademik Štefan Schwarz), 1968 – docent, 1980 – DrSc. a v roku 1982 – profesor. Štefan Znám začal svoju vedeckú kariéru prácou v teórii čísel, no postupne sa dostal aj k teórii grafov, ktorá sa v 60-tych rokoch začala prudko rozvíjať. V oboch disciplínach má jeho prístup kombinatorický charakter. Viaceré jeho práce sú však interdisciplinárne – teória čísel sa prelína s teóriou grafov. Preto je veľmi ťažko rozdeliť jeho práce. Ak to však násilne urobíme, tak zistíme, že z 52 pôvodných vedeckých článkov, ktorých je autorom (29), alebo spoluautorom (23), 30 patrí skôr do teórie čísel a ďalšie do teórie grafov. Š. Znám (spolu s J. Bosákom a A. Rosom) napísal priekopnícku prácu o rozkladoch kompletných grafov na faktory s danými priemermi. Neskoršie samostatne dokázal hypotézu Bosáka a Bollobása, že pre veľké k je 6k najmenší počet vrcholov kompletného grafu rozložiteľného na k faktorov priemeru 2. Významne prispel aj k extremálnej teórii grafov. Študoval napr. minimálny počet hrán grafu s n vrcholmi, priemerom 2 a maximálnym stupňom k. Podstatne zlepšil predchádzajúce odhady Erdösa, Rényiho a Sósovej. Práce Š. Známa majú bohatú odozvu v podobe citácií v knihách a článkoch nielen slovenských, ale (prevažne) zahraničných matematikov. Veľmi bol úspešný v popularizácii matematiky (okolo 20 publikácií). Má podiel na 5 knižných publikáciách a viacerých skriptách pre vysoké školy. Tiež pripravil niekoľko televíznych scenárov zameraných na popularizáciu matematiky. Bol spoluzakladateľom časopisu Matematické obzory. Mnoho energie venoval Š. Znám pritiahnutiu mladých talentovaných študentov k teórii grafov a teórii čísel. Školil 15 ašpirantov a po odchode A. Kotziga v roku 1969 do Kanady viedol spolu s J. Bosákom bratislavský seminár z teórie grafov, v čom pokračoval aj po Bosákovej smrti (1987). Výchovu nových vedeckých pracovníkov pokladal za svoju srdcovú záležitosť a vždy sa aj rád pochválil úspechmi svojich žiakov. Bol šéfredaktorom časopisu Acta Mathematica Universitatis Comenianae. Formou niekoľkomesačných pobytov pôsobil aj na zahraničných univerzitách: v Kanade (1984 – Waterloo, 1991 – Hamilton) a v Austrálii (1993 – Newcastle). Hlásil sa k maďarskej národnosti a tak, prirodzene, udržiaval bohaté styky najmä s maďarskými matematikmi, ale známych mal po celom svete. Zomrel 17. júla 1993 v Bratislave.

</doc>
<doc id="21923" url="https://sk.wikipedia.org/wiki?curid=21923" title="Ivan Branislav Zoch">
Ivan Branislav Zoch

Ivan Branislav Zoch (* 24. jún 1843, Jasenová – † 27. december 1921, Modra), bol slovenský polyhistor a fyzik. Pseudonymy: Branislav, Čika-Apik, Ivan Broz, I. Br. Jánošikovič, I. Br. Jasenovský, Iv. Br. Jaseňovský, Podkohútov, Rybrcol, Zvekan
Život.
Narodil sa v rodine evanjelického farára Ctiboha Zocha, ktorý patril k najznámejším Štúrovým spolupracovníkom. Základné vzdelanie získal v rodine a na ľudovej škole v Jasenovej, pokračoval na gymnáziu v Banskej Bystrici (18541858), neskôr prešiel do Těšína, Šoprone a po maturite v Levoči v roku 1862 začal študovať matematiku a fyziku na Technickej vysokej škole vo Viedni a neskôr na univerzite v Erlangene. V roku 1866 obhájil doktorskú prácu. 
Po skončení štúdia ho zvolili za profesora na jediné slovenské gymnázium vo Veľkej Revúcej. Na škole vybudoval bohaté fyzikálno-chemické zbierky. Už v prvom roku pobytu Zocha v Revúcej ho vyšetrovali, ba i väznili. Revúckych profesorov bezdôvodne obviňovali z činov, ktorých sa vôbec nedopustili a po 12 rokoch jestvovania gymnázium vo Veľkej Revúcej zatvorili v roku 1874.
Po zatvorení gymnázia bol krátky čas správcom Spárorezovej sudodielne v Krupine. Po jej zatvorení sa živil príležitostnými prácami. Biskup Josip Juraj Strossmayer ho pozval za profesora na gymnázium do chorvátskeho Osijeku. 
Po obsadení Bosny a Hercegoviny Rakúskom v roku 1878 ho vláda vyslala do Sarajeva, aby tam zriadil gymnázium. Po trojročnom pôsobení sa vrátil do Osijeku, kde s veľkou energiou začal vydávať konverzačný chorvátsky lexikón. O sedem rokov neskôr odišiel za riaditeľa gymnázia do Petrinje, kde pôsobil 9 rokov až do svojho penzionovania. 
Tvorba.
Jeden z najvýznamnejších slovenských vedcov a pedagógov v 2. pol. 19. a zač. 20. storočia, polyhistor a encyklopedista, zaoberal sa aj fyzikou, matematikou, chémiou, meteorológiou, geológiou, botanikou, zoológiou a ďalšími vednými disciplínami, autor vyše 270 vedeckých prác a štúdií. 
Okrem učebníc fyziky, napísal Zoch vyše 80 kratších prác z najrôznejších vedných a životných odborov. Výsledky svojich vedeckých výskumov uverejňoval vo svetových časopisoch. Časopis Annalen der Physik und Chemie zverejnil Zochovu prácu "Zur Kenntniss der chemischen Harmonika" (6/1866) a Zochovu dizertačnú prácu "Über ein Verfahren zur Messung der Schallgeschwindigkeit in Gasen" (8/1866). Na Svetovej výstave v Paríži v r. 1867 vystavoval svoj prístroj na meranie rýchlosti zvuku v plynoch. Na Svetovej výstave vo Viedni vystavoval "Model kachiel na povetrnie kúrenie a Nového spôsobu Dzierzonák".
Literárne činný, zameral sa na tvorbu krátkych próz a divadelných hier, písal kritické, biografické a i. state. V spolupráci s manželkou Milinou preložili Kukučínov Dom v stráni do chorvátčiny.
Najnáročnejším Zochovym dielom je "Prva hrvatska enciklopedija", ktorú vydával spolu s Josipom Mencinom v Osijeku po zošitoch v rokoch 18851887. Prvé dva diely ("1. ABžedusi", "2. CGzel") majú vyše 600 strán. Podobné diela vtedy mali len Angličania, Nemci, Francúzi a Taliani.
Napísal prvú slovenskú učebnicu fyziky (1869) a geometrie (1873), spracoval stručné dejiny matematiky a fyziky (1889). V literárnej oblasti autor anekdot, cestopisov, humoresiek, poviedok a beletrizovaných príhod, zostavil zbierku divadelných hier pre mládež. V článkoch a životopisných portrétoch priblížil viaceré historické i súveké osobnosti. Položil základy slovenského vedeckého názvoslovia v oblasti fyziky, matematiky a telesnej výchovy. V publicistike komentoval slovenský národný život, aktuálnu politickú situáciu, propagoval podnikanie, všímal si ženskú otázku, svoje práce uverejňoval v slovenských a inorečových periodikách, zborníkoch a ročenkách a kalendároch. Jazykovednými príspevkami ovplyvnil vývoj slovenčiny.
Dielo.
Začal na nej pracovať po príchode na gymnázium vo Veľkej Revúcej (1866) a vydal ju po dvoch rokoch v Skalici (má 25 rokov).
"Physika" má 178+6 strán a 248 obrázkov, ktoré kreslí sám, aby tak znížil nakladateľské výdavky. Učivo je rozdelené do 146 článkov čiže paragrafov a tie zas patria do ôsmich oddielov. Snáď najviac z celého diela môže prekvapiť stať o termoelektrických prúdoch našej Zeme. Podobne prekvapujúce je aj objasnenie vzniku severnej polárnej žiary. Pri vytváraní slovenského fyzikálneho názvoslovia sa Zoch opiera o češtinu, ruštinu a latinčinu. Za vytvoreným názvom často uvádza jeho tvar v inom jazyku. Tým umožňuje čitateľovi orientáciu pri prvom stretnutí s novým názvom pojmu. 
Jej priame používanie v škole trvalo iba 5 rokov 18691874 (zatvorenie troch slovenských gymnázií)

</doc>
<doc id="21924" url="https://sk.wikipedia.org/wiki?curid=21924" title="Michal Zöldy">
Michal Zöldy

Michal Zöldy (* 27. marec 1920, Kremnica – † 22. júl 1991, Bratislava) bol slovenský pedagóg a matematik.
Životopis.
Narodil sa v Kremnici, kde aj maturoval na gymnáziu v Kremnici, MF vyštudoval na PF SU v Bratislave. 
Ako stredoškolský učiteľ pôsobil na gymnáziu v Kremnici, v Bratislave a na Strednej priemyselnej škole strojníckej taktiež v Bratislave. S PhDr. Vladimírom Václavíkom bol spoluzakladateľ Krajského ústavu pre ďalšie vzdelávanie učiteľov. Z ústavu prešiel ako inšpektor M a F na KNV, odtiaľ na Povereníctvo školstva, neskôr na Ministerstvo školstva, kde bol až do dôchodku (v r. 1985). Sústavne študoval domácu a zahraničnú odbornú literatúru v maďarčine, nemčine, ruštine a francúzštine. Skúsenosti získal i návštevami škôl poľských, maďarských a v Sovietskom zväze. Poznatky potom využil pri zlepšovaní vyučovania v našich školách. Do povedomia učiteľov a žiakov sa zapísal ako neúnavný organizátor matematických olympiád. Angažoval sa pri modernizácii vyučovania matematiky. Písal do slovenských a českých odborných časopisov, ako "Matematika a fyzika ve škole", "Rozhledy matematicko-fyzikální" a iné. Záslužnú prácu vykonal ako spoluautor viacerých učebníc matematiky pre stredné školy. Z jeho iniciatívy vyšli zbierky vyriešených úloh z algebry a geometrie. Z učebníc spomenieme: Matematika pre 3. ročník SVŠ, vetva prírodovedná, SPN, 1968, vyšla v Prahe aj pre slovenské školy v slovenčine. Zbierka riešených úloh z algebry, SPN, 1969. Zbierky riešených úloh z geometrie I. a II. pre SVŠ a SOŠ – vydavateľ SPN, Úlohy o výrokoch a množinách pre 1. ročník gymnázií, SPN, 1970. Matematika – experimentálny učebný text pre 2. ročník gymnázia, 3. časť, SPN, 1980. Anglická geometria pre 3. ročník. Roky na Ministerstve školstva patrili k najplodnejším v živote Michala Zöldyho. Rok čo rok s príslovečnou svedomitosťou pripravoval príklady pre maturitné skúšky.
Všestranná práca Michala Zöldyho v oblasti matematiky bola v roku 1975 ocenená udelením vyznamenania Zaslúžilý člen Jednoty slovenských matematikov a fyzikov. Zomrel 22. júla 1991 v Bratislave.

</doc>
<doc id="21925" url="https://sk.wikipedia.org/wiki?curid=21925" title="Michal Harant">
Michal Harant

Prof. RNDr. Michal Harant (* 10. júl 1920, Žilina – † 18. júl 1995, Žilina) bol slovenský matematik.
Narodil sa 10. júla 1920 v Žiline. Ľudovú školu a reálku vychodil v Žiline. Po maturite študoval na Prírodovedeckej fakulte UK v Prahe ( 1938– 1940) a na Prírodovedeckej fakulte SU v Bratislave ( 1941– 1942). Pôsobil na Prírodovedeckej fakulte UK v Bratislave najprv ako odborný asistent, od roku 1952 ako docent a od roku 1960 na VŠD v Žiline, kde r. 1962 nadobudol hodnosť profesora. Veľkou mierou sa pričinil o presťahovanie VŠD z Prahy do Žiliny. V rokoch 1952– 1956 zastával na Prírodovedeckej fakulte UK v Bratislave funkciu dekana a od r. 1959 aj vedúceho ústavu geometrie. Na VŠD mal aj funkciu prorektora ( 1963– 1966). V rokoch 1969– 1972 učil na vysokej vojenskej škole v Káhire, kde pôsobil vo funkcii náčelníka matematicko-deskriptívnej katedry. Po svojom návrate pôsobil ako profesor na Výpočtovom stredisku VŠDS. V rokoch 1989– 1993 bol vedúcim katedry matematiky na VŠDS. Posledným jeho pracoviskom (už ako dôchodca) bola vojenská fakulta VŠDS v Žiline. Prof. Harant celý svoj život zasvätil činorodej práci zameranej na rozsiahlu vedecko-odbornú činnosť, na pedagogickú činnosť a na odborno-spoločenskú činnosť. Každej z týchto činností sa venoval dôsledne a vo väčšine prípadov položil aj základy pre ich ďalší úspešný rozvoj. Na jeho vedecko-odbornú činnosť poukazuje veľa (do 100) jeho prác, článkov a publikácií z odborov, ako sú obyčajné diferenciálne rovnice, parciálne diferenciálne rovnice, integrálne transformácie a operátorový počet a variačný počet. Zvlášť rozsiahle sú jeho pojednania z geometrie, z algebraickej a diferenciálnej geometrie, zo zobrazovacích metód i zo štatistiky a z numerických metód. Na 40 vedeckých štúdií publikoval v domácich i zahraničných odborných i vedeckých časopisoch. V posledných rokoch sa venoval aplikáciám matematiky, zdôrazňujúc ich význam pre prax ako aj počítačom a výpočtovej technike. Bol poradcom riaditeľa Výskumného ústavu výpočtovej techniky. Záslužná a úspešná bola jeho činnosť orientovaná na pedagogiku. Pedagógovia všetkých stupňov škôl, ktorí sa zúčastnili na nespočetných stretnutiach (semináre, cykly prednášok, letné i zimné školy – organizované Jednotou matematikov a fyzikov) s uznaním si vážia pedagogické majstrovstvo profesora Haranta. Vždy vedel, len jemu vlastnou metódou, čo najviac priblížiť a objasniť často veľmi zložité študované problémy. Cez Jednotu československých matematikov a fyzikov (JČMF, JČSMF) a Jednotu slovenských matematikov a fyzikov (JSMF) dostával sa profesor Harant do povedomia širokej pedagogickej pospolitosti. Od r. 1938 bol členom JČMF, neskôr JČSMF. Stal sa horlivým propagátorom tejto matematicko-fyzikálnej spoločnosti na Slovensku. V nej prešiel takmer všetkými funkciami (tajomník Slovenského výboru SV JČSF), predseda SV JČSMF ( 1962– 1970), keď na ustanovujúcom zjazde JSMF v r. 1969 bol zvolený za prvého predsedu JSMF). Zásluhy profesora Michala Haranta o rozvoj matematických vied a o rozvoj činnosti JČMF, JČSMF a JSMF boli ocenené mnohými vyznamenaniami. Medzi ne patrí aj udelenie čestného členstva JČSMF. Zomrel 18. júla 1995 v Žiline.

</doc>
<doc id="21926" url="https://sk.wikipedia.org/wiki?curid=21926" title="Štefan Hatvani">
Štefan Hatvani

Štefan Hatvani (* 21. november 1718, Rimavská Sobota – † 16. november 1786, Debrecín, Maďarsko) bol uhorský prírodovedec, lekár a polyhistor slovenského pôvodu.
Životopis.
Narodil sa 21. novembra 1718 v Rimavskej Sobote. Študoval na viacerých západoeurópskych univerzitách (Basel, Leiyden, Utrecht, Magdeburg), okrem iných aj u Johanna a Daniela Bernoulliovcov. Získal doktorát filozofie i medicíny. 
Po odmietnutí viacerých zahraničných ponúk sa usadil v Debrecíne, kde v rokoch 1749 – 1786 pôsobil ako profesor reformovaného kolégia na ktorom predtým aj sám študoval. Stal sa jedným z najvýznamnejších učiteľov tejto školy, svojimi modernými výukovými metódami, najmä demonštračnými pokusmi z chémie a fyziky, osobitne elektrostatiky, si vyslúžil nielen seriózne uznanie, ale aj mystickú povesť a prívlastok uhorský Faust. 
Ako prírodovedec stál na báze osvietenského racionalizmu, uprednostňoval newtonovskú fyziku pred karteziánskou, dôraz kládol na experiment a už v svojej inauguračnej prednáške hovoril o dôležitosti štúdia matematiky. Bol priekopníkom výuky chémie, zároveň autorom prvého matematického spisu z teórie pravdepodobnosti v Uhorsku.
Viedol aj vlastnú lekársku, resp. lekárnickú prax, zostavoval pritom napr. tabuľky dojčenskej úmrtnosti a ich štatistické vyhodnocovanie používal pri argumentácii v prospech lekárskej starostlivosti, výuky pôrodných babíc a pod. Bol autorom viacerých knižných prác a kratších spisov z oblasti filozofie, prírodných vied, medicíny a teológie.
Zomrel 16. novembra 1786 v Debrecíne.

</doc>
<doc id="21927" url="https://sk.wikipedia.org/wiki?curid=21927" title="Vít Hejný">
Vít Hejný

Vít Hejný (* 6. jún 1904, Litovel – † 26. máj 1977, Martin) bol slovenský pedagóg a matematik českého pôvodu. 
Bol manželom slovenskej herečky Nadi Hejnej a otcom matematika a didaktika matematiky Milana Hejného. 
Narodil sa 6. júna 1904 na Morave v Litovli. Pochádzal z rodiny nižšieho úradníka bernej správy Jozefa Hejného a Marie, rodenej Hofmannovej. Jeho súrodencami bol o rok starší brat Ladislavom a o rok mladšia sestra Marie. Keď mal dva roky, rodina si osvojila chudobné dieťa z ulice (Vlastu). Po absolvovaní reálneho gymnázia v Litovli (zmaturoval 18. júna 1923) pôsobil ako pomocný učiteľ v Národnej škole v Bouzove. Potom študoval Vysokú školu obchodnú v Prahe. Po dvoch akademických rokoch prerušil štúdium bankovníctva a v októbri 1926 nastúpil na základnú vojenskú prezenčnú službu do školy záložných dôstojníkov pechoty v Olomouci. Po návrate z vojenskej služby vykonal 14. júna 1928 prvú všeobecnú štátnu skúšku.
Od roku 1929 začal pôsobiť ako profesor obchodnej akadémie v Martine. Bol jedným z popredných budovateľov tejto školy založenej už v roku 1885. Okrem pedagogickej práce na škole sa intenzívne venoval aj mimoškolskej činnosti – organizovaniu kultúrneho života v Martine. 14. júla 1930 sa oženil s Naďou Pietorovou. Po vzniku Slovenského štátu 14. marca 1939 sa na Slovensku organizovali aj protičeské kampane. Hejný bol potom aj za za svoje protifašistické postoje preložený v roku 1942 z Martina na Obchodnú akadémiu do Nitry, kde musel dochádzať. 
Zúčastnil sa ako dôstojník v druhej paradesantnej brigáde Slovenského národného povstania. Za účasť v SNP bol prepustený zo (štátnej) služby a v neprítomnosti odsúdený na smrť. Do oslobodenia Martina 11. apríla 1945 sa skrýval. Jeho brat Ladislav zomrel v koncentračnom tábore v Mauthausene v roku 1942. Je držiteľom radu Slovenského národného povstania II. triedy. 
V roku 1945 odišiel (aj s rodinou) pracovať do Prahy na Ministerstvo školstva a osvety. V roku 1948 v súvislosti s reorganizáciou Ministerstva bol preložený na Obchodnú akadémiu v Prahe I, no na vlastnú žiadosť mu bolo umožnené vrátiť sa na Obchodnú akadémiu do Martina, kde pôsobil až do smrti. Okrem sústavnej pedagogickej práce sa venoval prednáškovej činnosti pre pedagógov a rodičov, prednáša psychológiu a psychologické problémy vyučovania matematiky, o ktoré bol mimoriadny záujem aj v Bratislave, v Nitre a v Košiciach. Jeho prednášky, pri ktorých využíval svoje dlhoročné pedagogické skúsenosti a bohaté vedomosti z oblasti psychológie, mali neopísateľnú atmosféru medzi prednášajúcim a poslucháčmi, o ktorých samozrejme nemal núdzu. Zorganizoval množstvo zaujímavých seminárov, na ktorých sa študovali psychologické problémy vyučovania matematiky. Tieto semináre viedol v Bratislave i v Košiciach. 
Zomrel 26. mája 1977 v Martine.

</doc>
<doc id="21928" url="https://sk.wikipedia.org/wiki?curid=21928" title="Maximilián Hell">
Maximilián Hell

Maximilián (Rudolf) Hell (, maď. "Hell Miksa"; * 15. máj 1720, Štiavnické Bane† 14. apríl 1792, Viedeň) bol katolícky kňaz, jezuita, astronóm, matematik a fyzik slovenského pôvodu.
Pôvod.
V zápise matričnej knihy rímskokatolíckeho farského úradu v Banskej Štiavnici je zapísaný ako "Maximilianus Rudolphus Winthsachtiensis. Parentes D[ominus] Matthæus Cornelius Höll, et Julka Victoria". (preklad: Maximilián Rudolf z Vindšachtu [dnes časť Štiavnických Baní]. Rodičia Pán Matúš Kornel Höll a Julianna Viktória). Ako jeho materinský jazyk prichádza do úvahy nemčina a slovenčina, pretože pri jeho zápise do jezuitského rádu vo veku 18. rokov (1738) je uvedená položka "Quas linguas calleat: Latinam, German. et Slav. bene." (preklad: Ktoré jazyky ovláda: Latinský, nem. a sloven. dobre).
O jeho otcovi menom Matthäus Cornelius Höll sa z roku 1707 zachoval úradný zápis, že je "natione Bohemus ex Schlackenberg" (preklad: "českej nácie zo Schlackenbergu"). "Natione Bohemus" môže znamenať z Čiech/Česka, narodený v Česku/Čechách, českej národnosti, ale označovali sa tak vtedy niekedy aj uhorskí Slováci (no spravidla protestanti). "Schlackenberg" sa spravidla (najmä u súčasných slovenských autorov) interpretuje ako Horný Slavkov v Česku () alebo Kremnica/?miesto v Kremnici na Slovensku, alebo (najmä staršie) ako Ostrov nad Ohří () v Česku. Podľa rodinnej tradície rodina Höllovcov pochádzala z Bavorska. V roku 1738 je Cornelius pri zápise svojho syna do jezuitského rádu uvedený ako "Officialis German." (preklad: Nem. úradník). Meno Matthäus Cornelius Höll je nemecká podoba mena používaná aj vo vtedy štandardne používaných latinských textoch. V modernej nemčine sa jeho meno uvádza skôr ako Matthias Cornelius Höll/Hell; v modernej slovenčine znie Matúš Kornel Höll, ale obyčajne sa uvádza ako Matej Kornel Hell (Matthias = Matej, Matthäus = Matúš); a v modernej maďarčine sa uvádza ako Hell Máté Kornél alebo Hell Mátyás Kornél/Cornelius (Máté = Matúš, Mátyás = Matej). 
Matka sa volala Julianna Victoria Staindl (v modernej slovenčine Julian (n) a Viktória Staindlová). Jej meno síce vyzerá nemecky, ale inak o nej nie je veľa známe. 
V dospelosti sa, zdá sa, stotožňoval (aj) s Uhorskom ako krajinou a maďarčinou ako jazykom túto krajinu primárne reprezentujúcim, čo naznačuje jeho list zo 6. apríla 1769 Pátrovi Höllerovi, kde v súvislosti s výskumným pobytom v Škandinávii hovorí o Laponcoch ako "bratoch" Maďarov, "našom" maďarskom jazyku a pod.
Život.
Základné školské vzdelanie získal v Štiavnických Baniach, gymnázium v Banskej Bystrici. Po skončení gymnázia požiadal Hell o prijatie do jezuitského rádu. V roku 1738 nastúpil do Trenčína do dvojročného noviciátu. V jeseni roku 1740 odchádza študovať do Viedne históriu, teológiu a filozofiu. Ako poslucháč filozofie na viedenskej a asistent profesora J. Franza, založil s ním kabinet-múzeum experimentálnej fyziky, kde uložil svoju zbierku hodín, meracích prístrojov a modely banských strojov. Počas štúdia sa zaoberal najmä astronómiou a banským meračstvom. Preložil banské právo z nemčiny do latinčiny.
&lt;br&gt;V roku 1745 prichádza do Levoče, kde dva roky pôsobí ako profesor latinčiny, gréčtiny, dejepisu a zemepisu na jezuitskom gymnáziu. Vysvätený za kňaza bol v roku 1750 a po vysviacke v 1751 ho rád vysiela do Banskej Bystrice, kde učí na jezuitskom gymnáziu, krátko na univerzite v Trnave. V roku 1752 ukončil štúdium na univerzite vo Viedni, kde bol promovaný za doktora filozofie a hneď odchádza do Kluže, kde okrem prednášania matematiky, fyziky a astronómie vybudoval hvezdáreň a zriadil nové kolégium.
V roku 1755 bol poverený vykonávať funkciu riaditeľa univerzitného observatória vo Viedni, ktorú vykonával až do svojej smrti a ktoré sa stalo centrom prírodovedeckého bádania v habsburskej monarchii. Dvorský astronóm a matematik, profesor mechaniky na univerzite vo Viedni.
Osobitnú zásluhu má Maximilián Hell pri vybudovaní hvezdární v Trnave, Kluži, Budíne a v Jágri. Veľký význam pre astronómiu mali jeho pozorovania prechodu Venuše pred slnečným diskom. Prechod 1761 pozoroval vo Viedni, na jeho základe vyvrátil názor o existencii satelitu Venuše. Uskutočnil expedíciu za severný polárny kruh na nórsky ostrov Vardø (vtedy na území Dánsko-Nórska), kde pozoroval druhý prechod Venuše popred slnečný disk. Na expedíciu ho pozval dánsky kráľ Kristián VII. Touto expedíciou si Hell získal svetové vedecké uznanie presným výpočtom slnečnej paralaxy. Jeho vypočítaná hodnota bola 8,82', jej dnešná hodnota je 8,79415'.
Roku 1775 vypracoval návrh na založenie Ríšskej akadémie vied vo Viedni, vypracoval historickú mapu Uhorska podľa Anonymovej kroniky.
Vydával astronomické ročenky Ephemerides Astronomicae ad meridianum Vindobonensem, ktoré začal vydávať v roku 1757 a vydával ich až do smrti t. j. do roku 1792. Priekopnícke sú jeho výskumy v oblasti polárnej žiary a magnetického poľa Zeme. Okrem toho vydal 26 vedeckých štúdií.
Bol členom učených spoločností v Paríži, Štokholme, Bologni, Kodani, Göttingene, Trondheime a v Londýne. Spolupracoval s anglickou Royal Society a v roku 1790 mu bol udelený Rad anglickej vlády (rad Kráľovskej spoločnosti). Jeho menom je na mape Mesiaca pomenovaný jeden z kráterov. UNESCO v roku 1970 zaradilo 250. výročie jeho narodenia do kalendára výročí významných osobností. Zomrel 14. apríla 1792 vo Viedni a pochovaný je v Maria Enzersdorfe.
Na počesť M. Hella je pomenovaná planétka (3727) Maxhell.

</doc>
<doc id="21929" url="https://sk.wikipedia.org/wiki?curid=21929" title="Juraj Henisch">
Juraj Henisch

Juraj Henisch (* 24. apríl 1549, Bardejov – † 31. máj 1618, Augsburg, Nemecko) bol nemecký lekár, humanistický vzdelanec a polyhistor slovenského pôvodu.
Narodil sa 24. apríla 1549 v Bardejove. Po štúdiách na západoeurópskych univerzitách (Wittenberg, Lipsko, Bazilej) bol začas členom lekárskeho kolégia a dekanom univerzity v Baseli, potom sa usadil v Augsburgu, kde pôsobil ako lekár, gymnaziálny učiteľ, resp. riaditeľ a inšpektor mestskej knižnice. Bol autorom celého radu lekárskych, medzi nimi aj priekopníckych diel, ale aj geografických, astronomických a ďalších prírodovedných prác. Vydal aj jednu elementárnu aritmetickú príručku – násobilku (1605) a pomerne rozsiahlu, 400-stránkovú učebnicu aritmetiky (1609). Zomrel 31. mája 1618 v Augsburgu.
Je po ňom pomenovaná Spojená škola Juraja Henischa v Bardejove, ktorá sa skladá z dvoch organizačných zložiek: gymnázia a strednej odbornej školy polytechickej.

</doc>
<doc id="21930" url="https://sk.wikipedia.org/wiki?curid=21930" title="Emil Herrmann">
Emil Herrmann

Emil Herrmann (* 13. november 1840, Dognecea, Rumunsko – † 22. apríl 1925, Budapešť, Maďarsko) bol rumunský strojný inžinier.
Narodil sa v Dognecea. Svoje inžinierske vzdelanie získal na viedenskej, resp. budapeštianskej technike a na banskoštiavnickej akadémii, kde napokon v roku 1867–1902 aj pôsobil, od roku 1872 ako profesor. Okrem technických predmetov prednášal aj matematiku, deskriptívnu geometriu, teoretickú mechaniku a náuku o pevnosti. Bol jedným z hlavných realizátorov tzv. Farbakyho reformy, ktorá o. i. zvýšila náročnosť matematicko-fyzikálnej a vôbec teoretickej prípravy na akadémii. Mal mimoriadne rozsiahlu odbornú aj publikačnú činnosť predovšetkým v oblasti technických aplikácií termodynamiky a náuky o pevnosti. Tlačou vyšli aj viaceré jeho prednášky na akadémii, napr. technická mechanika, náuka o pevnosti, v nemčine vydal kompendium mechanickej teórie tepla. Napísal aj kratšiu prácu o použití logaritmického pravítka. 
Zomrel 22. apríla 1925 v Budapešti.

</doc>
<doc id="21931" url="https://sk.wikipedia.org/wiki?curid=21931" title="Ignác Hertl">
Ignác Hertl

Ignác Hertl (* 1. január 1703, Skalica – † 1775, Kőszeg, Maďarsko) bol slovenský matematik.
Narodil sa v Skalici.
Bol profesorom matematiky na viacerých jezuitských kolégiách a univerzitách (Trnava 1736/37, 1739/40–1741/42; Budín 1744/45–1745/46; Košice 1752/53–1755/56), prednášal aj iné predmety, neskôr pôsobil ako vojenský kňaz.
Vydal učebnicu aritmetiky a algebry (1753), v ktorej sa zmieňuje aj o základoch astronómie vrátane jej stručných dejín na Trnavskej univerzite.
Zomrel v roku 1775 v Kőszegu.

</doc>
<doc id="21932" url="https://sk.wikipedia.org/wiki?curid=21932" title="Ján Hlovik">
Ján Hlovik

Ján Hlovik (* 28. marec 1804, Párnica – † 27. marec 1862, Rankovce) bol slovenský učiteľ.
Ako učiteľ a neskôr evanjelický kňaz sa venoval národnobuditeľskej práci, bol členom Tatrína a mal široké kultúrne záujmy a aktivity. Známym sa stal najmä ako zberateľ ľudovej slovesnosti a piesní. 
Napísal a vydal prácu o trisekcii uhla a rektifikácii kriviek (Košice 1853), na ktorú priamo nadväzoval v svojich podobných dielach profesor veľkorevúckeho gymnázia J. K. Holub. 
Zomrel 27. marca 1862 v Rankovciach.

</doc>
<doc id="21933" url="https://sk.wikipedia.org/wiki?curid=21933" title="Karol Hlučil">
Karol Hlučil

Karol Hlučil (* 25. október 1891, Kysucké Nové Mesto – † 10. november 1973, Bratislava) bol slovenský matematik.
Životopis.
Narodil sa v Kysuckom Novom Meste. Do ľudovej školy chodil v rokoch 1898 – 1903 v rodnom meste. Maturoval na štátnej reálke v Žiline v r. 1911. V tom istom roku získal 1. cenu v celokrajinskej (uhorskej) súťaži riešenia matematických úloh. V rokoch 1911 – 1914 absolvoval šesť semestrov štúdia matematiky a fyziky na filozofickej fakulte maďarskej univerzity v Budapešti, kde r. 1913 zložil prvú štátnu skúšku. V tom čase bol aj na kratšom študijnom pobyte vo Francúzsku.&lt;br&gt; 
Jeho vysokoškolské štúdiá rok pred ich ukončením násilne prerušila 1. svetová vojna. Do armády bol povolaný hneď v prvej vlne všeobecnej mobilizácie. Krutosť vojny prežíval na rakúsko-ruskom fronte, kde v júni 1916 padol do zajatia. Zvyšok vojny strávil na Sibíri, odkiaľ ho strastiplná cesta cez Ďaleký Východ, Sachalin, Japonsko, Indiu, Cejlon, Južnú Afriku a Francúzsko doviedla do vlasti až koncom roku 1920. Po návrate mu sociálna situácia rodiny neumožňovala pokračovať v štúdiu, a tak začiatkom školského roku 1921/1922 nastúpil ako suplujúci profesor matematiky a fyziky na čs. štátne gymnázium v Leviciach, kde pôsobil do konca školského roku 1924/1925. V nasledujúcom školskom roku 1925/1926 počas neplatenej dovolenky dokončil svoje vysokoškolské štúdiá na Prírodovedeckej fakulte Masarykovej univerzity v Brne. 
Po skončení vysokoškolského štúdia pôsobil na gymnáziách v Nových Zámkoch, kde zotrval až do konca školského roku 1931/1932 a v Bratislave. V rokoch 1944 – 1950 bol cvičným profesorom matematiky, fyziky a deskriptívnej geometrie na gymnáziách a učiteľských ústavoch. Od školského roku 1947/1948 bol vysokoškolským učiteľom na Pedagogickej fakulte Slovenskej univerzity (terajšia Univerzita Komenského) a od r. 1953 na Vysokej škole pedagogickej v Bratislave až do svojho odchodu do dôchodku r. 1959. Externe pôsobil aj na maďarskom oddelení Vyššej školy pedagogickej v Bratislave. Na vysokej škole prednášal široké spektrum matematických disciplín – od matematickej analýzy, cez algebru, diferenciálnu geometriu, funkcie komplexnej premennej až po elementárnu geometriu, v ktorej spolu s V. Svitekom vydal aj skriptá.&lt;br&gt;
Odborný vývoj K. Hlučila odráža nepriazeň dobových slovenských pomerov, kde za absencie prírodovedných a technických vysokých škôl, vedeckých ústavov, vedeckých časopisov a prístupu k vedeckým informáciám bol aj taký výrazný talent odsúdený na izoláciu a živorenie. Nádejné perspektívy vynikajúceho vysokoškolského študenta zmarila svetová vojna, jej dôsledky a následná vyčerpávajúca prax stredoškolského profesora bez šance na vedeckú prácu v podnetnom prostredí vzájomnej výmeny vedeckých ideí a prísunu najnovších vedeckých informácií. Problémy matematickej analýzy a algebry (anagramné funkcie, zovšeobecnenie kritérií konvergencie, algebrické a integrálne rovnice), ktorými sa osamotene zaoberal, spadali svojou aktuálnosťou do čias jeho vysokoškolského štúdia a po desaťročiach nastal značný ústup ich významu. Vo svojom okolí bol povestný úrovňou svojho všeobecného vzdelania, priam encyklopedickým rozhľadom v niektorých oblastiach (fyzika, biológia, história) a na slovenské pomery nevšednými jazykovými znalosťami (zúžitkoval ich vo svojej prekladateľskej činnosti). 
Zomrel 10. novembra 1973 v Bratislave.

</doc>
<doc id="21934" url="https://sk.wikipedia.org/wiki?curid=21934" title="Jozef Kvetoslav Holub">
Jozef Kvetoslav Holub

Jozef Kvetoslav Holub (* 1. jún 1820, Prietrž – † 12. júl 1899, Revúca) bol slovenský pedagóg.
Narodil sa v Prietrži v okrese Senica Michalovi Holubovi a Zuzane rod. Schubertovej. Ľudovú školu navštevoval v Senici, maďarčinu si osvojil v Komárne, potom študoval na evanjelickom lýceu v Bratislave, od 1841 medicínu v Prahe.
Po nedokončených štúdiách medicíny v Prahe, neskôr v Pešti, pôsobil na viacerých miestach ako vychovávateľ (Istebné), homeopatický liečiteľ (Pešť) a v r. 1865 – 1874 bol profesorom prvého slovenského gymnázia vo Veľkej Revúcej, kde vyučoval aj na učiteľskom seminári a v dievčenskom vychovávateľskom ústave. Po zatvorení školy sa živil doučovaním a liečiteľskou praxou - od roku 1874 sa venoval homeopatii a botanike.
Autor ľudovýchovných článkov so zdravotníckou tematikou a početných rukopisov, väčšinou učebníc matematiky a iných prírodovedných predmetov, botanických a ľudovýchovných spisov, ktoré sú v Univerzitnej knižnici v Bratislave, pričom prispel k tvorbe novej slovenskej odbornej terminológie. Venoval sa predovšetkým homeopatii a botanike, najmä zbieraniu materiálu na kľúč určovania rastlín a hmyzu.
V jeho rozsiahlej rukopisnej pozostalosti sa nachádzajú práce z oblasti biológie, medicíny, z rôznych prírodovedných disciplín a geometrie – zväčša rukopisy učebníc, prednášok, preklady a podrobné výpisky z iných diel, terminologické slovníky a pod. Jedinou jeho publikovanou prácou bol článok na pokračovanie v časopise Dom a škola (1897): Ukážky merického delenia oblúkov uhlových a celej kružnice… Tejto téme, čiže problematike rovnomerného delenia kružnice a uhlov euklidovskou, prípadne inou konštrukciou sú venované aj jeho geometrické rukopisy zo spomínanej pozostalosti. Holubove práce o „uhlo- a kruhodelbe“, hoci boli príspevkami matematika–amatéra, boli prvými matematickými dielami napísanými s vedeckou motiváciou a zameraním v slovenčine. 
S manželkou Alžbetou Bohurádovou mal syna a dcéru.
Zomrel 12. júla 1899 v Revúcej.

</doc>
<doc id="21935" url="https://sk.wikipedia.org/wiki?curid=21935" title="Johann Hönig">
Johann Hönig

Johann Hönig (* 9. máj 1810, Karlova Studánka, Predlitavsko, Rakúske cisárstvo – † 26. október 1886, Viedeň, Rakúsko-Uhorsko) bol rakúsky matematik a pedagóg.
Život.
Narodil sa v Karlsbrunne (Karlova Studánka na Morave). Po absolvovaní vysokej školy pôsobil v rokoch 1839 – 1843 ako prvý profesor novozriadenej katedry technického kreslenia na Baníckej a lesníckej akadémii v Banskej Štiavnici. Zaviedol prednášky a skúšky z deskriptívnej geometrie, čo narazilo na odpor študentov a stretlo sa aj s nepochopením dvorskej komory ako nadriadeného orgánu akadémie. V roku 1843 prešiel na Polytechnický inštitút vo Viedni, kde sa stal profesorom a prednostom katedry deskriptívnej geometrie. Na čele katedry stál 27 rokov a vychoval prvú silnú generáciu deskriptívnych geometrov (R. Niemtschik, R. Staudigl, P. Skuherský, G. V. Peschka a i.), ktorá sa zaslúžila o rozvoj deskriptívnej geometrie ako vedy a ako bázového predmetu teoretického základu inžinierskeho vzdelávania.
V dejinách deskriptívnej geometrie je označovaný za zakladateľa deskriptívnej geometrie ako vedeckej disciplíny v Rakúsku (presnejšie – v Rakúsko-Uhorsku). Jeho učebnica "Úvod do štúdia deskriptívnej geometrie" ("Anleitung zum Studium der darstellenden Geometrie", Viedeň 1845) slúžila po tri desaťročia ako vzor vedeckej a učebnicovej literatúry z deskriptívnej geometrie v Rakúsku. Pravidelnými verejnými prednáškami z deskriptívnej geometrie sa zaslúžil o propagáciu tohto predmetu v širšej verejnosti.

</doc>
<doc id="21936" url="https://sk.wikipedia.org/wiki?curid=21936" title="Ján Krstiteľ Horváth">
Ján Krstiteľ Horváth

Ján Krstiteľ Horváth (* 13. júl 1732, Kőszeg, Maďarsko – † 21. október 1800, Pešť, Maďarsko) bol maďarský fyzik a filozof.
Narodil sa 13. júla 1732 v Kőszegu. Ako 19-ročný vstúpil do jezuitského rádu a po štúdiách na trnavskej univerzite stal sa prefektom konviktu v Trnave, profesorom filozofie na jezuitskom kolégiu v Budíne, napokon profesorom filozofie a fyziky na svojej alma mater. Po presťahovaní univerzity do Budína pokračoval v prednášaní tam, až do svojho odchodu na dôchodok v r. 1792. V r. 1784– 1785 zastával aj funkciu rektora. Bol plodným autorom fyzikálnych, sčasti aj matematických učebníc a filozofických diel. Viaceré z jeho prác vyšli v niekoľkých, dokonca aj v zahraničných vydaniach (Augsburg, Benátky), boli predlohami ďalších podobných diel a výrazne ovplyvnili výuku matematicko-fyzikálnych predmetov na samotnej univerzite, na kráľovských akadémiách a vyšších stredných školách v Uhorsku v posledných desaťročiach 18. a v prvých decéniách 19. storočia. Patril k najvýznamnejším profesorom–prírodovedcom trnavskej univerzity, v jeho diele dochádza k definitívnemu víťazstvu newtonovskej fyziky na škole, aj k osamostatneniu fyziky od filozofie a iných disciplín. Prvky modernosti nesie v sebe aj jeho dvojzväzková učebnica matematiky (Trnava 1772– 1773), do ktorej ako prvý autor v Uhorsku zaradil aj kapitolu o kužeľosečkách. Zomrel 21. novembra 1800 v Budapešti.

</doc>
<doc id="21937" url="https://sk.wikipedia.org/wiki?curid=21937" title="Ervín Hrachovina">
Ervín Hrachovina

RNDr. Ervín Hrachovina, CSc. (* 1. august 1958, Bratislava – † 20. február 1990, Bratislava) bol slovenský matematik.
Narodil sa 1. augusta 1958 v Bratislave. V rokoch 1977–1982 študoval na Prírodovedeckej, od roku 1980 na Matematicko-fyzikálnej fakulte Univerzity Komenského v Bratislave odbor matematika, špecializáciu matematická štatistika. Titul RNDr. získal v roku 1982. V rokoch 1984–1986 absolvoval externú ašpirantúru na Matematicko-fyzikálnej fakulte UK. Vedeckú hodnosť kandidáta fyzikálno-matematických vied získal v roku 1986. Od roku 1982 až do smrti pôsobil (s jednoročným prerušením počas základnej vojenskej služby 1982/83) na Katedre teórie pravdepodobnosti a matematickej štatistiky Matematicko-fyzikálnej fakulty UK v Bratislave, a to v rokoch 1982–1985 ako asistent, od roku 1985 ako odborný asistent. Už ako študent dosiahol úspešné výsledky v matematickej analýze a teórii pravdepodobnosti s ocenením vo fakultných aj celoštátnych súťažiach. Po absolvovaní vysokej školy pokračoval v bádaní v teórii pravdepodobnosti a v ergodickej teórii; z týchto oblastí publikoval vedecké práce. Zaoberal sa aj aplikačnými aspektmi matematickej štatistiky, spolupracoval s priemyselnými a energetickými podnikmi a inštitúciami (potravinársky priemysel, jadrová energetika). Zomrel nečakane 20. februára 1990 v Bratislave.

</doc>
<doc id="21938" url="https://sk.wikipedia.org/wiki?curid=21938" title="Ľubomír Hrivnák">
Ľubomír Hrivnák

Prof. RNDr. Ľubomír Hrivnák, DRSc. (* 31. marec 1930, Bratislava – † 30. august 1993, Bratislava) bol slovenský fyzik.
Životopis.
Narodil sa v Bratislave. Po štúdiu na Prírodovedeckej fakulte Univerzity Komenského v Bratislave v rokoch 1948 – 1952 nastúpil na svoju alma mater ako asistent. V rámci ašpirantúry študoval v Prahe u zakladateľa českej školy teórie tuhých látok Zdeňka Matyáša. Ako prvý na Slovensku sa začal zaoberať touto problematikou a získal titul CSc. za prácu "Vznik excitónu nežiarivou rekombináciou elektrónu a diery". 
V roku 1961 prešiel na Vysokú školu dopravnú v Žiline, kde sa v roku 1964 habilitoval a stal sa vedúcim Katedry fyziky. V rokoch 1968 – 1969 bol prodekanom Strojnícko-elektrotechnickej fakulty VŠD. Za politické postoje v tomto období bol v roku 1969 odvolaný z funkcie prodekana a v roku 1971 aj z funkcie vedúceho katedry. Po návrate do Bratislavy v roku 1974 pracoval v Elektrotechnickom ústave Slovenskej akadémie vied, kde v roku 1984 obhájil doktorskú dizertáciu prácou "Neohmický transport v polovodičoch". Inauguračné pokračovanie absolvoval v roku 1990 na Matematicko-fyzikálnej fakulte UK v Bratislave. Spočiatku sa venoval štúdiu Fröhlichovho hamiltoniánu a stanoveniu podmienok, kedy sa dva elektróny v polárnom dielektriku môžu priťahovať v dôsledku elektrónovo-fonónovej interakcie. V tých časoch to bol ústredný problém kvantovej teórie tuhých látok. Počas jeho pôsobenia sa v Žiline okolo neho vytvorila silná skupina, ktorá rozvíjala výskum tuhých látok ultrazvukovými metódami a dosiahla vynikajúce výsledky i uznanie.
Šírka jeho vedeckých záujmov bola mimoriadne veľká: zaoberal sa nežiarivou rekombináciou elektrónu a diery, kvantovým Hallovým javom, Bohmovým–Aharonovým efektom i neparabolickými disperznými zákonmi v polovodičoch. Odvodil poloempirický vzťah medzi mriežkovou konštantou polovodičov, ich šírkou zakázaného pásma a parametrami disperzného zákona vodivostných elektrónov. Ako prvý v dejinách fyziky na Slovensku prednášal o kvantovej teórii tuhých látok a popri profesorovi Jánovi Fischerovi aj o elektrónovej štruktúre atómov a molekúl. Vďaka jeho úsiliu a pod jeho vedením vznikla kniha "Teória tuhých látok", ktorá bola prvou publikáciou svojho druhu v Česko-Slovensku a vyšla v dvoch vydaniach. Ešte na Prírodovedeckej fakulty Univerzity Komenského v Bratislave založil v roku 1961 spoločne s profesorom Milanom Petrášom seminár z teoretickej fyziky. Po príchode na Elektrotechnický ústav SAV zasa viedol seminár z fyziky polovodičov. V rokoch 1969 – 1971 bol prvým predsedom Fyzikálnej sekcie Jednoty slovenských matematikov fyzikov. V tejto funkcii sa zúčastnil v roku 1969 na zakladacom zasadnutí Európskej fyzikálnej spoločnosti a bol zvolený za člena jej prvej rady. 
Zomrel 30. augusta 1993 v Bratislave.

</doc>
<doc id="21939" url="https://sk.wikipedia.org/wiki?curid=21939" title="Jur Hronec">
Jur Hronec

Akademik Jur Hronec (* 17. máj 1881, Gočovo† 1. december 1959, Bratislava) bol významný slovenský matematik.
Štúdium.
Narodil sa 17. mája 1881 v Gočove, okres Rožňava, v rodine Ondreja Hronca a jeho manželky Zuzany Pribékovej. Ušľachtilé ľudské vlastnosti a svedomitá zodpovednosť v práci charakterizujú osobnosť vedca akademika Jura Hronca. Vyrastal v skromných pomeroch. Po maturite na gymnáziu v Rožňave študoval matematiku a fyziku na univerzite v Kluži, kde sa ho ujal profesor Ľudovít Schlesinger.
Kariéra.
Po úspešnom ukončení univerzity pôsobil v rokoch 19061922 s menšími prestávkami, keď bol na študijných pobytoch v zahraničí, na gymnáziu v Kežmarku. V rokoch 1908 až 1914 študoval v Göttingene, Giessene, Berlíne, vo Švajčiarsku a v Paríži, v rokoch 19221923 v Prahe, Göttingene a Giessene. Doktorskú dizertačnú prácu z oblasti diferenciálnych rovníc obhájil v roku 1912 pod vedením profesora Ľudovíta Schlesingera v Giessene.
Jur Hronec sa habilitoval na Karlovej univerzite v Prahe v roku 1923. V rokoch 1924 až 1939 pôsobil ako profesor matematiky na Českej vysokej škole technickej v Brne. Pedagogická práca na tejto škole určuje jeho ďalšie vedecké zameranie. Poznáva dôležitosť matematiky v prírodných vedách a vo vedách technických, preto svoj výskum aplikuje na technické problémy. Celoživotné dielo akademika Hronca sa dotýka troch oblastí činnosti: vedecká, pedagogická, verejná. Vedeckú činnosť zameral predovšetkým na diferenciálne rovnice. Venoval sa štúdiu problémov Fuchsovej teórie lineárnych diferenciálnych rovníc a zovšeobecnil ich.
Je autorom značného počtu vedeckých prác, publikácií a vysokoškolských učebníc, z nich najvýznamnejšie sú:
Prednášal na mnohých celoštátnych a medzinárodných konferenciách a sympóziách. Počas celej svojej vedeckej a pedagogickej pôsobnosti bol v kontakte s matematikmi v zahraničí a veľmi aktívne spolupracoval s českými matematikmi. Význam osobnosti učiteľa zdôraznil J. Hronec vo svojich pedagogických prácach:
Akademik Hronec má významnú zásluhu na vzniku a rozvoji technických a prírodovedných vysokých škôl na Slovensku. Na jar 1936 Jur Hronec bol iniciátorom „Akcie za vybudovanie slovenských vysokých škôl“. Na jej zakladajúcej schôdzi bol zvolený za predsedu. V jeseni 1936 predseda Akčného výboru pre vybudovanie vysokej technickej školy na Slovensku. Táto aktivita bola úspešná – v júni 1937 bol národným zhromaždením prijatý zákon o vytvorení Techniky so sídlom v Košiciach. Jur Hronec bol 4. augusta 1938 zvolený za jej prvého rektora. Keď Košice pripadli Maďarsku, SVŠT sa premiestnila najprv do Prešova, potom do Martina a nakoniec do Bratislavy. V roku 1940 sa podieľa na zriadení Prírodovedeckej fakulty Slovenskej univerzity a Vysokej školy obchodnej v Bratislave a stáva sa jej prvým dekanom. V roku 1946 je predsedom komisie pre založenie Vysokej školy poľnohospodárskej a lesníckej v Košiciach a v tom istom roku kladie základy Pedagogickej fakulty v Bratislave (dekan 19461948).
Veľkú starostlivosť venoval Katedre matematiky Prírodovedeckej fakulty Univerzity Komenského v Bratislave, ktorej bol dlhé roky vedúcim. 1953 akademik SAV. 1956 DrSc., 19451954 predseda Matice slovenskej, 1945 predseda Umeleckej a vedeckej rady, 1948 predseda Slovenského múzea v Bratislave. Veľkú pozornosť venoval aj stredoškolskej mládeži. Z jeho iniciatívy a za spolupráce viacerých matematikov sa na Slovensku organizovali matematické súťaže pre stredoškolákov. Tieto potom pracovali od roku 1951 v rámci Matematickej olympiády. Akademik J. Hronec mal od počiatku vrelý vzťah k Jednote matematikov a fyzikov. Je prvým slovenským matematikom, ktorý korešponduje s Jednotou českých matematiků a v roku 1921 sa stáva jej členom. Položil základy pôsobenia Jednoty na Slovensku. Keď bol v roku 1956 ustanovený Slovenský výbor JČSMF, je zvolený za jeho predsedu. Aktívne sa podieľal na podujatiach Matematicko-fyzikálnej spoločnosti v Bratislave, keď počas vojny Jednota z politických príčin nemohla vyvíjať činnosť. Akademik J. Hronec má veľké zásluhy na rozvoji a vysokej úrovni matematiky u nás. Odchoval takmer dve generácie slovenských matematikov.
Zomrel 1. decembra 1959 v Bratislave. Je pochovaný v rodnom Gočove.
Ocenenia.
Jeho vedecká, pedagogická a organizačná činnosť bola ocenená viacerými štátnymi a vedeckými vyznamenaniami. V roku 1949 mu Prírodovedecká fakulta UK udelila čestný doktorát z matematiky. Jednota československých matematikov a fyzikov mu v roku 1959 ako prvému svojmu členovi udelila vyznamenanie Čestný člen. V roku 1962 mu bola udelená in memoriam zlatá medaila J. A. Komenského. V roku 1971 bola verejnosti sprístupnená izba v jeho rodnom Gočove. V roku 1981 bola odhalená plaketa na budove Matematického pavilónu Fakulty matematiky, fyziky a informatiky Univerzity Komenského v Bratislave s nápisom JUR HRONEC, SLOVENSKÝ MATEMATIK, PEDAGÓG A VEREJNÝ ČINITEĽ, (18811959). V Bratislave je po ňom pomenované gymnázium na Novohradskej ulici (v súčasnosti existuje už pod názvom „Spojená škola Gymnázium Jura Hronca a ZŠ Košická“), ako aj internát STU na Bernolákovej ulici. V Rožňave je po ňom pomenovaná Základná škola na Zakarpatskej ulici.

</doc>
<doc id="21940" url="https://sk.wikipedia.org/wiki?curid=21940" title="Ján Chrapan">
Ján Chrapan

Prof. RNDr. Ján Chrapan CSc. (* 9. september 1908, Jelšava† 20. september 1969, Bratislava) bol slovenský fyzik.
Život.
Po štúdiu na učiteľskom ústave v Banskej Štiavnici (1927) pôsobil na ľudovej škole v Jelšave (19271932) a na meštianskej škole v Tornali (19321939), kde bol aj riaditeľom. Keď na základe viedenskej arbitráže mesto pripadlo Maďarsku, Ján Chrapan odišiel roku 1939 do Bratislavy, kde učil na rôznych stredných školách. Výnimku predstavuje rok 19441945. Vtedy odoprel zložiť sľub vernosti režimu, ktorý sa po vypuknutí SNP požadoval od štátnych zamestnancov, a vystúpil zo štátnej služby.
V roku 1946 J. Chrapan absolvoval matematiku a fyziku na Prírodovedeckej fakulte Slovenskej univerzity v Bratislave. V nasledujúcom období učil na Učiteľskej akadémii v Bratislave (19461949). V školskom roku 1949/50 prešiel na Pedagogickú fakultu Slovenskej univerzity, kde pôsobil ako odborný asistent na Katedre fyziky. Tu získal hodnosť doktora prírodných vied na základe dizertačnej práce "Lagrangeove tuhé teleso" (1952). Keď v roku 1953 vznikla Vysoká škola pedagogická (VŠP) ako špecializovaná ustanovizeň pre prípravu učiteľov, stal sa členom katedry fyziky. V roku 1954 tu bol vymenovaný za docenta. Od školského roku 1955/56 prednášal externe na Prírodovedeckej fakulte Univerzity Komenského, kde viedol špecializáciu mechanika. Popri tom prednášal aj na novozriadenom maďarskom oddelení Vyššej pedagogickej školy (VPŠ). Po zrušení VŠP v roku 1959 natrvalo prešiel na Prírodovedeckú fakultu UK. Spočiatku pôsobil na Katedre fyziky a po jej rozdelení od roku 1961 na Katedre teoretickej fyziky. Okrem teoretickej mechaniky prednášal termodynamiku a štatistickú fyziku, ale aj kvantovú mechaniku. Krátko pred smrťou bol vymenovaný za mimoriadneho profesora pre odbor teoretická fyzika (1968).
Dielo.
Osobitnú pozornosť si zaslúži takpovediac budovateľská a priekopnícka činnosť prof. Chrapana. Hoci sa vedecky venoval hlavne teoretickej mechanike, na všetkých vysokoškolských pracoviskách zriaďoval laboratóriá a zabezpečoval najnutnejšie demonštrácie. V tejto činnosti mu veľmi pomohli skúsenosti z pôsobenia na základných a stredných školách, ako aj dôverná znalosť fyzikálnych kabinetov rôznych gymnázií. Vzhľadom na nedostatok študijnej literatúry musel J. Chrapan venovať veľa času a úsilia príprave skrípt a učebníc. Len počas pôsobenia na Pedagogickej fakulte UK, na VŠP a VPŠ (19491959) napísal 12 učebných textov. Aj v neskorších rokoch pokryl všetky svoje prednášky učebnými textami (spolu to bolo 6 skrípt). Vedecký záujem prof. Jána Chrapana sa sústredil na teoretickú mechaniku, osobitne na analytickú mechaniku a mechaniku kontinua. Zoznam jeho publikácií obsahuje 23 titulov, z čoho iba tri boli venované termodynamike a štatistickej fyzike. Najvýznamnejšie úspechy dosiahol pri riešení problémov nelineárnej mechaniky pomocou vyšších transcendentných funkcií. Ním vyvinuté postupy sa dali využiť aj na riešenie konkrétnych fyzikálnych problémov: na klasifikáciu oscilátorov z hľadiska invariantov Weierstrassovej funkcie pé, na triedenie oscilátorov s kubickou a kvadratickou charakteristikou, na určenie pohybu týchto oscilátorov a pod. Medzi slovenskými fyzikmi, ale aj matematikmi je prof. Chrapan známy predovšetkým ako vynikajúci pedagóg. Na jeho prednášky z teoretickej mechaniky a štatistickej fyziky spomínajú stovky jeho poslucháčov. Ich sympatie si získal predovšetkým jasným a zrozumiteľným výkladom. Pre mnohých sa stal vzorom jeho ľudský prístup k študentom a didaktické prepracovanie prednášok. Tu sa zjavne prejavili dlhoročné skúsenosti z pôsobenia na všetkých stupňoch, druhoch a typoch škôl po celom Slovensku. Zomrel 20. septembra 1969 v Bratislave.

</doc>
<doc id="21941" url="https://sk.wikipedia.org/wiki?curid=21941" title="Štefan Iľaš">
Štefan Iľaš

RNDr. Štefan Iľaš (* 4. máj 1933, Beharovce – † 9. august 1990, Prešov) bol slovenský matematik a pedagóg.
Životopis.
Narodil sa v Beharovciach. Po maturite na levočskom gymnáziu r. 1953 študoval v rokoch 1953– 1957 učiteľstvo matematiky a deskriptívnej geometrie pre stredné školy na Fakulte prírodných vied Vysokej školy pedagogickej v Bratislave.
Od r. 1957 vyučoval na jedenásťročných stredných školách v Prešove na Konštantínovej a Mudroňovej ulici, v rokoch 1961– 1966 na strednej všeobecnovzdelávacej škole na ulici Tarasa Ševčenka v Prešove. Od školského roku 1966/67 prešiel na katedru matematiky Pedagogickej fakulty Univerzity Pavla Jozefa Šafárika v Prešove, kde zotrval až do svojho predčasného odchodu do invalidného dôchodku r. 1982. &lt;br&gt;
Viedol prednášky a cvičenia z geometrických disciplín pre študentov učiteľstva na I. stupni základnej školy a študentov učiteľstva matematiky na II. stupni základnej školy. V spolupráci s J. Dupľákom vydal vysokoškolské učebné texty pod názvom Geometria – riešené úlohy, ktoré vyšlo v dvoch vydaniach r. 1970 a 1976. Samostatne vydal r. 1976 vysokoškolské učebné texty pod názvom Geometria a topológia. Vo výskumnej a odbornej práci sa venoval tematike topológie v školskej matematike. Z týchto oblastí publikoval odborno-metodické práce v didakticko-matematických časopisoch a tému spracoval aj v rigoróznej práci, na základe ktorej mu bol r. 1977 na Matematicko-fyzikálnej fakulte Karlovej univerzity v Prahe udelený titul RNDr. S podlomeným zdravím, sužovaný vleklou nevyliečiteľnou chorobou prežíval posledné roky svojho života. 
Zomrel 9. augusta 1990 v Prešove.

</doc>
<doc id="21942" url="https://sk.wikipedia.org/wiki?curid=21942" title="Dionýz Ilkovič">
Dionýz Ilkovič

Akademik Dionýz Ilkovič (* 18. január 1907, Šarišský Štiavnik – † 3. august 1980, Bratislava) bol fyzik a fyzikálny chemik rusínskeho pôvodu. Bol odborným asistentom Jaroslava Heyrovského v Prahe na Univerzite Karlovej, nositeľa Nobelovej ceny za chémiu v roku 1959, ktorý ho v svojej Nobelovskej prednáške prirovnal ku Michaelovi Faradayovi a jeho Ilkovičovu rovnicu opísal slovami, že ide o najpresnejší elektrochemický zákon od čias Faradaya. Je známy vďaka Ilkovičovej rovnici, ktorá bola publikovaná 100 rokov po publikovaní Faradayových zákonov elektrolýzy. Ilkovičova rovnica má význam v polarografii, kde opisuje závislosť difúzneho elektrického prúdu na viacerých veličinách.
Štúdium.
Narodil sa 18. januára 1907 v Šarišskom Štiavniku. Pochádzal z rodiny gréckokatolíckeho farára rusínskej národnosti, ktorému veľmi záležalo na tom, aby jeho deti dostali čo najlepšie vzdelanie: dvaja jeho synovia a dcéra študovali na Karlovej univerzite v Prahe. Starší syn Mikuláš pôsobil ako profesor na priemyselnej škole v Prešove a Dionýz sa stal zakladateľom fyziky na Slovensku.
Po maturite na Československom reálnom gymnáziu v Prešove odišiel Dionýz Ilkovič študovať do Prahy. Začal na strojníckom a elektrotechnickom odbore ČVUT, ale po roku prestúpil na Prírodovedeckú fakultu Karlovej univerzity. Počas štúdia (19251929) sa jeho záujem sústreďoval hlavne na chémiu a fyziku, ale navštevoval tiež veľa prednášok, cvičení a seminárov z matematiky. V roku 1930 získal vysvedčenie učiteľskej spôsobilosti z chémie pre vyššie, a z matematiky a fyziky pre nižšie triedy gymnázií. Keď mal v druhej polovici tridsiatych rokov problémy so zháňaním miesta, rozšíril si učiteľskú spôsobilosť o aprobáciu na vyučovanie fyziky pre vyššie triedy gymnázií (1937).
Už počas štúdia začal Dionýz Ilkovič pracovať v laboratóriu prof. Jaroslava Heyrovského a pod jeho vedením vypracoval počas pobytu na Chemickom ústave KU (19301932) aj dizertačnú prácu „Štúdium ortuťovej kvapkovej katódy pri elektrolytickom rozklade vody“. Po jej obhájení získal titul RNDr. (1932). Keďže sa mu na Heyrovského ústave nepodarilo zabezpečiť asistentské miesto, učil chémiu a fyziku na rôznych pražských gymnáziách a reálkach. Popritom pracoval naďalej v ústave a podieľal sa na vypracovaní teoretických základov polarografie. Najvýznamnejším výsledkom tohto úsilia bolo odvodenie vzťahu medzi polarografickým difúznym prúdom, koncentráciou roztoku a charakteristikami kvapkovej ortuťovej elektródy, známeho ako Ilkovičova rovnica.
&lt;br&gt;Za svojho pražského pobytu Dionýz Ilkovič uverejnil 9 samostatných vedeckých prác a 4 so spoluautormi. Z prehľadu citácií, ktoré priložil k žiadosti o pripustenie k habilitácii, vyplýva, že do roku 1939 bolo šesť jeho prác citovaných 55 ráz, z toho iba na hlavnú prácu obsahujúcu Ilkovičovu rovnicu sa vedci z celého sveta odvolávali 24 ráz.
V školskom roku 1937/1938 Ilkovič absolvoval študijný pobyt vo Fyzikálno-chemickom ústave parížskej univerzity u prof. René Auduberta. Tu sa venoval štúdiu ultrafialového žiarenia pomocou fotoelektrických počítačov. Na tieto práce nadviazal v rokoch 19471948 Štefan Luscoň vo svojej doktorskej dizertácii „Štúdium fotocely s vrstvou jodidu meďného“, ktorú vypracoval pod Ilkovičovým vedením. Ešte počas parížskeho pobytu prof. Heyrovský odporúčal Dionýzovi Ilkovičovi, aby sa habilitoval. Hoci spočiatku váhal, impulzom bola situácia, v ktorej sa ocitol po vyhlásení autonómie Slovenska. 31. decembra 1938 ho totiž Ministerstvo školstva a osvety v Prahe prepustilo zo štátnych služieb. Následne ho slovenské Ministerstvo školstva a národnej osvety (MŠANO) vyzvalo, aby od 1. februára 1939 nastúpil službu na Štátnej slovenskej reálke v Bardejove. Ilkovič však v januári 1939 požiadal o pripustenie k habilitačnému pokračovaniu na KU v Prahe a na základe toho požiadal aj MŠANO, aby ho ponechali v českej metropole. V priebehu roku 1939 zasadala habilitačná komisia, vypracovali sa posudky a 26. októbra 1939 sa konalo habilitačné kolokvium. Záverečná časť pokračovania -– habilitačná prednáška -– bola stanovená na 17. novembra 1939. Nekonala sa pre uzavretie vysokých škôl nacistami.
Pedagogické pôsobenie.
Na jeseň 1939 Slovenská vysoká škola technická, založená v roku 1937, ponúkla Dionýzovi Ilkovičovi post profesora technickej fyziky, pretože jeho predchodca profesor Josef Sahánek solidarizoval s osudom tisícok Čechov, ktorí boli nútení opustiť Slovensko a vrátil sa do Brna. Ilkovič ponuku prijal a po splnení formalít ho na návrh profesorského zboru SVŠT MŠANO 19. februára 1940 vymenovalo za mimoriadneho profesora technickej fyziky. O týždeň nato nastúpil na miesto prednostu Ústavu technickej fyziky SVŠT. V Bratislave konal základné prednášky z fyziky a viedol k nim cvičenia i laboratórne práce. Po zriadení Prírodovedeckej fakulty Slovenskej univerzity bol v októbri 1940 vymenovaný za mimoriadneho nehonorovaného profesora fyziky PF SU, takže sa jeho beztak veľké zaťaženie ešte zvýšilo. Keďže mal len jedného asistenta (Dezidera Tomkuljaka), pribral si na pomoc poslucháča druhého ročníka Imricha Staríčka a neskôr aj ďalších (Vladimír Hajko, Vojtech Kellö). Takto vlastne pripravoval novú generáciu slovenských vysokoškolských pedagógov. Popri tom prednášal na PFUK aj chémiu a fyzikálnu chémiu. K výchove novej generácie fyzikov a chemikov prispeli aj Fyzikálno-chemické rozhovory, ktoré viedol na PFSU spolu s profesorom chémie Ing. Dr. Františkom Valentinom. Bola to kombinácia vedeckého seminára a seminára, ktorý si zapisovali študenti. Diskutovalo sa na nich o najrozmanitejších problémoch vtedajšej fyziky i chémie. Jednu prednášku tu mal počas svojej návštevy v Bratislave v marci 1943 aj zakladateľ kvantovej mechaniky a nositeľ Nobelovej ceny Werner Heisenberg, ktorého v rámci spolupráce medzi Slovenskou univerzitou a univerzitou v Lipsku pozval do Bratislavy práve prof. Ilkovič.
Vzhľadom na mimoriadne pracovné zaťaženie administratívnymi, organizačnými a pedagogickými povinnosťami, ustúpila do úzadia jeho vedecká činnosť. Po príchode do Bratislavy uverejnil iba monografiu "Polarografia", čo bola vlastne jeho posledná vedecká práca.
Prof. Ilkovič sa usiloval modernizovať výučbu na PFSU. Preto v roku 1941 vyvinul nemalé úsilie, aby získal do Bratislavy súkromného docenta dr. Viléma Kunzla, ktorý patril medzi špičkových európskych odborníkov v röntgenoskopii. Nemecké úrady však nemali pre tieto snahy pochopenie a nedali súhlas na Kunzlov prechod z protektorátu na Slovensko. Ilkovič sa nevzdal a v roku 1942 podal návrh na zriadenie Ústavu atómovej fyziky PFSU, ktorý mal zabezpečovať prednášky z fyziky pre poslucháčov PFSU – tí v tom čase navštevovali prednášky z fyziky pre poslucháčov SVŠT. MŠANO však návrh odmietlo s odôvodnením, že fakulta nemá riadneho profesora fyziky. Preto sa vytvoril ústav iba ako oddelenie Ústavu technickej fyziky SVŠT pre potreby poslucháčov PFSU. Ilkovičovo úsilie bolo korunované úspechom až o dva roky neskôr. Po tom, čo sa v roku 1943 sa stal riadnym profesorom fyziky SVŠT a v auguste 1944 aj riadnym nehonorovaným profesorom fyziky PFSU, bol 26. augusta zriadený Fyzikálny ústav PFSU a D. Ilkovič sa stal jeho prednostom. K úspechu pravdepodobne prispela aj skutočnosť, že už od roku 1942 D. Ilkovič zastával funkciu dekana PFSU, v ktorej vytrval až do oslobodenia Bratislavy, keď z tejto funkcie odstúpil.
Po vojne Dionýz Ilkovič, v tom čase už riadny profesor fyziky tak na SVŠT, ako aj na PFSU, požiadal o dokončenie habilitácie. Napokon 3. mája 1946 mu profesorský zbor PFKU udelil "veniam docendi" pre odbor fyzikálna chémia. Rozsah Ilkovičovej pedagogickej činnosti sa po vojne ešte rozšíril. Na Lekárskej fakulte SU konal prednášky a viedol cvičenia z lekárskej fyziky a dočasne bol prednostom Ústavu lekárskej fyziky LFSU. Keď k tomu prirátame prednášky, cvičenia a semináre, ktoré viedol na technike i na Prírodovedeckej fakulte, je zrejmé, že to bolo nad jeho sily. Preto opäť podnikol kroky, aby dostal do Bratislavy doc. dr. Viléma Kunzla. Po dvoch rokoch prieťahov sa napokon vo februári 1948 prof. dr. Vilém Kunzl stal prednostom Fyzikálneho ústavu PFSU a prevzal hlavné bremeno pedagogickej činnosti z fyziky. V roku 1951 Dionýz Ilkovič definitívne prestal prednášať na Prírodovedeckej fakulte a plne sa venoval svojmu pracovisku na SVŠT.
Začiatkom päťdesiatych rokov vynaložil veľa úsilia na založenie Slovenskej a aj Česko-slovenskej akadémie vied. Po uzákonení SAV 18. júna 1953 bol vymenovaný za riadneho člena – akademika SAV a stal sa vedeckým tajomníkom SAV. Okrem toho bol podpredsedom matematicko-fyzikálnej sekcie ČSAV a predsedom komisie pre matematiku a fyziku SAV. Z tejto komisie vznikol najprv v roku 1955 Kabinet fyziky SAV (s dvoma zamestnancami), v roku 1958 Laboratórium fyziky SAV (malo 20 zamestnancov) a 1. januára 1963 Fyzikálny ústav SAV (so 60 zamestnancami). Dionýz Ilkovič toto pracovisko nielen založil a zveľaďoval, ale do roku 1961 aj stál na jeho čele. Dionýz Ilkovič stál pri zrode troch základných fyzikálnych pracovísk na Slovensku: Ústavu technickej fyziky SVŠT, Fyzikálneho ústavu Prírodovedeckej fakulty Slovenskej univerzity a Fyzikálneho ústavu SAV. Z nich sa postupne vyvinuli prakticky všetky ďalšie fyzikálne pracoviská. Keď sa k tomu pridá jeho pedagogické pôsobenie a skutočnosť, že vychoval prvých fyzikov a svojich asistentov, je zrejmé, že sa právom pokladá za zakladateľa slovenskej fyziky.
Na rozvoji slovenskej fyziky sa podieľal aj v neskorších rokoch. Bol vedúcim Katedry fyziky Elektrotechnickej fakulty SVŠT, predsedom Vedeckého kolégia fyziky SAV, predsedom Národného komitétu pre čistú a aplikovanú fyziku, členom predsedníctva Slovenskej komisie pre udeľovanie vedeckých hodností. Bol tiež hlavným redaktorom vedeckého časopisu SAV (od jeho založenia v roku 1957).
Osobitnou kapitolou Ilkovičovej činnosti bola prvá slovenská vysokoškolská učebnica fyziky, ktorá v rokoch 19571971 vyšla v piatich vydaniach v celkovom náklade 40 000 výtlačkov. Bola to moderná učebnica fyziky, dôsledne písaná vektorovým počtom, ktorá obsiahla hlavné oblasti fyziky. Hoci bola určená pre poslucháčov techniky, a pôvodne pre tých, čo navštevovali Ilkovičove prednášky, používala sa aj na Prírodovedeckej fakulte. V odborných časopisoch bolo publikovaných s ním ako autorom alebo spoluautorom 17 pôvodných vedeckých prác a v časopise „Rozhledy matematicko-přirodovědecké“ publikoval 6 referátov.
Posledné roky.
V marci 1976 Prof. Ilkovič odišiel do dôchodku. Aj potom sa živo zaujímal o dianie vo fyzike, na katedre i v celej fyzikálnej komunite. Zomrel 3. augusta 1980 v Bratislave.
Pamiatka.
O dva roky nato (1982) predsedníctvo SAV zriadilo čestnú plaketu Dionýza Ilkoviča za zásluhy vo fyzikálno-chemických vedách. Pred niekoľkými rokmi vznikla Nadácia Dionýza Ilkoviča na podporu nadaných študentov. Keď v Mlynskej doline v Bratislave vzniklo „akademické mestečko“, kde sídlia Fakulta elektrotechniky a informatiky STU, Matematicko-fyzikálna fakulta i Prírodovedecká fakulta UK, teda niekdajšie Ilkovičove pôsobiská, Národný výbor hl. mesta Bratislavy pomenoval ulicu vedúcu k tomuto areálu Ilkovičova ulica.
7. januára 2008 sa konala Laudácia pri príležitosti odhalenia reliéfu Dionýza Ilkoviča v budove Chemického ústavu SAV.
Nadácia Dionýza Ilkoviča a Cena Dionýza Ilkoviča.
Po profesorovi Ilkovičovi je pomenované aj ocenenie pedagógov a nepedagogických pracovníkov, ktorí sa venujú deťom v oblasti prírodných vied v rámci mimoškolskej činnosti. Cena Dionýza Ilkoviča bola po prvýkrát udelená v roku 2017. Založená bola slovenskou technologickou spoločnosťou PosAm, ktorá je dodnes jej hlavným partnerom. Od roku 2019 organizáciu ceny prebrala novovzniknutá Nadácia Dionýza Ilkoviča.

</doc>
<doc id="21943" url="https://sk.wikipedia.org/wiki?curid=21943" title="Vojtech Illenčík">
Vojtech Illenčík

Doc. Dr. Vojtech Illenčík (* 22. november 1902, Spišská Teplica – † 11. január 1992, Bratislava) bol slovenský matematik.
Narodil sa 22. novembra 1902 v Spišskej Teplici, okr. Poprad. Študoval na gymnáziách v Levoči, v Košiciach a v Ružomberku, kde v r. 1920 maturoval. V r. 1920– 1924 študoval na univerzite v Prahe. V šk. roku 1924/25 bol na študijnej ceste na univerzite v Štrasburgu a v Paríži. V r. 1925– 1929 študoval na Filozofickej fakulte Karlovej univerzity v Prahe. V r. 1929– 1933 vyučoval na učiteľskom ústave v Spišskej Kapitule. V r. 1933– 1937 vyučoval na meštianskej škole v Spišskom Podhradí. V r. 1937– 1939 vyučoval na štátnom dievčenskom gymnáziu v Košiciach. V šk. roku 1939/40 vyučoval na gymnáziu v Spišskej Novej Vsi. V r. 1940– 1950 vyučoval na gymnáziách v Bratislave. V r. 1950– 1954 pôsobil na Pedagogickej škole v Bratislave. V r. 1954 odišiel na Vyššiu pedagogickú školu v Bratislave. Táto po pretvorení sa na Pedagogickú fakultu prešla do Trnavy. dr. Illenčík sa tu habilitoval na docenta a ako vedúci Katedry matematiky pôsobil tu až do svojho odchodu do dôchodku (22. novembra 1967). Zverejnené články Metóda rozlišujúcej redukcie, O logickej stavbe jazyka, Kružnice s nekonečným polomerom (zo štyridsiatych rokov) svedčia o jeho záujmoch o filozofickú problematiku. Je autorom učebnice Aritmetika pre III. triedu gymnázií (Bratislava 1953). Napísal skriptá z aritmetiky a články z metodiky matematiky a sférickej trigonometrie. Členom JČSMF bol ešte počas štúdia v Prahe. Zomrel 11. januára 1992 v Bratislave.

</doc>
<doc id="21944" url="https://sk.wikipedia.org/wiki?curid=21944" title="Ján Ivan">
Ján Ivan

Prof. RNDr. Ján Ivan, CSc. (* 20. november 1924, Bardejovská Nová Ves – † 20. september 1993, Bratislava) bol slovenský matematik.
V roku 1945 zmaturoval na gymnáziu v Bardejove. V roku 1950 skončil štúdium na Prírodovedeckej fakulte Slovenskej univerzity v Bratislave, odbor matematika-fyzika. Na tejto fakulte pôsobil ako výpomocný asistent od 1. júla 1949 do 31. augusta 1950. Od 1. septembra 1950 až do odchodu do dôchodku v roku 1989 bol nepretržite zamestnaný na SVŠT v Bratislave a to v rokoch 1950 až 1961 na Elektrotechnickej fakulte a od roku 1961 na Strojníckej fakulte. V roku 1957 získal vedeckú hodnosť kandidáta matematicko-fyzikálnych vied a v roku 1958 kandidoval na docenta (no z politických dôvodov bol menovaný až v roku 1964). Po odchode do dôchodku pracoval ešte na čiastočný úväzok na Katedre matematiky STU v Bratislave. V roku 1991 bol menovaný profesorom (hoci návrh na menovanie bol podaný ešte v roku 1985). 
Po celý čas pôsobenia na SVŠT a neskôr na STU vyučoval matematiku a matematickú štatistiku. Vo vedecko-výskumnej činnosti dosiahol významné úspechy hlavne v algebraickej teórii pologrúp. Výsledky z teórie pologrúp sú uvedené, resp. citované v zahraničných monografiách. Bol spoluriešiteľom vedecko-výskumných úloh na odborných katedrách SjF a Metrologickom ústave SAV. Bol tiež vedúcim katedry a prodekanom na SjF. Podieľal sa na výchove vedeckých pracovníkov, viedol a usmerňoval niekoľko desiatok vedeckých ašpirantov. Napísal päť titulov skrípt z matematiky resp. matematickej štatistiky pre poslucháčov vysokých škôl technických a hlavne vysokoškolskú učebnicu "Matematika I.", ktorá vyšla v dvoch vydaniach v roku 1983 a 1986 a "Matematika II." v roku 1989. 

</doc>
<doc id="21945" url="https://sk.wikipedia.org/wiki?curid=21945" title="Ján Ivanchich">
Ján Ivanchich

Ján Ivanchich (* 25. november 1722, Komárno – † 17. júl 1784, Trnava) bol slovenský teológ a filozof.
Životopis.
Narodil sa v Komárne. Príslušník jezuitskej rehole, študoval na viedenskej a Trnavskej univerzite.
Po ukončení štúdií krátko pôsobil ako učiteľ, resp. kazateľ, napokon bol profesorom filozofie na univerzite v Trnave ( 1755– 1761), od roku 1761 riaditeľom viedenského Pázmanea, o rok neskôr aj profesorom teológie na univerzite. Od roku 1770 pôsobil v rôznych cirkevných hodnostiach opäť v Trnave. Patril k prvej skupine profesorov trnavskej univerzity, ktorí po prvej tereziánskej reforme v roku 1753 sa pokúsili odpútať od scholastickej filozofie a eklekticky prijímali a sprostredkovali a rozvíjali najmä karteziánske teórie. 
Bol autorom najmä filozofických diel, napísal však aj učebnicu fyziky, ktorá sa nezachovala a pripisuje sa mu aj autorstvo veršovanej dizertácie o optike. Pravdepodobne bol jedným z autorov anonymne vydanej matematickej učebnice Universae matheseos brevis institutio (Trnava 1752– 1755), ktorú zostavili spolu s A. Reviczkým. Učebnica bola modernejšia najmä tým, že autori v duchu reforiem už zaradili do nej podstatne viac aplikácií, ako bolo zvykom u predchádzajúcich, ostatne nie príliš hojne vydávaných podobných diel. Zomrel 17. júla 1784 v Trnave.

</doc>
<doc id="21946" url="https://sk.wikipedia.org/wiki?curid=21946" title="Mária Jakubíková">
Mária Jakubíková

Doc. RNDr. Mária Jakubíková, CSc. (* 28. január 1925, Pravenec – † 21. marec 1994, Košice) bola slovenská matematička a pedagogička.
Narodila sa 28. januára 1925 v Pravenci pri Prievidzi. Po maturite na gymnáziu v Prievidzi študovala na Prírodovedeckej fakulte UK matematiku a deskriptívnu geometriu. Ako asistentka nastúpila na Katedru matematiky Slovenskej vysokej školy technickej v Bratislave. Viedla cvičenia z matematiky na viacerých fakultách tejto vysokej školy, väčšinou na fakulte inžinierskeho staviteľstva. V r. 1952 ju vtedajšie Povereníctvo školstva preložilo na novozaloženú Vysokú školu technickú v Košiciach. Na tejto škole pracovala až do svojho odchodu do dôchodku. V prvých rokoch viedla cvičenia z matematiky na baníckej fakulte a hutníckej fakulte, v ďalších rokoch prednášala matematiku na fakultách strojníckej, elektrotechnickej a hutníckej. Vo svojej odbornej činnosti sa zaoberala problematikou usporiadaných algebraických štruktúr. Publikovala články o zväzovo usporiadaných grupách, usmernených grupách a o vektorových zväzoch. Spolupracovala pri organizovaní Matematickej olympiády, počas jedného funkčného obdobia bola predsedníčkou Krajského výboru MO v Košiciach. Zomrela 21. marca 1994 v Košiciach.

</doc>
<doc id="21947" url="https://sk.wikipedia.org/wiki?curid=21947" title="Maximilián Jalovecký">
Maximilián Jalovecký

Maximilián Jalovecký (* 2. október 1817, Bobrovec – † 11. február 1889, Veľké Leváre) bol slovenský rímskokatolícky kňaz a autor učebníc.
Životopis.
Narodil sa v Bobrovci Jozefovi Jaloveckému a Terézii rod.Hinošovej. Po gymnaziálnych a univerzitných štúdiách bol vysvätený za kňaza.
Kaplánom bol v Dolnej Krupej a v Majcichove. V rôznych funkciách pôsobil vo Veľkých Levároch, kde od r. 1856 bol farárom, neskôr dekanom malackého dištriktu a čestným kanonikom ostrihomským. S funkciou dekana dištriktu súvisela aj funkcia dozorcu cirkevných škôl, čiže bol v stálom styku so školami a učiteľmi. V tých časoch okrem šlabikára a čítanky neboli na školách nijaké učebnice. Dr. Andrej Radlinský začal v Budíne v r. 1852 vydávať "Prostonárodnú Bibliotéku". Jalovecký je autorom jej prvého zväzku, ktorý obsahoval štyri prírodovedné predmety: hviezdoveda, zemepis, prírodopis a silozpyt. Žiaci národných škôl dostali tak veľmi cenný zdroj informácií z prírodovedných predmetov. Knižku zaraďovali tiež do obecných knižníc, a tak ju so záujmom čítala dospievajúca mládež aj dospelí. O jej obľube svedčí skutočnosť, že za desať rokov vyšla v štyroch vydaniach, čo bol v našich pomeroch nezvyčajný jav. Jaloveckého Silozpyt alebo fisika z 1. zväzku "Prostonárodnej Bibliotéky" je prvým pojednaním z odboru fyziky v druhej polovici 19.storočia v slovenskom jazyku. Napísať v tom čase (roku 1852) Silozpyt-fiziku vyžadovalo odvahu. Bola to vlastne priekopnícka práca, lebo nebolo sa o čo oprieť a bolo nevyhnutné vytvoriť slovenskú fyzikálnu terminológiu. Jaloveckého Silozpyt alebo fizika ako súčasť 1. zväzku "Prostonárodnej Bibliotéky" splnil nielen svoju pôvodnú úlohu ako obľúbený zdroj poučenia v „čítacích“ spolkoch, ale dôstojne zastával aj poslanie jedinej učebnice tohto druhu. Muselo uplynúť ešte 19 rokov, kým sa konečne objavila skutočná učebnica fyziky pre slovenské národné školy. 
Zomrel 11. februára 1889 vo Veľkých Levároch.

</doc>
<doc id="21948" url="https://sk.wikipedia.org/wiki?curid=21948" title="Andrej Jaslinský">
Andrej Jaslinský

Andrej Jaslinský (* 1. september 1715, Svinica (okr. Košice) – † 1. január 1784, Rožňava) bol slovenský jezuitský rímskokatolícky kňaz, fyzik a filozof.
Narodil sa 1. septembra 1715 v Svinici (okres Košice). Na univerzite v Košiciach, na Trnavskej univerzite a vo Viedni študoval teológiu, filozofiu a fyziku. Začínal ako kazateľ vo Varaždíne. Neskôr sa stal profesorom filozofie a prefektom seminára vo viedenskom Pázmáneu. Pôsobil tiež ako profesor fyziky a filozofie na trnavskej univerzite. Roku 1771 sa stal posledným rektorom univerzity pred jej presťahovaním z Trnavy do Budína. Na konci života sa stal kanonikom v Rožňave (od roku 1773).
Andrej Jaslinský patrí medzi profesorov Trnavskej univerzity, ktorí po reforme vysokoškolského štúdia, nariadenej výnosom Márie Terézie z roku 1753, začali prednášať namiesto Aristotelovej Newtonovu fyziku. Vo svojej vysokoškolskej učebnici "Institutiones physicae" (1756), ktorá mala tradičné dve časti "Physica generalis" a "Physica particularis", odsudzuje scholastiku ako nevedeckú, odmieta peripatetickú Aristotelovu fyziku a Ptolemaiov systém. Propaguje princípy newtonovskej fyziky, hoci sa v jeho diele prelínajú s myšlienkami Reného Descarta. Vyzdvihuje Kopernikov systém, aj keď ho pokladá iba za hypotézu. Jaslinský bol zástancom atomizmu francúzskeho filozofa Gassendiho, ale namiesto termínu atóm používal pomenovanie korpuskula. Podľa neho sú atómy veľmi malé, jednoduché a nedeliteľné telieska, ktoré nemožno zničiť a z ktorých sa skladajú väčšie telesá. Uznával poznateľnosť sveta a za zdroj poznania pokladal zmyslovú skúsenosť. Ako jezuita sa usiloval dať nové vedecké poznatky do súladu s autoritou cirkvi a svätých otcov. Atómy sú podľa neho nezničiteľné preto, lebo sú výsledkom stvorenia a zničiť ich môže len ich tvorca Boh tak, že ich premení na nič. Rovnako zákony pohybu a prírodné zákony sú normy, ktoré dal stvoriteľ svetu, aby sa podľa nich riadil.

</doc>
<doc id="21949" url="https://sk.wikipedia.org/wiki?curid=21949" title="Štefan Anián Jedlík">
Štefan Anián Jedlík

Štefan Anián Jedlík (; * 11. január 1800, Zemné – † 13. december 1895, Győr) bol uhorský fyzik, elektrotechnik a vynálezca.
Pôvod.
Podľa J. Tibenského: "hoci vyrastal v maďarskom prostredí a maďarsky aj cítil, po svojich predkoch bol nesporne slovenského pôvodu, narodil sa na území dnešného Slovenska, v Zemnom (okres Nové Zámky) a navyše začas účinkoval v Bratislave".
Život.
Štefan Anián Jedlík absolvoval gymnaziálne štúdiá v Trnave (18101813) a v Bratislave (18141817) a po vstupe do benediktínskeho rádu (1817) pokračoval v štúdiách na rádovom lýceu v Győri (18171820) a v Pannonhalme (18201822, 18231825), kde študoval teológiu. Medzitým v roku 1822 získal doktorát filozofie na peštianskej univerzite a v školskom roku 1822/23 vyučoval na benediktínskom gymnáziu v Győri. V roku 1825 ho vysvätili za kňaza, celý svoj aktívny život však pôsobil ako profesor fyziky: v rokoch 18251831 na rádovom lýceu v Győri, 18311840 na kráľovskej akadémii v Bratislave a napokon v rokoch 18401878 na peštianskej univerzite.
Po svojom odchode na dôchodok žil v rádovom dome benediktínov v Győri. V rokoch 1848/49 bol dekanom filozofickej fakulty a roku 1863/64 aj rektorom univerzity. Od roku 1858 bol riadnym, od 1873 čestným členom Uhorskej akadémie vied.
Štefan Anián Jedlík zomrel 13. decembra 1895 v Győri.
Dielo.
Štefan Anián Jedlík bol vynikajúcim, vedecky aktívnym experimentálnym fyzikom a konštruktérom prístrojov, ktorý svojimi výsledkami sa najmä v oblasti skúmania elektromagnetických javov zaradil medzi najvýznamnejších vedcov 19. storočia. O svojich experimentoch len pramálo publikoval a väčšinu svojich prístrojov skonštruoval len ako demonštračné pomôcky, čím jeho objavy zostali väčšinou nepovšimnuté.
Dokázateľne už v rokoch 1827 – 1829, ako prvý na svete skonštruoval model elektromotora, v ktorom pevnú aj otáčajúcu sa časť tvorili elektromagnety. Jeho „elektromagnetický rotor“ bol priekopnícky aj použitím ortuťového komutátora. V roku 1842 použil podobný motorček na pohon vozíka pohybujúceho sa na koľajniciach. V roku 1861, teda aspoň päť rokov pred Wernerom Siemensom popísal a použil princíp samobudenia na dyname vlastnej konštrukcie.
Úspešne sa zaoberal aj konštruovaním galvanických článkov a akumulátorov, pri ktorých aplikoval niekoľko pôvodných konštrukčných prvkov, napr. sieťovú elektródu. Jeho batérie leydenských fliaš (neskôr rúrkových kondenzátorov vlastnej konštrukcie) boli prístrojmi na výrobu elektrických iskier extrémne veľkých dĺžok. Použil v nich zapojenie (1863), ktorého princíp multiplikácie sa dodnes využíva v technike vysokých napätí.
Unikátne parametre mali aj jeho prístroje na rezanie optických mriežok. Š. A. Jedlík skonštruoval ešte celý rad elektrotechnických a iných fyzikálnych prístrojov a demonštračných pomôcok. Medzi jeho skoré vynálezy patrilo aj zariadenie na výrobu sódovej vody, ktoré sa stalo základom prvého takto zameraného podniku v Uhorsku v roku 1841 a bolo tak jediným Jedlíkovým vynálezom, ktorý ešte počas jeho života našiel priemyselné uplatnenie.

</doc>
<doc id="21950" url="https://sk.wikipedia.org/wiki?curid=21950" title="Karol Jenny">
Karol Jenny

Karol Jenny (* 11. január 1819, Viedeň, Rakúsko – † 9. október 1893, Viedeň) bol rakúsko-slovenský strojný inžinier.
Životopis.
Narodil sa vo Viedni. Bol absolventom, krátko aj asistentom viedenskej techniky, potom v rokoch 1850 – 1866 ako profesor stál na čele katedry matematiky, fyziky a mechaniky na banskoštiavnickej akadémii. Po odchode zo Štiavnice pôsobil na technike vo Viedni ako profesor technickej mechaniky a strojníctva, bol medzinárodne uznávaným odborníkom svojho odboru, začas aj dekanom a rektorom. Jeho účinkovanie v Banskej Štiavnici je tiež spojené predovšetkým so skvalitnením výuky strojníctva, ale pravdepodobne bol aj iniciátorom zavedenia mimoriadnych prednášok o aplikáciách diferenciálneho a integrálneho počtu v strojníctve a prednáškového kurzu o pevnosti a pružnosti.
Zomrel 9. októbra 1893 vo Viedni.

</doc>
<doc id="21951" url="https://sk.wikipedia.org/wiki?curid=21951" title="Ernest Jucovič">
Ernest Jucovič

Prof. RNDr. Ernest Jucovič, DrSc. (* 6. august 1926, Liptovský Hrádok – † 21. október 1998, Banská Bystrica) bol slovenský matematik a pedagóg.
Životopis.
Narodil sa 6. augusta 1926 v Liptovskom Hrádku. Vysokoškolské štúdium na Pedagogickej fakulte Karlovej univerzite v Prahe absolvoval v roku 1950. V školskom roku 1950/51 pôsobil na strednej škole v Prahe. V rokoch 19511953 bol odborným redaktorom Štátneho nakladateľstva v Prahe, 19531965 na Vysokej škole pedagogickej v Bratislave, 19561966 na Pedagogickej fakulte UPJŠ v Prešove. V roku 1965 bol vedúcim pracovnej komisie pre modernizáciu vyučovania matematiky v prešovskej pobočke JČSMF a viedol dlhodobý seminár "O diskrétnej geometrii". Od roku 1966 pôsobil na Prírodovedeckej fakulte UPJŠ v Košiciach. V roku 1977 bol menovaný profesorom. V Košiciach viedol Košický kombinatorický seminár. V rokoch 19601970 zastával funkciu predsedu Pobočky JSMF v Prešove.
Ťažisko jeho práce bolo vo vyučovaní geometrických disciplín a vo výskume kombinatorickej geometrie (metrické a kombinatoristické vlastnosti mnohostenov). Študoval vzťahy medzi konvexnými mnohostenmi a s nimi súvisiacimi guľovými plochami. Ďalej sa zaoberal vyšetrovaním maximálnych počtov vrcholov istých tried mnohostenov, ktoré môžu ležať na opísanej guľovej ploche. Z tejto problematiky vydal monografiu "Konvexné mnohosteny" (Bratislava, 1981). Vo svojej vedeckej práci získal viacero fundamentálnych výsledkov, vypracoval nové konštrukčné postupy. Napísal vyše 60 vedeckých článkov z geometrie a teórie grafov, zbierku príkladov, 3 stredoškolské učebnice a články metodického charakteru. Bol jednou z vedúcich osobností slovenskej školy teórie grafov.
Zomrel 21. októbra 1998 v Banskej Bystrici.

</doc>
<doc id="21952" url="https://sk.wikipedia.org/wiki?curid=21952" title="Zdeněk Juránek">
Zdeněk Juránek

Doc. Zdeněk Juránek, CSc. (* 20. marec 1940, Brťoví – † 23. október 1992, Košice) bol český fyzik a pedagóg, ktorý pôsobil na Prírodovedeckej fakulte UPJŠ v Košiciach
Narodil sa v Brťoví na Morave. Po maturite na SVŠ v Bystřici nad Pernštejnom v r. 1957 začal študovať na Elektrotechnickej fakulte v Poděbradoch. Tam sa mu zapáčilo štúdium fyziky, a preto v nasledujúcom roku začal študovať na Prírodovedeckej fakulte UK v Bratislave a toto štúdium ukončil v r. 1963.
1. septembra 1963 nastúpil ako jeden z prvých pracovníkov na Katedru fyziky novovzniknutej Prírodovedeckej fakulty UPJŠ v Košiciach a na tejto katedre pracoval ako učiteľ až do svojej náhlej smrti. Jeho počiatočná práca bola spočiatku zameraná na budovanie učební pre výuku fyziky. V odbornej oblasti sa venoval najmä problematike premagnetizačných procesov feromagnetík. Z tejto oblasti získal v r. 1983 vedeckú hodnosť kandidáta matematicko-fyzikálnych vied, keď úspešne obhájil dizertačnú prácu Magnetické vlastnosti intermetalických zliatin na báze Sm2Co17 . V r. 1988 bol menovaný docentom. Od r. 1990 až do svojej smrti bol prodekanom PF UPJŠ pre vedecko-výskumnú činnosť.
V svojej pedagogickej činnosti sa docent Juránek orientoval najmä na výuku poslucháčov jednoodborového štúdia fyziky. 
Zomrel 23. októbra 1992 v Košiciach.

</doc>
<doc id="21953" url="https://sk.wikipedia.org/wiki?curid=21953" title="František Jurga">
František Jurga

prof. RNDr. František Jurga (* 12. apríl 1909, Čadca – † 18. november 1963, Košice) bol slovenský matematik.
Začiatky.
Maturoval s vyznamenaním na gymnáziu v Žiline a študoval potom matematiku a deskriptívnu geometriu na Prírodovedeckej fakulte Karlovej univerzity v Prahe. Prvé pôsobisko prof. Jurgu ako stredoškolského profesora bolo gymnázium a neskôr reálka v Košiciach. Po obsadení Košíc v roku 1938 odišiel do Bratislavy ako gymnaziálny profesor. Ešte v čase pôsobenia na strednej škole dostal ponuku prednášať na Slovenskú vysokú školu technickú v Bratislave ako honorovaný docent pre aplikovanú matematiku. V roku 1943 bol promovaný na doktora prírodných vied (RNDr.) na Prírodovedeckej fakulte Slovenskej univerzity v Bratislave. 
Kariéra.
V Košiciach vznikla v roku 1947 Vysoká škola poľnohospodárskeho a lesníckeho inžinierstva, na ktorej prof. Jurga viedol Katedru matematiky a deskriptívnej geometrie až do roku 1952. Neskôr sa stal riadnym profesorom a viedol ako dekan Lesnícku a drevársku fakultu spomenutej vysokej školy. V tej istej dobe pracoval ako externý dekan Pedagogickej fakulty v Košiciach. V roku 1952 bola v Košiciach zriadená Vysoká škola technická s fakultami strojníckou, hutníckou a baníckou. Prof. Jurga sa stal prvým dekanom Strojníckej fakulty a zakladateľom a vedúcim Katedry matematiky a deskriptívnej geometrie. Koncom päťdesiatych rokov pôsobil ako prorektor VŠT pre mimoriadne formy štúdia. 
Prof. Jurga sa zaslúžil o odborné organizovanie matematikov a fyzikov. Počas mnohých rokov zastával funkciu predsedu miestnej a neskoršie krajskej pobočky Jednoty českoslovensých matematikov a fyzikov v Košiciach. V roku 1962 získal za túto prácu titul Zaslúžilého člena. Začiatkom päťdesiatych rokov 20. storočia zastával funkciu predsedu oblastného výboru MO v Košiciach. 
Prínos.
I pri veľkom rozsahu organizačnej a pedagogickej práce bol prof. Jurga i aktívnym vedeckým pracovníkom. Významná je jeho práca "Nomografia a iné grafické metódy". Vydalo ju Slovenské vydavateľstvo technickej literatúry v Bratislave v dvoch vydaniach (1958 a 1963). Okrem toho zverejnil v odborných časopisoch a zborníkoch 15 vedeckých pojednaní. Prof. Jurga sa vo svojich vedeckých prácach zaoberal problémami nomogramov s priesvitkami, nomogramami s kruhovými indexmi, zobrazovaním funkcií komplexnej premennej, nomogramami na riešenie algebraických rovníc a diferenciálnych rovníc. Súčasťou vedeckovýskumnej práce prof. Jurgu bolo i vedenie ašpirantov. 

</doc>
<doc id="21954" url="https://sk.wikipedia.org/wiki?curid=21954" title="Dionýz Michal Katona">
Dionýz Michal Katona

Dionýz Michal Katona (* 24. september 1782, Jurová – † 9. jún 1874, Nové Mesto pod Šiatrom (Sátoraljaújhely)) bol slovenský rímskokatolícky rehoľný kňaz a pedagóg. Autor prác o šľachtení rastlín a matematike (kvadratúre kruhu, resp. trisekcii uhla).
Narodil sa 24. septembra 1782 v Jurovej (okres Dunajská Streda). V roku 1802 vstúpil do rehole Piaristov a prijal rehoľné meno Dionýz. Na peštianskej univerzite získal v roku 1808 doktorát z filozofie. V roku 1809 prijal kňazskú vysviacku. Bol učiteľom a neskôr aj riaditeľom na viacerých piaristických školách v Uhorsku, o. i. aj v Leviciach. 
Intenzívne sa venoval šľachteniu rastlín a udomácneniu cudzokrajných rastlín, najmä amerického indiga. Zaoberal sa aj problémom trisekcie uhla a kvadratúry kruhu, čím sa zaradil medzi typických amatérskych riešiteľov týchto úloh v 19. storočí. Okrem celého radu prác o šľachtení rastlín publikoval dva spisy aj z tejto oblasti (1843, 1872). Viaceré jeho podobne zamerané diela zostali v rukopise. 
Zomrel 9. júna 1874 v Novom Meste pod Šiatrom (v dnešnom Maďarsku).

</doc>
<doc id="21955" url="https://sk.wikipedia.org/wiki?curid=21955" title="Josef Kaucký">
Josef Kaucký

Prof. Dr. Josef Kaucký (* 22. máj 1895, Praha – † 1. jún 1982, Brno) bol český matematik a pedagóg.
Životopis.
Narodil sa v Prahe. V r. 19061913 študoval na reálke v Kladne. Štúdium matematiky a fyziky absolvoval v roku 1919 na KU v Prahe. V r. 19251926 postgraduálne študoval u prof. Nörlunda na univerzite v Kodani. 
V rokoch 19181921 pôsobil ako profesor na reálnom gymnáziu v Chotěboři. V r. 19211937 pôsobil na Prírodovedeckej fakulte v Brne ako asistent Ústavu teoretickej fyziky. V r. 19381946 na SVŠT v Bratislave, v r. 19461951 na VUT v Brne ako vedúci 1. ústavu matematiky, v r. 19511958 na Katedre matematiky Vojenskej akadémie A. Zápotockého, a v r. 19611971 pracoval v Matematickom ústave SAV v Bratislave. V r. 1937 bol menovaný vysokoškolským profesorom. Prof. Kaucký sa zaoberal matematickou analýzou, projektívnou diferenciálnou geometriou, teóriou pravdepodobnosti, matematickou štatistikou a kombinatorikou. Pracoval aj na integrálnych rovniciach. Metódy matematickej štatistiky aplikoval na hospodársku prax (kontrola výroby, teória záruky a rizika). Práce z diferenciálneho počtu a rovníc boli aplikované najmä v stavebnom inžinierstve. Je autorom publikácií Úvod do počtu pravděpodobnosti a teorie statistiky (Praha, 1934), Elementární metody rěšení obyčejných diferenciálních rovníc (Praha, 1953), Kombinatorické identity (Bratislava, 1975). Ďalej bol autorom viacerých pôvodných článkov a populárnovedeckých prác. V r. 1970 bol vyznamenaný plaketou Dionýza Štúra SAV za zásluhy v prírodných vedách. 
Zomrel 1. júna 1982 v Brne.

</doc>
<doc id="21956" url="https://sk.wikipedia.org/wiki?curid=21956" title="Vincent Kavečanský">
Vincent Kavečanský

Doc. Ing. Vincent Kavečanský, CSc. (* 14. marec 1924, Hrašovík – † 9. január 1983, Košice) bol slovenský fyzik.
Životopis.
Narodil sa v Hrašovníku, okres Košice. Po absolvovaní Vyššej priemyselnej školy strojníckej v Košiciach (1943) študoval strojné inžinierstvo na Slovenskej vysokej škole technickej v Bratislave a na Českom vysokom učení technickom v Prahe, kde skončil štúdium v r. 1950.
Po skončení štúdií pracoval ako konštruktér a od r. 1952 pôsobil ako asistent na Katedre fyziky VŠT v Košiciach. Od 1. septembra 1963 pracoval ako inžiniersky pracovník Katedry experimentálnej fyziky Prírodovedeckej fakulty UPJŠ. Kandidátsku prácu na tému Štúdium magnetizačných procesov na povrchu Fe-Si vzoriek obhájil v r. 1967. Od 1. januára 1968 pracoval na základe výsledku konkurzu ako vedecký pracovník a od 1. septembra 1969 ako docent.
Významne sa zaslúžil o budovanie experimentálnej základne pre fyzikálny výskum v Košiciach. Osobitne cenné sú výsledky jeho práce pri štúdiu magnetických látok, najmä Fe-Si materiálov, a to mono- i polykryštalických. Rozvinul metódy zviditeľňovania doménovej štruktúry a to koloidnou metódou aj metódou efektu Kerra. Osobitne sa venoval aplikáciám poznatkov základného výskumu do technickej praxe organizovaním spolupráce s Výskumným ústavom hutníctva železa v Dobrej v Česku i s Výskumným ústavom kovov v Prešove. Po celú dobu svojho pôsobenia na vysokej škole bol zapojený aj do pedagogickej práce. Pravidelne prednášal špeciálne disciplíny pre budúcich fyzikov, viedol diplomové práce a podieľal sa na písaní skrípt. V rokoch 19701979 bol predsedom krajského výboru FO. Aktívne sa podieľal na organizovaní Československých konferencií o magnetizme.
Zomrel 9. januára 1983 v Košiciach.

</doc>
<doc id="21960" url="https://sk.wikipedia.org/wiki?curid=21960" title="Hlucháň obyčajný">
Hlucháň obyčajný



</doc>
<doc id="21962" url="https://sk.wikipedia.org/wiki?curid=21962" title="Rybár obyčajný">
Rybár obyčajný



</doc>
<doc id="21965" url="https://sk.wikipedia.org/wiki?curid=21965" title="Tetrov obyčajný">
Tetrov obyčajný



</doc>
<doc id="21967" url="https://sk.wikipedia.org/wiki?curid=21967" title="Hus divá">
Hus divá

Hus divá (staršie zriedkavo: hus sivá, zastarano "divá hus, hus popolavá"; lat. "Anser anser") je zúbkozobec z čeľade kačicovitých. V Európe hniezdi pri rôznych vodách, močiaroch, jazerách aj pri morskom pobreží a pri fjordoch. Na Slovensku hniezdi pravidelne len na Záhorí. Je sťahovavá.
Rozlišujú sa dva poddruhy: 
Podľa Medzinárodnej únie na ochranu prírody a prírodných zdrojov hus divá patrí medzi najmenej ohrozené druhy, trend celkovej aj Európskej populácie je stúpajúci.
Opis.
Hus divá meria 75 – , rozpätie krídel má 147 –  a váži 3 – . Samec je väčší ako samica, obaja majú plavé farby so sivou, svetlý zobák a ružové nohy. Na prsiach majú drobné tmavé škvrnky. Brucho a podchvostové krovky sú biele. Na krídlach majú zhora nápadné striebrosivé plochy a zdola svetlý predný okraj.
Hlas.
Vo svojom hlasovom repertoári majú viac ako tucet rôznych zvukov. Najznámejšie je "ga-ga-ga-ga", pretože tento hlas poznáme u domácich husí. Vydávajú tiché kňučavé zvuky, syčavé až po silné trúbivé hlasy ako striedavý duet dvoch jedincov.
Výskyt a stav na Slovensku.
Niva rieky Moravy na Slovensku spolu s riekou Dyje a priľahlými rybníkmi na južnej Morave tvoria najvýznamnejšie hniezdisko v strednej Európe a súčasne je to aj územie s nadregionálnym významom pre migráciu a zimovanie. Na Záhorí hniezdia od roku 1961. Okrem ramennej sústavy rieky Moravy sú to i rybníky a štrkoviská. Výnimočne zahniezdia aj na Podunajsku a východnom Slovensku.
Počas migrácie a zimovania sa najviac pasú na slovenskej strane pri Moravskom Sv. Jáne a pri Vysokej pri Morave.
Odhadovaný počet hniezdiacich párov v rokoch 19801999 bol 15 – 80, zimujúcich jedincov 2 000 – 3 000. Veľkosť populácie i územie na ktorom sa vyskytovala vykazovali "mierny pokles" o 20 do 50%. Ekosozologický status v roku 1995 "E" – ohrozený druh. V roku 1998 "EN:B1", "EN" – ohrozený. V roku 2001 "EN" - ohrozený. Európsky ochranársky status nezaradený "SPEC". Stupeň ohrozenia "S" – vyhovujúci ochranársky status.
Odhadovaný počet hniezdiacich párov v rokoch 20082012 bol 50100 párov, zimujúcich jedincov 21002500. Krátkodobý trend hniezdnej populácie za posledných 12 rokov (20002012) aj dlhodobý trend od roku 1980 (19802012) boli "stúpajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "stúpajúca". Krátkodobý trend zimujúcej populácie za posledných 12 rokov (20002012) bol "klesajúci", dlhodobý trend bol "neznámy". V roku 2014 LC* D1 - menej dotknutý. Dôvodom preradenia do nižšej kategórie môže byť niektorý z nasledujúcich dôvodov: zvýšenie počtu rozmnožujúcich sa jedincov, rastúci trend populácie, zväčšovanie areálu alebo aj možnosti pozitívneho ovplyvnenia populácií z okolitých krajín. 
Odhadovaný počet hniezdiacich párov v rokoch 20132018 bol 50150 párov, zimujúcich jedincov 10008000. Krátkodobý trend za posledných 12 rokov (20082018) aj dlhodobý trend od roku 1980 (19802018) boli "stúpajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "stúpajúca". Krátkodobý trend zimujúcej populácie za posledných 12 rokov (20082018) aj dlhodobý trend boli "stúpajúce". 
Ochrana.
Je zákonom chránená, spoločenská hodnota je 3220 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="21968" url="https://sk.wikipedia.org/wiki?curid=21968" title="Hus siatinná">
Hus siatinná

Hus siatinná alebo hus poľná ("Anser fabalis") je zúbkozobec z čeľade kačicovitých. Hniezdi v tajge a tundre palearktídy. Podľa Medzinárodnej únie na ochranu prírody a prírodných zdrojov hus siatinná patrí medzi najmenej ohrozené druhy, trend celkovej populácie je klesajúci. V juhozápadnej a severovýchodnej Európe a v západnej a centrálnej Sibíri sú stavy stabilné.
Opis.
Hus siatinná meria 66 – , rozpätie krídel má 147 –  a váži 3 – . Obe pohlavia sú rovnako zafarbené, celkovo prevláda sivohnedá farba. Dôležitý rozoznávací znak je, že majú tmavohnedú hlavu, krk a krídla. Brucho a podchvostové krovky sú biele. Pierka na chrbte a hrudi majú belavé okraje, u mladých vtákov sú okraje hrdzavé. Zobák dospelých je čierny s oranžovým fľakom. U mláďat je zobák tmavý s čiernym nechtom. Nohy sú oranžové.
Hlas.
Ozýva sa menej ako hus divá alebo hus bieločelá. Jej hlas je hlboké "ang-ang".
Výskyt a stav na Slovensku.
Na celom území Slovenska sa vyskytuje počas migrácie a v zime. Výnimočne zahniezdila v roku 1967 na Zemplínskej šírave pri Jovse, kde bol koncom júla videný pár s 3 mláďatami.
Odhadovaný počet zimujúcich jedincov v rokoch 20082012 bol 10002000. Krátkodobý trend zimujúcej populácie za posledných 12 rokov (20002012) aj dlhodobý trend od roku 1980 (19802012) boli "klesajúce".
Odhadovaný počet zimujúich jedincov v rokoch 20132018 bol 5001500. Krátkodobý trend zimujúcej populácie za posledných 12 rokov (20082018) aj dlhodobý trend od roku 1980 (19802018) boli "klesajúce". 
Hniezdenie.
Husi siatinné si na zimovisku nájdu vo svojom druhom alebo treťom roku života svojho celožitovného partnera.
V marci odtiahnu zo svojich zimovísk. Tie čo hniezdia v tajge, dorazia na hniezdiská už koncom apríla, tie čo hniezda ďalej na sever, v tundre, prilietajú na svoje hniezdiská až koncom mája. V tom čase je tundra ešte pokrytá snehom a ľadom. Hus siatinná je preto spomedzi všetkých druhov arktických husí prvá na hniezdiskách. Kým nadíde čas topenia sa snehu, samčekovia medzi sebou bojujú. Aktu párenia predchádza krátka predohra, ktorá pozostáva z ponárania si krku do vody. Počas párenia vo vode samček často samičku až ponorí pod hladinu. Rituál je ukončený naťahovaním krku a údermi krídel.
Samička potom stavia hniezdo pod krovinami alebo v trstine na suchom mieste. Vyplní ho trávou, machom, lišajníkom a nakoniec páperím. Páperie má sivohnedú farbu so svetlejšou uprostred. Za rok majú len jednu znášku.
Znáška vajec začína v tajge uprostred mája, v tundre uprostred júna. Počet vajec je od dva po osem, najčastejšie štyri až šesť. Vajíčka majú žltkavú farbu. Samička zasadne na posledné vajíčko. Tým zabezpečí aby sa liahli naraz. V tajge sa liahnu za 25 dní, v tundre za 28 až 29. Samček sa nezúčastňuje na sedení, ale stráži hniezdo. Pri vážnom nebezpečenstve sa pritisknú k zemi.
Po jeden a pol mesiaci už dokážu mláďatá lietať. V tom čase už ukončujú aj dospelé obdobie pŕchnutia (júl-august). Začiatkom septembra odlietajú na zimoviská. Viaceré rodiny spoločne opúšťajú hniezdiská.
Potrava.
Na hniezdisku sa živia lišajníkmi, trávami a iným suchozemskými a vodnými rastlinami. Na jeseň žerú rôzne bobule rodu brusnica a rôzne fazule. V ich vedeckom názve je aj latinsky fazuľa spomenutá "fabalis", podobne aj anglické pomenovanie "bean goose".
Na zimovisku jedia korene, zvlášť "Elymus", zemiaky, zrná obilnín, trávy, veľmi obľubujú zvyšky úrody na poliach (kúsky cukrovej repy a kukuricu).
Mláďatá sa živia kvetmi, pukmi a tiež hmyzom, mäkkýšmi, kôrovcami i rybkami.
Taxonómia.
Je známych 5 poddruhov, ktoré sú dnes ornitológmi (napríklad AOU/NACC 2007, IOC a prijatím IOC systému aj na Slovensku) zoskupované do dvoch druhov, podľa toho či hniezdia v tajge alebo v tundre.
Hus siatinná.
hus siatinná ("Anser fabalis" sensu stricto) (Latham, 1787)
Hus tundrová.
hus tundrová ("Anser serrirostris" ak je považovaná za samostatný druh) (Gould, 1852)
Môže to byť však predčasné rozhodnutie. Tieto dve skupiny sa od seba oddelili pred 2.5 miliónmi rokov, pred 60 000 rokmi došlo k druhotnému kontaktu a nie sú splnené všetky podmienky pre označenie za samostatné druhy, doporučené je považovať ich za poddruhy. 
Ochrana.
Je zákonom chránená, spoločenská hodnota je 1150 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="21969" url="https://sk.wikipedia.org/wiki?curid=21969" title="Kačica chrapka">
Kačica chrapka

Kačica chrapka (iné názvy: chrapačka menšia, kačica chrapkavá, chrapka; lat. "Anas crecca") je zúbkozobec z čeľade kačicovitých. Obýva rôzne druhy vôd s bohatou pobrežnou vegetáciou celej holarktídy. Cez Slovensko pravidelne migruje a zimovanie bolo zistené v 33,10 % mapovacích kvadrátov. Podľa Medzinárodnej únie na ochranu prírody a prírodných zdrojov kačica chrapka patrí medzi najmenej ohrozené druhy, trend celkovej a európskej populácie je neznámy, populácia v severnej Amerike je posledných 40 rokov stabilná.
Hlas.
Veľmi hlasná kačica. Samec sa ozýva melodickým "kri-kri-kri", samička vysokým "háp-háp-háp". Ak sú spolu viaceré, ich kontaktné hlasy sa zlejú do tichého pískania.
Výskyt a stav na Slovensku.
Odhadovaný počet hniezdiacich párov v rokoch 19801999 bol 10 - 40, zimujúcich jedincov 500 - 1 000. Veľkosť populácie mala "mierny pokles" od 20 - 50%. Veľkosť územia na ktorom sa vyskytovala bola "stabilná", maximálna zmena do 20%. Ekosozologický status v roku 1995 "V" - zraniteľný. V roku 1998 "VU:B1,2c" - zraniteľný. V roku 2001 "VU" - zraniteľný. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Odhadovaný počet hniezdiacich párov v rokoch 20082012 bol 1030 párov. Krátkodobý trend za posledných 12 rokov (20002012) aj dlhodobý trend od roku 1980 (19802012) boli "neznáme". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "neznáma". V roku 2014 "EN D" - silne ohrozený. 
Odhadovaný počet hniezdiacich párov v rokoch 20132018 bol 05 párov. Krátkodobý trend za posledných 12 rokov (20082018) aj dlhodobý trend od roku 1980 (19802018) boli "neznáme". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "neznáma".
Hniezdenie.
Páry sa dávajú dokopy už koncom zimy. Káčer volá svoje "krik-krik-krik" aj po spárení. Hlavný tok prebieha až na hniezdisku. K toku patria aj prenasledovacie lety, ktorými si ohraničujú revír so susednými pármi.
Kačica chrapka si hľadá skryté miesto v hustej vegetácii pozdĺž brehu, niekedy aj trochu ďalej od vody. Hniezdo je priehlbina vyplnená hlavne trávou a páperím. Býva ukryté pod trsom trávy alebo pod kríkom. Stavia iba samička a hniezdny materiál zbiera sediac na hniezde z blízkeho okolia. Koncom marca až začiatkom apríla začne znášať vajíčka. Vajíčka sú krémové až nazelenalé, znáša 8 až 11 vajíčok. Odvtedy sa správa veľmi skryto a zdržuje sa len v hustej vegetácii. Na znášku zasadne až po znesení posledného vajíčka. Zahrieva ich len samička 21 až 23 dní. Na konci inkubačnej doby opustí káčer samičku a začne u neho fáza pŕchnutia. Od začiatku znášania vajíčok až po moment, kedy dokážu mláďatá lietať ubehne 53 dní. Stará sa o ne len samička a zdržujú sa výhradne v kryte vegetácie. Až keď majú mláďatá 44 dní a vedia lietať, vypláva s nimi no otvorenú hladinu. Priemerne sa podarí vychovať 4 – 5 mláďat.
Potrava.
Pri hľadaní potravy vyžaduje plytké mokrade, maximálnu hĺbku . Nie je vyberavá, prispôsobí sa momentálnej ponuke buď rastlinnej alebo živočíšnej strave. Koncom leta zalieta na pokosené obilné polia. Na zimoviskách cez deň odpočíva a potravu vyhľadáva v noci, pri mori sa riadi odlivom a prílivom.
Ochrana.
Je zákonom chránená, spoločenská hodnota je 2000 € (Vyhláška MŽP č. 170/2021).

</doc>
<doc id="21970" url="https://sk.wikipedia.org/wiki?curid=21970" title="Kačica divá">
Kačica divá

Kačica divá alebo kačica veľká (lat. "Anas platyrhynchos") je druh z rodu "Anas" (kačica) z čeľade kačicovité ("Anatidae").
Kačica domáca.
Do druhu kačica divá sa väčšinou zaraďuje (ako forma alebo staršie poddruh) aj kačica domáca ("Anas platyrhynchos" forma "domestica" [alebo forma "domesticus"] alebo "Anas platyrhynchos domesticus"), ktorá sa ale občas (najmä staršie) zaraďuje ako samostatný druh ("Anas domesticus" alebo "Anas domestica"). Nie všetky domestikované (teda domáce) kačice však spadajú pod druh "Anas platyrhynchos" (resp. staršie: tvoria druh "Anas domesticus"), pretože niektoré spadajú pod druh pižmovka lesklá ("Cairina moschata"). Nasledujúci text sa kačicou domácou nezaoberá.
Výskyt.
Kačica divá je najčastejšie a najďalej rozšírený druh kačice. Vyskytuje sa na celej severnej pologuli, od Európy cez Áziu až do Severnej Ameriky. Na Novom Zélande je dovezená a skrížená s domácou "Anas superciliosa". V mnohých mestách sveta sa vyskytujú kačice divé, ktoré sú skrížené s kačicou domácou a vyznačujú sa odlišným sfarbením. Je to najbežnejšia kačica Európy a hniezdi aj nad .
Množstvo a ochrana.
Podľa Medzinárodnej únie na ochranu prírody a prírodných zdrojov kačica divá patrí medzi najmenej ohrozené druhy, celková populácia má stúpajúci trend, populácia v Európe je stabilná, v severnej Amerike za posledných 40 rokov výrazne zrástli stavy a to o 99,3%. V roku 2015 boli hodnoty početnosti o 51% nad hodnotou dlhodobého priemeru (roky 19552014).
Opis.
Kačica divá váži 850 až 1400 gramov. Jej dĺžka je približne (51 – ) a jej rozpätie krídel až 81 –  a dokáže letieť maximálnou rýchlosťou za hodinu.
Operenie samčeka (káčer) je sivé, s hnedou hruďou, hnedastým chrbtom a čiernou časťou nad a pod chvostom. Hlava je kovovo zelená a pod tým s bielym pruhom na krku, zobák je zelenožltý. Na zadnom okraji krídel sa nachádza kovovo modrý bielo lemovaný pás. Konce chvosta sú kučeravé. V časovom období medzi júlom a augustom je operenie samčeka zameniteľne podobné sfarbeniu samičky. Sfarbenie zobáka (naďalej značne žltý zobák samčeka a v protiklade tmavo sivý až hnedý zobák samičky), ligotavejšie "zrkadlo" na krídle, tmavší vrch hlavy a hnedšia hruď poskytujú dobré rozpoznávacie znaky.
Hlas.
Samec sa v čase rozmnožovania ozýva vysokým pískavým "jip-jip" a tichým nosovým zvukom "rääb-räb-räb-räb" pripomínajúcim žaby.. Samica hlasno kváka "wäk-wäk-wäk".
Výskyt a stav na Slovensku.
Na Slovensku je jeden z najrozšírenejších hniezdičov a zimujúcich druhov. Najvyššie položené hniezdiská boli zistené na Nižnom Temnosmrečinskom plese a Veľkom Roháčskom plese .
Odhadovaný počet hniezdiacich párov v rokoch 19801999 bol 1200020000, zimujúcich jedincov 60000120000. Veľkosť populácie i územie na ktorom sa vyskytovala boli stabilné, maximálna zmena do 20%. Ekosozologický status v roku 1995 žiadny. V roku 1998 žiadny. V roku 2001 žiadny. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Odhadovaný počet hniezdiacich párov v rokoch 20082012 bol 1300020000 párov, zimujúcich jedincov 80000110000. Krátkodobý trend za posledných 12 rokov (20002012) aj dlhodobý trend od roku 1980 (19802012) boli "stabilné". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "stabilná". Krátkodobý trend zimujúcej populácie za posledných 12 rokov (20002012) bol "stabilný", dlhodobý trend bol "klesajúci". V roku 2014 LC - menej dotknutý. 
Odhadovaný počet hniezdiacich párov v rokoch 20132018 bol 1500022000 párov, zimujúcich jedincov 90000130000. Krátkodobý trend za posledných 12 rokov (20072018) aj dlhodobý trend od roku 1980 (19802018) boli "stúpajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "stabilná". Krátkodobý trend zimujúcej populácie za posledných 12 rokov (20072018) bol "stabilný", dlhodobý trend bol "klesajúci".
Biotop.
Kačica divá hniezdi na dobre zarastených brehoch a ostrovoch tečúcich či stojatých vôd a močiarov. Počas migrácie uprednostňujú veľké otvorené vodné plochy. V najväčších množstvách zimujú na veľkých vodných tokoch a rozsiahlych nezamrznutých vodných plochách.
Rozmnožovanie.
Obdobie párenia je na jar. Párenie prebieha podľa komplikovaného rituálu. Kačice divé si stavajú hniezdo z rastlín na brežnom násype. Samičky sedia na vajciach raz do roka. Na 7 až 11 (výnimočne aj 20) vajciach sedí 25 až 28 dní. Tri dni pred vyliahnutím začína kačiatko pípať. S vaječným zubom (špicatý zub na konci zobáka) spraví dieru do vápennej škrupiny a keď sa dostane von, zostane vyčerpané ležať. Kačice sa liahnu už veľmi dobre vyvinuté, po krátkom čase opúšťajú hniezdo a vedia od začiatku plávať. V prvých hodinách života bežia za tým, koho vidia ako prvého. To je najčastejšie matka. Táto forma interakcie učenia a vrodeného správania je u druhov so starostlivosťou o mláďatá rozhodujúcou súčasťou rozmnožovacieho cyklu. Odlišuje sa predovšetkým dvoma zvláštnosťami od iných druhov učenia: po prvé – je nevratné a po druhé – učenie je obmedzené na citlivú fázu (kritickú periódu). Po ôsmich týždňoch vedia kačice lietať. Kačica dáva pozor na mláďatá 50 až 60 dní.
Potrava.
Potrava kačice divej pozostáva prevažne z rastlinných látok. Má rada semená, plody, zelené vodné a pobrežné rastliny. K potravinovému spektru patrí ale aj hmyz, mäkkýše, larvy, malé raky, žubrienky, ikry, žaby, červy, a dokonca myši. Na jeseň žerie aj žalude a iné orechy. Na kŕmnych miestach žerú príležitostne aj chlieb a kuchynský odpad. Pri hľadaní potravy a v nebezpečenstve sa kačice ponárajú. Chvost pritom vyčnieva z vody. Zobákom odhrýzajú časti rastlín a vytláčajú vodu, ktorú tiež prijali, cez rohovité vrúbky po krajoch zobáka. Takto upravený zobák je výborným orgánom pri preceďovaní vody s potravou. Potrava sa tu zachytáva.
Ochrana.
Je zákonom chránená, spoločenská hodnota je 500 € (Vyhláška MŽP č. 170/2021).

</doc>
<doc id="21971" url="https://sk.wikipedia.org/wiki?curid=21971" title="Kačica chrapačka">
Kačica chrapačka

Kačica chrapačka (iné názvy: chrapačka väčšia, kačica chrapľavá, chrapačka; lat. "Spatula querquedula", staršie "Anas querquedula") je zúbkozobec z čeľade kačicovitých. Obýva otvorené oblasti Palearktídu s plytkými vodami. Podľa Medzinárodnej únie na ochranu prírody a prírodných zdrojov kačica chrapačka patrí medzi najmenej ohrozené druhy, trend celkovej populácie je klesajúci, európska populácia klesla o 25% za obdobie troch generácií (19,5 rokov).
Hlas.
Káčer sa ozýva "trrrr", ako keď ihlou prejdeme po hrebeni. Tento typický hlas počuť počas toku a za letu. Samička vydáva krátke kvákanie, podobne ako kačica chrapka.
Výskyt a stav na Slovensku.
Na Slovensku hniezdi, migruje a ojedinele aj zimuje. 
Odhadovaný počet hniezdiacich párov v rokoch 19801999 bol 100 - 200, zimujúcich jedincov 0 - 30.
Hniezdenie bolo dokázané na 4,9 % a pravdepodobné na 8,6 % mapovacích kvadrátov. Migrácia bola zistená na 33,1 % mapovacích kvadrátov. Veľkosť populácie i územie na ktorom sa vyskytovala vykazovali "mierny pokles" od 20 - 50%. Ekosozologický status v roku 1995 "R" - vzácny. V roku 1998 "LR:cd" - menej ohrozený druh. V roku 2001 "LR" - menej ohrozený. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
Odhadovaný počet hniezdiacich párov v rokoch 20082012 bol 3060 párov. Krátkodobý trend i veľkosť územia na ktorom hniezdila za posledných 12 rokov (20002012) aj z pohľadu dlhodobého trendu od roku 1980 (19802012) boli "klesajúce". Veľkosť územia na ktorom hniezdila za posledných 12 rokov bola "stabilná", z pohľadu dlhodobého trendu bola "klesajúca". V roku 2014 NT* D1 - takmer ohrozený. 
Odhadovaný počet hniezdiacich párov v rokoch 20132018 bol 50100 párov. Krátkodobý trend i veľkosť územia na ktorom hniezdila za posledných 12 rokov (20072018) aj z pohľadu dlhodobého trendu od roku 1980 (19802018) boli "klesajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "klesajúca".
Hniezdenie.
Na svojich zimoviskách sú radi v skupinách. Na hniezdisku sú prísne teritoriálne. Energicky obhajujú pomerne rozsiahly revír. Počas toku vykonávajú rituálne pohyby čistenia sa a pitia. Káčer zakláňa hlavu dozadu tak, že sa temenom dotkne chrbta a zobák smeruje k oblohe. Toto sú pomerne nezvyčajné gestá pre zástupcov rodu "Anas" ale časté u potápavých kačíc (rody "Aythya", "Netta" a "Marmaronetta").
Začiatok hniezdenia je daný polohou. V južnejších oblastiach začína uprostred apríla, v severných regiónoch koncom mája. Hniezdia raz do roka na brehoch plytkých vôd.
Hniezdo je tvorené priehlbinou vystlanou trávou a páperím v hustej vegetácii neďaleko brehu. Samička kladie 8 až 11 béžových vajíčok, ktoré zahrieva 21 až 23 dní. Po 35 až 42 dňoch sú už mláďatá letuschopné.
Potrava.
Potravu kačice chrapačky tvorí hmyz, kôrovce, mäkkýše, semienka a vodné rastliny. Uprednostňujú živočíšnu potravu. Zbierajú ju priamo z hladiny alebo tesne pod hladinou tak, že kývajú dookola s hlavou mierne ponorenou pod vodu a s vystretým krkom.
Ochrana.
Je zákonom chránená, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="21973" url="https://sk.wikipedia.org/wiki?curid=21973" title="Chochlačka bielooká">
Chochlačka bielooká

Chochlačka bielooká alebo chochlačka belooká (lat. "Aythya nyroca") je druh z čeľade kačicovité. Obýva delty veľkých riek, mokrade lesostepí až polopúští centrálnej palearktickej oblasti. Aj na Slovensku hniezdi v záplavových oblastiach riek na nížinách, hniezdenie bolo dokázané v 2,30 % mapovacích kvadrátov. Podľa Medzinárodnej únie na ochranu prírody a prírodných zdrojov chochlačka bielooká patrí medzi takmer ohrozené druhy, trend celkovej populácie je predbežne opatrne stanovený pre obdobie troch generácií ako mierne klesajúci, európska populácia mala v minulosti miestami klesajúci trend, celkovo je neznámy. Nie je jasná situácia ani v Ázijskej oblasti jej rozšírenia.
Výskyt a stav na Slovensku.
Odhadovaný počet hniezdiacich párov je 5 – 20, zimujúcich jedincov 5 – 15. Veľkosť populácie má "mierny pokles" od 20 – 50%. Veľkosť územia na ktorom sa vyskytuje je "stabilná", maximálna zmena do 20 %. Ekosozologický status v roku 1995 "E" – ohrozený druh. V roku 1998 "EN:B1,3c", "EN" – ohrozený. V roku 2001 "EN" - ohrozený. V roku 2014 "EN* D" - silne ohrozený. Európsky ochranársky status "SPEC1" – druhy vyskytujúce sa v Európe, vyžadujúce celosvetovú ochranu ako globálne ohrozené. Stupeň ohrozenia "V" – zraniteľný druh.
Ochrana.
Je zákonom chránená, spoločenská hodnota je 5990 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="21977" url="https://sk.wikipedia.org/wiki?curid=21977" title="Umelé ucho">
Umelé ucho



</doc>
<doc id="21981" url="https://sk.wikipedia.org/wiki?curid=21981" title="Bratislava – mestská časť Karlova Ves">
Bratislava – mestská časť Karlova Ves

Bratislava – mestská časť Karlova Ves (iné názvy: Bratislava-Karlova Ves, Mestská časť Karlova Ves, Karlova Ves; , ) je mestská časť Bratislavy ležiaca v západnej časti Bratislavy, v okrese Bratislava IV. Nachádza sa v nej aj sídlisko Dlhé diely, množstvo škôl, ZOO, budova Slovenskej televízie, botanická záhrada alebo najväčší bratislavský dunajský ostrov Sihoť. Mestská časť má vlastnú polikliniku a knižnicu, nákupný dom. Premávajú tu všetky druhy mestskej dopravy. Karlova Ves má viaceré električkové linky, autobusové linky. Tiež sa tu nachádza trolejbusová trať.
Zaujímavosťou je, že do Karlovej Vsi (a teda aj do okresu Bratislava IV.) oficiálne patrí aj úzky pás pravého brehu Dunaja (teda tam, kde je inak mestská časť Petržalka) od rakúskych hraníc až takmer po Most Lanfranconi. Taktiež Patrónka (jej veľká časť) aj OC Galéria Lamač. 
Karlova Ves má najdlhšiu hranicu s mestskou časťou Staré mesto, ďalšie susedné mestské časti sú Petržalka, Devín, Dúbravka, Lamač a Nové Mesto.
Dejiny.
Karlova Ves bola obývaná už v paleolite, o čom svedčí mnoho archeologických nálezov (jednoduché sekáče, pästný klin).
V období stredoveku spadala pod devínske panstvo. Neskôr sa stala tichou, vinohradníckou obcou nachádzajúcou sa v tesnej blízkosti jedného z najdôležitejších miest Uhorska. Od roku 1943/1944 je súčasťou Bratislavy a dnes v nej okrem viac ako 33 000 obyvateľov s trvalým pobytom býva aj okolo 15 000 vysokoškolských študentov (v internátoch v Mlynskej doline).
V súčasnosti sa tu stavajú nové rodinné a obytné domy, supermarkety a športoviská. V poslednom čase sa však vyskytujú dopravné problémy na Karloveskej radiále, ktorá spája mestskú časť s centrom Bratislavy. Spôsobené je to hlavne realitnou bublinou a stavbami bytoviek v Karlovej Vsi. V minulosti tu bol pokus spraviť stavebnú uzáveru/stavený uzáver, ktorý sa však nevydaril.
Národnostné zloženie.
1991:
2001:
2011:
Miestny úrad.
V roku 2004 tu bol otvorený nový miestny úrad na novopostavenom Námestí svätého Františka. Toto námestie spolu s kostolom je akýmsi "centrom volného času" Karlovej Vsi. Občas sa tu pod holým nebom konajú koncerty a iné kultúrne podujatia a každý deň tu trávi svoj voľný čas množstvo ľudí. Na námestí je možnosť bezdrôtového WiFi pripojenia na internet.
Nachádza sa tu aj fontána a vodná kaskáda od významných slovenských architektov pána Ing. arch. Stanislava Talaša a jeho syna Vladimíra Talaša.
Školy.
Základná škola Karloveská 61.
Vznikla v roku 1969. V areáli školy sa nachádza na otvorenom priestranstve dopravné (novo zrekonštruované s funkčnými semaformi), volejbalové a basketbalové ihrisko a sektor pre skok do diaľky. Medzi jej absolventov patrí, napríklad slovenský herec Roman Pomajbo. Súčasná riaditeľka je Eva Horníková.
Spojená škola sv. Františka z Assisi.
"Bližšie informácie v hlavnom článku: Spojená škola sv. Františka z Assisi"
Je to cirkevná škola. Nachádza na Karloveskej 32. Okrem základnej školy je tu aj gymnázium. V areáli školy sa nachádza športové betónové ihrisko a ihrisko s umelou trávou. Nachádza sa tu aj ihrisko s pyramídou na lezenie. Meno súčasnej riaditeľky je Marta Sendeková.
Spojená škola Tilgnerova.
Nachádza sa na Tilgnerovej 14. Do školy patrí osemročné gymnázium, štvorročné gymnázium, anglické bilingválne gymnázium a základná škola. Riaditeľkou školy je RNDr. Danka Ihnáťová.
Kostoly.
Rímskokatolícke.
V Karlovej Vsi sú v súčasnosti tri rímskokatolícke kostoly:
Šport.
V Karlovej Vsi sa nachádzajú aj štyri multifunkčné ihriská s umelou trávou zadarmo dostupné pre verejnosť:
Mestská hromadná doprava.
linky ktoré prechádzajú cez Karlovu Ves (zastávka "Patrónka"): 

</doc>
<doc id="21982" url="https://sk.wikipedia.org/wiki?curid=21982" title="Bratislava – mestská časť Záhorská Bystrica">
Bratislava – mestská časť Záhorská Bystrica

Bratislava – mestská časť Záhorská Bystrica (iné názvy: Bratislava-Záhorská Bystrica, Mestská časť Záhorská Bystrica, Záhorská Bystrica; ) je mestská časť mesta Bratislava. 
Je to malá mestská časť, ktorá je charakteristická zachovalými sedliackymi domami, ako aj časťou s novými vilami. Sídli tu Televízia Markíza. 
Z historických pamiatok sú významnejšie baroková fara, rímskokatolícky kostol svätých Petra a Pavla apoštolov z roku 1834 a kaplnky svätého Jána Nepomuckého z roku 1896, Panny Márie Lurdskej z roku 1913, svätého Kozmu a Damiána z roku 1839 a kaplnka svätého Vendelína.
Blízkosť Malých Karpát ponúka možnosť turistiky a športu.
Národnostné zloženie.
1991:
2001:
2011:

</doc>
<doc id="21983" url="https://sk.wikipedia.org/wiki?curid=21983" title="Bratislava – mestská časť Dúbravka">
Bratislava – mestská časť Dúbravka

Bratislava – mestská časť Dúbravka (iné názvy: Bratislava-Dúbravka, Mestská časť Dúbravka, Dúbravka; , ) je mestská časť Bratislavy ležiaca na východnom úpätí Devínskej Kobyly. Názov dostala podľa obce, ktorá je dnes len jej malou časťou. Rozloha je . Počet obyvateľov sa pohybuje okolo 30 000. Súčasťou mestskej časti sú miestne časti Krčace, Záluhy, Dieliky a Podvornice.
Dejiny.
Pôvodná obec existovala už v 14. storočí a patrila hradu Devín. Prvý písomný doklad, ktorý je spojený s jej kolonizáciou Chorvátmi, je z roku 1574. Staršia generácia si zachovala dialekt dodnes.
V roku 1683 počas obliehania Viedne Turkami, ďalej počas napoleonských vojen a za prusko-rakúskej vojny v roku 1866 bola zakaždým vyplienená a vypálená. Spôsob V.B. života a kultúra ľudu obce, aj keď v pomeštenej forme, nesie stopy spôsobu života a kultúry bratislavského Záhoria. Obyvateľstvo sa živilo poľnohospodárstvom a vinohradníctvom. Prebytky predávali na trhoch v Bratislave a vo Viedni. V záhradách a na viniciach sa pestovali čierne, tzv. dúbravské čerešne, vyhľadávané na zaváranie. 
V 19. storočí začalo obyvateľstvo pracovať aj v meste a na železniciach. Roku 1866 sa v jej chotári skončila prusko-rakúska vojna, pri ktorej obec vyhorela. Prvý požiarny zbor založili v roku 1889, prvé ochotnícke divadlo hrali v roku 1905. V medzivojnovom období tu pôsobilo viacero hospodárskych a kultúrnych spolkov. V roku 1926 zaviedli elektrické osvetlenie, v roku 1936 vodovod a v roku 1938 postavili kultúrny dom.
Obec pripojili k mestu Bratislava v roku 1946. V šesťdesiatych rokoch 20. storočia v súvislosti s výstavbou bratislavských sídlisk Podvornice, Záluhy a Dúbravka, bol pre obec vydaný stavebný zákaz, čo malo za následok zachovanie časti staršej zástavby. V osemdesiatych rokoch 20. storočia obec a časť lesného aj záhradného chotára vyhlásili za rekreačnú oblasť mesta, čím sa nadviazalo na snahy z roku 1911, kedy sa tu postavili prvé chaty. Týmto opatrením sa časť starej obce zachovala.
Názov.
Pôvod mena Dúbravka je založený na povestiach. Jedna hovorí, že meno dostala podľa veľkých dubových lesov, ktoré tu kedysi boli. Iná hovorí o tom, že chorvátska princezná Dúbravka, ktorá utekala pred Turkami, tu bola zajatá. Tretia je o tom, že drevorubači, ktorí rúbali v lese drevo, mali so sebou psov. Tí sa po lese naháňali. Jeden z nich sa schoval do bútľavého stromu a odtiaľ štekal. Drevorubači si medzi sebou hovorili, že dub hafká. Z toho vznikol názov Dúbravka.
Tieto povesti sa rozprávajú z pokolenia na pokolenie. V starých listinách je táto obec zapísaná ako "Dúbrawa", založená roku 1574.
Obyvateľstvo.
Etnické zloženie.
1773: slovenská obec
1796: slovenská obec
1851: slovenská obec
Samospráva.
Súčasným starostom Dúbravky je Martin Zaťovič zvolený v komunálnych voľbách 2014.
Prvým starostom mestskej časti Bratislava-Dúbravka, ktorý bol zvolený po revolúcii v roku 1989 sa stal v roku 1991 stredoškolský profesor a starodúbravčan Ing. Ján Rőssel, od roku 1995 bol zvolený pán Ries a od roku 1998 do roku 2006 bol starostom Dúbravky Ing. Peter Polák. Počas rokov 2006 až 2014 túto funkciu zastával Ján Sandtner zvolený v komunálnych voľbách 2006 a opätovne v roku 2010.
Architektúra.
Dúbravka si po niekoľko storočí zachovávala vidiecky ráz, ktorý sa tu uchoval aj po pripojení obce k Bratislave v roku 1946. Podstatnejšie zmeny nastali až v 70. rokoch rozsiahlou výstavbou prevažne panelových stavieb. Sídlisko so 14 300 bytmi kontrastuje s mnohými kultúrnymi pamiatkami. Nová výstavba sa začala až koncom 20. a začiatkom 21. storočia. Boli postavené viaceré nové bytové domy a obchodné prevádzky.
Nové stavby.
Kostol Ducha svätého.
V roku 2003 bol dostavaný nový kostol – Kostol Ducha svätého. Kostol sa nachádza na ulici M. Sch. Trnavského. Stavbu tohto kostola financovala Rímskokatolícka farnosť v Dúbravke, a to predovšetkým z darov a zbierok veriacich. Miliónom korún jej prispela aj tamojšia samospráva. Základný kameň tohto kostola posvätil Svätý Otec pápež Ján Pavol II. pri svojej návšteve Slovenska v Šaštíne. Kostol postavili architekti Ing. arch. Ľudovít Režucha a Ing. arch. Marián Lupták. Výška kostola je 30 metrov.
Evanjelický zborový dom.
Centrum evanjelikov Dúbravky a okolia bol pôvodne obradná sieň, postavená v osemdesiatych rokoch minulého storočia. Nachádza sa na začiatku Dúbravky na ulici M. Schn. Trnavského. Od roku 1995 sa v budove konajú pravidelné bohoslužby a od roku 2003 je vlastníctvom evanjelickej cirkvi. Hlavná sála má kapacitu okolo 200 veriacich. V roku 2006 posvätil krstiteľnicu chrámu generálny biskup Július Filo. V interiéri kostola sa nachádza štvormetrový drevený kríž a umelecký obraz Credo.
Obchodný dom Saratov.
Po rekonštrukcii starého súboru obchodov vznikol Obchodný dom Saratov, v ktorom je viac ako 30 prevádzok a okrem iného aj potraviny Billa, predajňa elektrospotrebičov, drogéria, pošta, lekárne, módne butiky, papiernictvo, kvetinárstvo, kaviareň a stánok s domácou a zahraničnou tlačou.
Nové predajne.
Najnovšie pribudli predajne Lidl (november 2005) a Billa blízko Domu kultúry, OC Dúbrawa (2013), Tesco Expres (bývalá Brestovka) a Kaufland (2015). Neďaleko mestskej časti Dúbravka sa nachádza miestna časť Bory patriaca Lamaču, v nej Bory Mall a neďaleko je otvorený veľkoobchod METRO Cash &amp; Carry Slovakia. Nedávno boli v časti Bory otvorené prevádzky obchodov Hornbach a Mercury Market.
Školstvo.
Základné školy:, Základná škola Beňovského, Základná škola Nejedlého, Základná škola Pri Kríži, Základná škola Sokolíkova
Stredné školy: Gymnázium Bilíkova, Stredná odborná škola pedagogická Bullova, Stredná priemyselná škola elektrotechnická Karola Adlera, Súkromná stredná odborná škola veterinárna Pod brehmi, Súkromné konzervatórium ALKANA Batkova
Zábava.
Dúbravka vzhľadom na svoj počet obyvateľov neposkytuje príliš rozsiahlu infraštruktúru prevádzok poskytujúcich zábavu a uvoľnenie. Centrom kultúrneho diania je od roku 1986 Dom kultúry Dúbravka, v ktorom možno navštíviť kino alebo divadlo.
Dúbravské hody.
Dúbravské hody sa konajú v Dúbravke každý rok v dňoch okolo sviatku sv. Kozmu a Damiána. Hlavné dejisko hodov je pred Domom kultúry a na námestí v Starej Dúbravke. S hodami sa spája aj tradícia prinášania veľkého strapca hrozna. Dúbravka bola totiž niekedy viničnou oblasťou.
Voľný čas.
V Dúbravke sú dva futbalové štadióny – FK CRA v Starej Dúbravke (na jeho mieste bol pôvodne kravský cintorín) a ŠKP Dúbravka oproti Zimnému štadiónu. Ten sa nachádza na Harmincovej ulici, svoje sídlo tam má hokejový klub HOBA Bratislava.
Pre deti a ich rodičov poskytuje možnosť športu, ako i zábavy a oddychu park na Pekníkovej ulici, s názvom „Pekníčka“. V blízkosti Základnej školy Beňovského sa nachádza Park družby.
Dopravné spojenie.
Dejiny bratislavskej mestskej hromadnej dopravy sa začali v auguste 1895, ale prvý autobus do Dúbravky začal premávať až 27. júla 1952. V decembri 1979 odštartovali práce na predĺžení električkovej trate z Karlovej Vsi do Dúbravky. Druhá časť koľajového predĺženia po dnešnú konečnú bola dokončená v máji 1986. Električková trať Hanulova – Pri kríži bola v roku 2014 plne zmodernizovaná, vymenený bol zvršok a spodok trate, trolejové vedenie, nástupištia, taktiež sa vymenili zastávky MHD a pribudlo niekoľko nových prvkov. Na území Dúbravky bol od jesene 2019 do jari 2020 zmodernizovaný zvyšný úsek trate Pri Kríži - Dolné Krčace. Zatrávnená električková trať v Dúbravke je len od križovatky Trnavského - Hanulova po križovatku Trnavského - Harmincova.

</doc>
<doc id="21984" url="https://sk.wikipedia.org/wiki?curid=21984" title="Bratislava – mestská časť Devín">
Bratislava – mestská časť Devín

Bratislava – mestská časť Devín (iné názvy: Bratislava-Devín, Mestská časť Devín, Devín; , ) je jedna z najmenších mestských častí Bratislavy. Rozprestiera sa na sútoku riek Morava a Dunaj. Najvýznamnejšou historickou pamiatkou v obci je zrúcanina hradu Devín. Je to jedna z najnavštevovanejších pamiatok v Bratislave. V obci je aj gotický rímskokatolícky Kostol sv. Kríža - Panny Márie z druhej polovice 13. storočia či Pomník padlým hrdinom I. a II. svetovej vojny. Väčšina obyvateľov Devína dochádza za prácou.
Devín obsluhujú dve linky: jedna denná a jedna nočná .
Dejiny.
Pôvodne tu mali sídlisko Kelti, koncom 1. stor. pred Kr. sa tu usadzovali aj rímski obchodníci. V 1. stor. tu Rimania postavili strážnu stanicu, ktorá sa skladala z rôznych stavieb, ktoré sa časom menili. Sídlila tu posádka légie z Carnunta. Koncom 4. stor. bola posádka opustená, neskôr sa tu usadili Slovania, ktorí na hradnom kopci postavili viac murovaných stavieb, pričom sekundárne využívali rímske stavebné materiály. Meno Devín môže byť buď slovanského, alebo keltského pôvodu. 
Devín bol v rokoch 1938 - 1945 súčasťou Nemecka pod názvom Theben.
Oblasť Devína postihli v roku 2002 záplavy, tzv. storočná voda. Ľudí museli evakuovať, mnoho domov bolo zatopených.

</doc>
<doc id="21996" url="https://sk.wikipedia.org/wiki?curid=21996" title="FQDN">
FQDN



</doc>
<doc id="21999" url="https://sk.wikipedia.org/wiki?curid=21999" title="Bratislava – mestská časť Podunajské Biskupice">
Bratislava – mestská časť Podunajské Biskupice

Bratislava – mestská časť Podunajské Biskupice (iné názvy: Bratislava-Podunajské Biskupice, Mestská časť Podunajské Biskupice, Podunajské Biskupice; (historicky "Biskupice", "Biskupice pri Dunaji"; ; )) sú mestská časť Bratislavy v okrese Bratislava II. Nachádzajú sa vo východnej časti mesta, južne od mestských častí Vrakuňa a Ružinov a má rozlohu (čo ich robí najväčšou mestskou časťou Bratislavy). Nachádza sa tu Ústav TBC a respiračných chorôb.
Nachádza sa tu múzeum obchodu v starej vidieckej kúrií. V časti Lieskovec sa nachádza malý letohrádok Jozefa Batthyányiho. Jeho výzdoba je avšak zničená.
Pamiatky a kostoly.
V Podunajských Biskupiciach údajne sídlili aj Rimania, bol tu nájdený rímsky mílnik cisára Alexandra Severa z roku 230 a latinský nápis na skale, ktorá pôvodne stála v blízkosti farského kostola s pečiatkou rímskeho tábora. Cez Podunajské Biskupice viedla tzv. Jantárová cesta, ktorá viedla z Ríma na pobrežie Baltského mora.
V Podunajských Biskupiciach je rímskokatolícky Kostol svätého Mikuláša z roku 1221. V mestskej časti sa tiež nachádza kúria Juraja Alberta z 18. storočia a morový stĺp Panny Márie a Svätej Trojice z roku 1730.
Nachádza sa tu kláštor Milosrdných sestier Svätého kríža. V kláštornom kostole sv. Kríža sa uchovávajú relikvie bl. Zdenky Schelingovej, ktorá bola do roku 2003 pochovaná na miestnom cintoríne
Nachádza sa tu múzeum obchodu v starej vidieckej kúrií.
Názov Podunajských Biskupíc.
Maďarský názov je "Pozsonypüspöki" a nemecký "Bischdorf". Úradný slovenský názov od roku 1920 bol "Biskupice", od roku 1927 "Biskupice pri Dunaji" a od roku 1944 "Podunajské Biskupice".
Názov Biskupice poukazuje na to, že obec bola vo vlastníctve biskupa. Nejasnosť do pomenovania vnáša fakt, že Podunajské Biskupice boli majetkom Ostrihomského arcibiskupstva. Niektorí autori na základe tohoto pomenovania vyvodzujú existenciu avarského biskupstva v oblasti dnešných Biskupíc.
Začlenenie.
V roku 1944 bola k Podunajským Biskupiciam pričlenená obec Komárov. 1. januára 1972 sa Podunajské Biskupice stali súčasťou Bratislavy.

</doc>
<doc id="22000" url="https://sk.wikipedia.org/wiki?curid=22000" title="Manažment (činnosť)">
Manažment (činnosť)

Manažment (iné názvy pozri nižšie) je proces vedenia a smerovania celej alebo časti organizácie (často podniku, pozri aj manažment), zriedkavo aj celej ekonomiky, prostredníctvom nasadenia a manipulácie zdrojov (ľudské, finančné, materiálne, intelektuálne alebo nehmatateľné). Definície manažmentu sa rôznia (pozri nižšie).
Osoba venujúca sa manažmentu sa volá manažér (iné názvy pozri nižšie).
Názvy.
Manažment.
Pokiaľ ide o voľbu medzi variantmi manažment, management a pod., jediným kodifikovaným (a teda spisovným) slovenským tvarom je od roku 1991 tvar manažment. V literatúre aj slovníkoch sa vyskytujú tieto varianty (všetky sú od roku 1991 nespisovné): management, menežment, menedžment a menidžment. Z uvedených tvarov sa pred rokom 1991 uvádzal v slovníkoch cudzích slov tvar management. Kodifikačné príručky slovo management ani žiadne jeho spomenuté varianty pred rokom 1991 neuvádzali, takže vtedy nebolo jasné, či je slovo spisovné. Napriek tomu, že kodifikovaný je len tvar manažment, viaceré ekonomické texty ešte dlho po roku 1991 (minimálne v 90. rokoch) používali aj tvar management - napr. Ekonomická encyklopédia z roku 1995 rôzne chaoticky uvádza oba tvary (management aj manažment) a učebnica Finančný trh z roku 1999 rozoberá napr. "burzový management". Univerzita Komenského síce používa v názve svojej fakulty tvar management (Fakulta managementu Univerzity Komenského v Bratislave), ale vo všetkých iných kontextoch aj na svojich webových stránkach používa tvar manažment . Treba dodať, že v češtine je na rozdiel od slovenčiny kodifikovaný tvar "management" Anglická podoba slova znie "management", nemecká "Management".
Slovo manažérstvo sa uvádza v jazykových slovníkoch najneskôr od 60. rokov 20. stor. vo význame činnosť (prípadne povolanie alebo činnosť) manažéra (pričom pojem manažér bol spočiatku obmedzený len na oblasť športu a umenia - pozri aj nižšie); z kodifikačných príručiek ho prvýkrát uviedol "Krátky slovník slovenského jazyka" koncom 80. rokov 20. stor. Pokiaľ ide o jeho vzťah k slovu manažment, dá sa konštatovať nasledovné: 
Slovo manažering (varianty: managering, menežering, menedžering) uvádza "Slovník cudzích slov (akademický)" ako synonymum slova manažment (Možno poznamenať, že Obretalová 1992 ešte pred 1. vydaním tohto slovníka vyslovila názor, že tvar manažering je navyše nesprávny, lebo je podľa nej nesprávne utvorený.) "Veľký slovník cudzích slov" (2000) naopak tvar manažering uvádza oddelene od termínu manažment a definuje ho ako "riadenie, vedenie, organizovanie podnikov a podujatí v širokom zmysle slova", čiže ho definuje širšie než manažment. V praxi sa termín manažering, zdá sa, sa používa najmä v kontextoch mimo klasického riadenia podniku; napríklad ako akýsi pendant k termínu inžiniering - definícia manažeringu potom znie napríklad takto: "komplexné alebo čiastočné riadenie projektov."
Mnohé (najmä skôr staršie) texty prekladajú anglické slovo "management" slovenským slovom riadenie. Problém takéhoto prekladu je možná zámena s ďalšími významami slovenského slova riadenie; najmä môže dôjsť k zámene s riadením ako prekladom anglického slova "control" ("control" je niečo iné než manažment, resp. je to len časť manažmentu, napr. quality management a quality control sú dva rôzne pojmy - pozri aj napr. rôzne významy slova riadenie uvedené v rozlišovacích stránkach riadenie kvality či manažment portfólia).
Manažér.
Jediný kodifikovaný (a teda spisovný) slovenský tvar je v súčasnosti manažér. Uvádza sa v jazykových slovníkoch najneskôr od 60. rokov 20. stor.; z kodifikačných príručiek ho prvýkrát uviedol Krátky slovník slovenského jazyka koncom 80. rokov 20. stor. Do 60. rokov slovníky a príručky uvádzali len (a v 70. rokoch aj) tvar manager. Ďalšie tvary v literatúre a sčasti slovníkoch po druhej svetovej vojne až zhruba do začiatku 21. storočia boli menežér, menedžér a menedžer; všetky sú od konca 80. rokov 20. storočia nespisovné. Treba poznamenať, že zhruba do 60. rokov sa v slovenských slovníkoch pojem manažér chápal užšie než dnes - vzťahoval sa len na šport alebo umenie.
Etymológia.
Slovo manažment pochádza z angl. slova "management", ktoré vzniklo z angl. slovesa "to manage" „riadiť, narábať“. Toto sloveso vzniklo z tal. slovesa "maneggiare" „narábať“, ktoré vzniklo z ľud. latin. slovesa "manidiare" „narábať“, ktoré vzniklo z lat. podstatného mena "manus" „ruka“.
Manažérske funkcie.
Manažérske funkcie sú:
Manažérske schopnosti (Managment skills).
Manažérske schopnosti je súbor schopností, ktoré musí ovládať každý manažér. Slúžia na vedenie pracovníkov k dosiahnutiu podnikových cieľov. Do základných manažérskych schopností zaraďujeme komunikáciu. Sú to schopnosti manažérov potrebné na vykonávanie aktivít v podniku. Odborná príprava je osobne dôležitá pre prvostupňových manažérov.Manažérske schopnosti sa dajú získať, a to postupným tréningom manažérov.

</doc>
<doc id="22002" url="https://sk.wikipedia.org/wiki?curid=22002" title="Webový browser">
Webový browser



</doc>
<doc id="22014" url="https://sk.wikipedia.org/wiki?curid=22014" title="Bratislava – mestská časť Vajnory">
Bratislava – mestská časť Vajnory

Bratislava – mestská časť Vajnory (iné názvy: Bratislava-Vajnory, Mestská časť Vajnory, Vajnory; ) je mestská časť Bratislavy.
Rozkladajú sa na úpätí Malých Karpát v nadmorskej výške 130-133 metrov nad morom. S rozlohou 13,5 kilometrov štvorcových a s vyše 5 000 obyvateľmi patria medzi menšie mestské časti hlavného mesta Slovenska. Administratívne patrí pod okres Bratislava III. Vajnorčania sa však právom pýšia svojou bohatou históriou, osobitou krásou ľudového umenia a zvykmi, ktoré sa tu až do súčasnosti uchovávajú a rozvíjajú.
Zemepisná šírka: N48°08
Zemepisná dĺžka: E17°06.
Geológia a vodstvo.
Väčšia časť územia patrí do Podunajskej nížiny s typickým fluviálnym reliéfom s relatívnymi výškami v rozmedzí 0,5 - 1,5 - 2,5 m. Severozápadná časť je súčasťou Malých Karpát. Pôdy patria medzi stredne ťažké s charakterom pôdy aluviálnych sedimentov.
Hlavná hydrologická sieť patrí do povodia Šúrskeho kanála, ktorý bol umelo vybudovaný počas 2. svetov vojny. Do tohoto toku sa vlievajú Račí potok, Račiansky potok, Vajnorský potok, Kratina a Struha. Vajnory sú typické veľmi vysokou hladinou podzemnej vody. Podzemné vody sú dotované vodami z Malých Karpát. Dominantný smer prúdenia je SZ - JV. Ich hladina je ovplyvnená aj spätným vzdutím vôd v rieke Dunaj.
Podnebie a ekológia.
Vajnory sa nachádzajú v teplom a mierne suchom klimatickom regióne. Priemerná ročná teplota je 9,8 stupňov. Najviac zrážok spadne v mesiacoch máj, júl a najmenej v septembri. Priemerný počet dní so snehovou pokrývkou je 36,5, najviac snehu je v januári. Vajnory sa považujú za územie nadpriemerne veterné. Prevládajú severozápadné a severovýchodné smery vetra. Počet dní so silným vetrom je 108,4 a s búrlivým vetrom 31,6.
Súčasná krajinná štruktúra je charakterizovaná zastúpením lesnej a nížinnej krajiny s vodnými plochami, poľnohospodárskou krajinou s ornou pôdou a typickými vinohradmi, veľká časť územia je urbanizovaná. Významnými vodnými plochami sú na juhovýchode Vajnorské jazerá a v severozápadnej časti sústava rybníkov na Sprinzlovom majeri.
Významné biocentrá a biokoridory: severozápadná časť územia Vajnôr je súčasťou Chránenej krajinnej oblasti Malé Karpaty. V tesnej blízkosti katastrálnej hranice Vajnôr sa nachádza Národná prírodná rezervácia Šúr, zaradená do siete európsky významných chránených území NATURA 2000. Regionálne biocentrá sú Vajnorská dolina, Vajnorské jazerá, Sprinzlov majer, Račiansky kanál a potok Struha.
Dejiny.
Prvé správy o osídlení na území Vajnôr sú z mladšej doby železnej - laténskej, teda z obdobia pred približne 2300 rokmi. Pri výstavbe diaľnice archeológovia odkryli aj slovansko-avarské pohrebisko s desiatimi kostrovými hrobmi a šiestimi slovanskými popolnicami starobylého tvaru. Nálezisko sa nezachovalo. Pôvodná obec vznikla ako poddanská obec Bratislavského hradu. Jej obyvatelia slúžili mestu, dodávali na kráľovský dvor svoje kvalitné vína. Najstaršia písomná správa je však až z roku 1237, kedy už bola rozvinutou dedinou (villa). Vtedy niesla pôvodný, slovanský názov Prača resp. Pračany. Od roku 1307, keď obec vlastnil kláštor v rakúskom Heiligenkreuzi, sa začína používať nemecký názov Weinern, v nadväznosti na prevažujúcu činnosť Vajnorčanov - vinohradníctvo a vinárstvo. Toto pomenovanie sa uchovalo až do súčasnosti v poslovenčenej podobe Vajnory. V 16. storočí dedinu odkúpilo mesto, aby sa tak po štyroch storočiach Vajnory vrátili do vlastníctva svojho zakladateľa. Zmena prišla so zrušením poddanstva, keď sa v roku 1851 stali samostatnou obcou. Mestskou časťou Bratislavy sa Vajnory stali znovu až po druhej svetovej vojne, v roku 1946. V roku 1949 vzniklo jednotné roľnícke družstvo, dnes Poľnohospodárske družstvo Vajnory.
Národnostné zloženie.
1991:
2001:
2011:
Pamiatky.
Centrum Vajnor.
Centrum Vajnor bolo v roku 1992 vyhlásené za pamiatkovú zónu. Vonkajšiu tvár tvorí architektúra. Ako všade, aj vo Vajnoroch je najstaršou stavbou kostol.
Kostol.
Kostol bol postavený v rokoch 12701279. Najprv bol zasvätený Panne Márii, potom uhorskému kráľovi sv. Ladislavovi. Od roku 1968 opäť Panne Márii, a to Sedembolestnej. Kostol je jednoloďový, s polygonálne uzavretou svätyňou, ktorá je zaklenutá gotickou rebrovou klenbou so stredovekými svorníkmi. V roku 1771 bol kostol zväčšený výstavbou novej lode, ktorá je zaklenutá siedmimi poľami tzv. pruskej klenby. Veža s ihlancovou strechou má v hladkých polách trupu strieľne. Sanktuárium kostola je vyzdobené kompozíciami nástenných malieb vajnorských žien. 
Kaplnky.
Okrem kostola sú v obci aj kaplnky: sv. Jána Nepomuckého, sv. Urbana a sv. Vendelína.
Ďalšie pamiatky.
Ďalšími kultúrnymi pamiatkami sú socha svätého Floriána a Vajnorský ľudový dom na Roľníckej ulici č.118.
Národná kultúrna pamiatka Vajnorský ľudový dom.
Vajnorský ľudový dom zo začiatku 19. storočia je ukážkou tradičnej zástavby dvora typu radových dedín. Vertikálne delenie stavebných parciel podmieňovalo orientáciu domov od ulice k humnám a viniciam, čím vznikali dlhé dvory alebo dlhé domy.
Stavebným materiálom ľudového domu bola najmä nepálená tehla kombinovaná s kameňom a pálenou tehlou. Steny sú približne 60 – 70 cm hrubé, majú nápadný strop s hrubým nosným povalovým trámom a drevené podlahy.
Členenie a interiér obytného domu bol prispôsobený potrebám vtedajšej rodiny. Pozostával z troch priestorov - kuchyne s otvoreným ohniskom, ktorým sa vykurovala i predná izba a komora, často prestavaná na zadnú izbu. Hospodárske stavby, ako stajňa, maštaľ a stodola, boli od obytnej časti domu oddelené prešovňou, kde sa nielen lisovalo hrozno, ale i uskladňovalo dorobené víno.
Na Vajnorskom ľudovom dome môžeme pozorovať i charakteristický architektonický prvok typický pre túto oblasť - spevnený vchod do domu a pivníc, tzv. výpustok.
Typická je aj vnútorná výzdoba - maľba na stenách. Umiestnená bola vždy nad otvoreným ohniskom a v inej farebnej podobe i v prednej izbe. Najčastejším motívom ornamentálnej maľby je motív vtáčika, ktorý vajnorské maliarky vedeli nakresliť v neuveriteľnom množstve podôb. Dodnes je táto pôvodná tvorba zdrojom inšpirácie pre ďalšie generácie.
Školy.
Na území mestskej časti sa nachádzajú dve základné školy a aj materské. Obe základné školy sú umiestnené v strede Vajnôr na rovnakej ulici. Štátna škola "Základná škola s materskou školou Kataríny Brúderovej" je na Osloboditeľskej ul. 1 a cirkevná (rímsko-katolícka) "Základná škola s materskou školou sv. Jána Pavla II." na Osloboditeľskej 27. Na Rybničnej ulici sídli Stredná odborná škola elektrotechnická.

</doc>
<doc id="22016" url="https://sk.wikipedia.org/wiki?curid=22016" title="Bratislava – mestská časť Nové Mesto">
Bratislava – mestská časť Nové Mesto

Bratislava – mestská časť Nové Mesto (iné názvy: Bratislava-Nové Mesto, Mestská časť Nové Mesto, Nové Mesto; ) je mestská časť Bratislavy v okrese Bratislava III – s katastrálnymi územiami Nové Mesto a Vinohrady. Katastrálne územie Nové Mesto tvorí zhruba východnú polovicu mestskej časti. 
Mestská časť Bratislava-Nové Mesto zaberá severovýchodnú časť hlavného mesta Slovenskej republiky Bratislava.
Jej územie tvorí na severe a severozápade horský masív Malých Karpát a na severovýchode a juhu nížinné územie Podunajskej roviny, ležiace medzi úpätím pohoria a bývalým ramenom Dunaja.
Má rozlohu 37,5 km² (37 481 484 m²). Leží na 48,167402 ° severnej zemepisnej šírky a 17,138157 ° východnej zemepisnej dĺžky.
V roku 2021 mala mestská časť 44 638 obyvateľov, v roku 1991 40 125 obyvateľov, v katastrálnom území Nové Mesto bývalo 31 712 obyvateľov.
Členenie mestskej časti.
Katastrálne územia.
Územie mestskej časti Bratislava-Nové Mesto (MČ BNM) sa skladá z dvoch katastrálnych území:
Katastrálne územie sa člení na menšie územné celky v nasledovnom poradí: mestská štvrť, urbanistický obvod a mestský blok.
Mestské štvrte.
Mestské štvrte v MČ BNM sú:
Nové Mesto-západ, Pasienky, Zátišie, Račianska ulica-sever, Istrochem, Jurajov dvor, Stará Vajnorská cesta
Koliba, Kramáre, Nad Bielym Krížom, Lesopark.
Časti.
Mestská časť Nové Mesto má tieto neoficiálne časti: Ahoj, Jurajov dvor, Koliba, Kramáre, Mierová kolónia, Pasienky/Kuchajda.
Miestna samospráva.
Vznik a pôsobnosť mestskej časti.
Mestská časť Bratislava-Nové Mesto vznikla v dôsledku spoločenských zmien po roku 1989 podľa Zákona SNR č. 377/1990 z 13. septembra 1990 o hlavnom meste Slovenskej republiky Bratislava. Zákon ustanovil v Bratislave okrem samosprávnych a výkonných orgánov mesta (primátor, mestské zastupiteľstvo, magistrát a i.) 17 mestských častí, ktorým boli zákonom a následne podrobnejšie aj Štatútom hl. m. SR Bratislava vymedzené kompetencie a územie.
Mestská časť Bratislava-Nové Mesto vznikla rozdelením územia bývalého III. obvodu, ktoré bolo v územnej pôsobnosti vtedajšieho Okresného národného výboru Bratislava III a Miestnych národných výborov v Rači a Vajnoroch, na tri samosprávne celky – Nové Mesto, Rača a Vajnory. Územie mestskej časti Bratislava-Nové Mesto vzniklo z dvoch katastrálnych území Nové Mesto a Vinohrady. Presné vymedzenie územia schválilo mestské zastupiteľstvo úpravou jednotlivých mestských obvodov 11. júla 1991.
Samospráva Mestskej časti Bratislava-Nové Mesto bola ustanovená po voľbách do orgánov samosprávy 23. – 24. novembra 1990. Prvým starostom mestskej časti sa stal RNDr. Miloš Lampert (koalícia VPN-KDH). Nový poslanecký zbor mestskej časti, ktorý mal 44 poslancov, zriadil svojím uznesením z 20. decembra 1990 Miestny úrad Bratislava-Nové Mesto. Za jeho prvého prednostu vymenovalo miestne zastupiteľstvo na návrh starostu Štefana Cifru.
Miestne zastupiteľstvo ustanovilo a zvolilo podľa zákona a štatútu mesta aj poradné orgány – miestnu radu a komisie, miestneho kontrolóra a zástupcu starostu (z radov poslancov).
Kompetencie miestneho samosprávneho orgánu MČ BNM, ktoré vymedzuje štatút mesta, podrobne vymedzil Organizačný poriadok samosprávy mestskej časti Bratislava-Nové Mesto, schválený jej miestnym zastupiteľstvom 29. októbra 1991 a s novou úpravou 29. júna 1993.
Podľa uznesenia poslaneckého zboru z 22. 6. 2010 má vo volebnom období 2010 – 2014 Miestne zastupiteľstvo Bratislava-Nové Mesto 25 poslancov, ktorí boli zvolení v 4 volebných obvodoch a 42 volebných okrskoch.
Podľa sčítania ľudu (1991) v období vzniku mestskej časti Bratislava-Nové Mesto na jej území trvalo žilo 40 125 obyvateľov, z toho na katastrálnom území Nové Mesto 31 712 a na katastrálnom území Vinohrady 8 413 obyvateľov.
Dejiny.
Národnostné zloženie.
1991:
2001:
2011:
2021:
Zaujímavosti.
Na križovatke Krížna – Karadžičova sa nachádza staničná budova prvej konskej železnice v Uhorsku, ktorej prvý úsek do Svätého Jura bol otvorený v roku 1840. Budova je aj v erbe Mestskej časti Bratislava-Nové Mesto.
V rokoch 1999 – 2001 na Vajnorskej ulici pri jazere Kuchajda postavili prvé moderné nákupné centrum na Slovensku – Polus City Center.
Zdroje – literatúra.
DOŠEK, Otto, Ing. – BOROVSKÝ, Štefan, RNDr.: "Monografia Mestskej časti Bratislava-Nové Mesto." Bratislava: Miestny úrad Bratislava-Nové Mesto, 1998. ISBN 80-967854-4-3.

</doc>
<doc id="22017" url="https://sk.wikipedia.org/wiki?curid=22017" title="Ladislav Smoljak">
Ladislav Smoljak

Ladislav Smoljak (* 9. december 1931, Praha – † 6. jún 2010, Kladno) bol filmový aj divadelný režisér, scenárista a herec. Úzko spolupracoval so Zdeňkom Svěrákom, s ktorým písal hry pre Divadlo Járy Cimrmana o českom fiktívnom géniovi Járovi Cimrmanovi. Pod jeho menom napísali niekoľko divadelných hier a celovečerný „biografický“ film.

</doc>
<doc id="22019" url="https://sk.wikipedia.org/wiki?curid=22019" title="Stella Zázvorková">
Stella Zázvorková

Stella Zázvorková (* 14. apríl 1922, Praha – † 18. máj 2005, Praha) bola populárna česká herečka. Bola vydatá za Miloša Kopeckého.
Životopis.
Stella Zázvorková sa narodila v umeleckej rodine. Jej otec, architekt Jan Zázvorka, bol autorom pamätníku na Vítkove. Jej starší brat Jan bol filmovým a televíznym scénografom.
Zázvorková bola v rokoch 1946-1947 krátko ženou iného slávneho českého herca – Miloša Kopeckého. Manželstvo vydržalo asi jeden rok, ich dcéra ako 18-ročná tragicky zomrela. Stella Zázvorková sa už potom nikdy nevydala.
Roku 1977 podpísala Antichartu.
Divadlo.
Absolvovala divadelnú školu E. F. Buriana. Potom hrala v Pražskom detskom divadle M. Mellanové a v 40. rokoch sa objavovala na pódiu divadla Větrník. V rokoch 1945-1948 hrala v Divadle satiry, neskôr bola členkou Realistického divadla či Divadla E. F. Buriana. Jan Werich ju prijal v roku 1955 do Divadla ABC. Roku 1962 sa stáva členkou Mestských divadiel pražských, kde pôsobila do roku 1990.

</doc>
<doc id="22021" url="https://sk.wikipedia.org/wiki?curid=22021" title="UDF">
UDF

UDF môže byť skratka:

</doc>
<doc id="22022" url="https://sk.wikipedia.org/wiki?curid=22022" title="Josef Somr">
Josef Somr

Josef Somr (* 15. apríl 1934, Vracov – † 16. október 2022) bol český herec.
V roku 1956 absolvoval JAMU v Brne. Pôsobil v divadlách v Českom Těšíne, v Brne (Divadlo bratří Mrštíků) a v Pardubiciach. V rokoch 19651978 bol členom Činoherního klubu v Prahe, v rokoch 19782002 Národního divadla v Prahe. Z divadelných úloh: Osip (N. V. Gogoľ Revizor), Gajev (A. P. Čechov Višňový sad), James Tyrone (E. G. O’Neill Cesta dlouhého dne do noci), Bušek (L. Stroupežnický Naši furianti), Oldřich Pludek (V. Havel Zahradní slavnost), Mamajev (A. N. Ostrovskij Deník ničemy), Kunz (A. a V. Mrštíkovci Rok na vsi). Roly vo filmoch a v televízii (seriály "Byl jednou jeden dům, Nemocnice na kraji města").

</doc>
<doc id="22023" url="https://sk.wikipedia.org/wiki?curid=22023" title="Jiří Sovák">
Jiří Sovák

Jiří Sovák, vlastným menom Jiří Schmitzer (* 27. december 1920, Praha – † 6. september 2000, Praha) bol český herec. Otec herca a speváka Jiřího Schmitzera.

</doc>
<doc id="22024" url="https://sk.wikipedia.org/wiki?curid=22024" title="Hemoroid">
Hemoroid



</doc>
<doc id="22025" url="https://sk.wikipedia.org/wiki?curid=22025" title="Zlatá žila">
Zlatá žila



</doc>
<doc id="22026" url="https://sk.wikipedia.org/wiki?curid=22026" title="Riadenie">
Riadenie

Riadenie môže byť:

</doc>
<doc id="22028" url="https://sk.wikipedia.org/wiki?curid=22028" title="Plinius St.">
Plinius St.



</doc>
<doc id="22029" url="https://sk.wikipedia.org/wiki?curid=22029" title="Vasubandhu ml.">
Vasubandhu ml.



</doc>
<doc id="22030" url="https://sk.wikipedia.org/wiki?curid=22030" title="Chrbtica">
Chrbtica

Chrbtica (iné názvy: chrbtová kosť, zriedkavo, nárečovo alebo zastarano: páter; zastarano: "chrbetová kosť", "chrbetná kosť"; ) je názov osovej kostry (teda osovej časti kostry) stavovcov. Inými slovami je to súhrn stĺpovito usporiadaných stavcov (odtiaľ pochádza latinský, anglický a nemecký názov chrbtice - „stavcový stĺp“).
Chrbtica živočíchov.
U rýb nahrádza chordu (chrbtovú strunu) a pozostáva z veľkého množstva nediferencovaných stavcov, ktoré niekedy u jedného jedinca majú rôzne veľkosti. U obojživelníkov je spravidla len 9 stavcov, ale napríklad niektoré mloky majú 63 stavcov. U plazov sa chrbtica delí na prednú, krížovú a chvostovú časť. U vtákov je chrbtica tvorená rôznym počtom značne pozmenených stavcov. Krčná časť má 26 stavcov, začiatok hrudnej časti 3-10 stavcov (u niektorých vtákov je časť z nich zrastená). Koniec hrudnej časti spolu s ostatnými stavcami (okrem zadných chvostových) sú zrastené a tvoria mohutnú krížovú kosť pevne zrastenú s panvou. Zadné chvostové stavce sú značne zredukované (5-8 voľných stavcov a tzv. pygostyl). U cicavcov sa chrbtica skladá zo stáleho počtu stavcov v krčnej (7, z toho prvé dva sú atlas a axis), bedrovej (6) a krížovej časti (4 stavce zrastené do krížovej kosti), ale počet stavcov v hrudnej (12-15) a najmä chvostovej (3-5) časti je rôzny.
Chrbtica človeka.
Je tvorená z 33 až 34 stavcov (lat. "vertebrae"), medzistavcových platničiek (lat. "disci intervertebrales") a väzov. Stavce sú krátke kosti, z ktorých každý má v sebe otvor. Otvory v jednotlivých stavcoch (lat. "foramina magna") vytvárajú spolu chrbticový kanál, v ktorom je uložená miecha, z nej vystupujú pomedzi stavce miešne nervy.
Embryonálny vývoj chrbtice.
Chrbtica sa vyvíja zo somitov, ktoré sa postupne diferencujú na jej jednotlivé časti - stavce a medzistavcové platničky. Počas vývoja sa somity vytvárajúce stavce polohovo posúvajú oproti myotómom - základom budúceho svalstva. Tento proces sa označuje ako "resegmentácia stavcov". Výsledkom je stav, kedy svaly prebiehajú od jedného stavca k druhému a môžu tak nimi pohybovať.
Stavba.
Chrbtica siaha od spodiny lebky až po panvu. Tvorí priemerne 1/3 celkovej výšky dospelého človeka, pričom asi cca 20% z jej výšky tvoria medzistavcové platničky. Je dvakrát esovito prehnutá. Vytvára krčnú (vrchol vo výške C4/5) a driekovú "lordózu" (vrchol L3/4) - prehnutie dopredu; a hrudnú (vrchol v Th6/7) a krížovú "kyfózu" (prehnutie dozadu). Zakrivenia sa vyvíjajú postupne, typické esovité prehnutie vzniká až v odbdobí, kedy sa dieťa naučí chodiť. Chrbtica je za normálnych okolností mierne zakrivená i vo frontálnej rovine - tzv. "fyziologická skolióza".
Delí sa na 5 častí, podľa ktorých sú pomenované aj stavce. Chrbtica je zložená zo:
Stavce sú v medicíne označované veľkým písmenom alebo skupinou písmen podľa latinského názvu časti, v ktorej sa nachádzajú a číslom. Napríklad: "C3", "Th5", "L4", "S1" a "Cocc".
Fyziológia.
Chrbtica je dôležitá pre stavbu a pohyb hlavy a trupu. Tvorí kĺby s rebrami, to znamená nesie hrudný kôš, a má preto význam pri dýchacích pohyboch. Nesie hmotnosť hlavy a ďalších častí tela a prenáša ju cez panvu na dolné končatiny. U človeka je kvôli vzpriamenému držaniu tela vystavená veľkým tlakom, hlavne v driekovej oblasti.
Pohyblivosť chrbtice.
Základné pohyby, ktoré umožňujú medzistavcové spojenia sú:
Chrbtica má tzv. funkciu pufra čo znamená, že funguje ako tlmič nárazov; napomáha tomu i jej zakrivenie a pružné medzistavcové platničky. Jej stabilitu okrem spojení chrbtice v hlavnej miere zabezpečujú "svalový korzet", tj. množstvo svalov a väzov, ktoré ju spevňujú, udržujú jej formu a umožňujú príslušné synchrónne pohyby.
Choroby chrbtice.
Choroby a lekárske výkony súvisiace s chrbticou sa začínajú na "spondyl-" alebo "vertebr-".

</doc>
<doc id="22034" url="https://sk.wikipedia.org/wiki?curid=22034" title="Marián Andel">
Marián Andel

PhDr. Marián Andel (* 10. september 1950, Modra) je slovenský politik.
Biografia.
Absolvoval Filozofickú fakultu Univerzity Komenského v Bratislave. Pôsobil ako pedagóg na Slovenskej odborovej škole v Sládkovičove. Na prelome rokov 1989 a 1990 patril k zakladajúcim členom Slovenskej národnej strany. 19. mája 1990 sa zúčastnil na ustanovujúcom sneme SNS. Andel v 90-tych rokoch pôsobil v strane vo funkcii podpredsedu, ako aj vo funkcii „čestného predsedu“.
V prvých slobodných voľbách v roku 1990 bol zvolený za poslanca Slovenskej národnej rady za SNS v stredoslovenskom volebnom kraji. Na ustanovujúcej schôdzi parlamentu bol zvolený za člena Predsedníctva SNR (predsedníctvo malo 21 členov). V tomto volebnom období (1990 – 1992) pôsobil aj ako člen Ústavnoprávneho výboru SNR.
V parlamentných voľbách v roku 1992 viedol kandidátku SNS v západoslovenskom volebnom kraji a opäť bol zvolený za poslanca SNR. Na ustanovujúcej schôdzi SNR bol zvolený za predsedu Výboru SNR pre vzdelanie, vedu, kultúru a šport a za člena Predsedníctva SNR. Ako poslanec podporil svojím hlasom Deklaráciu SNR o zvrchovanosti SR, ako aj Ústavu SR.
Po vládnej a parlamentnej kríze sa na jeseň 1993 uskutočnila rekonštrukcia vlády a na základe koaličnej dohody SNS nominovala do vlády 3 členov. Marián Andel sa stal podpredsedom vlády SR pre školstvo, kultúru, vedu a telovýchovu. Po odvolaní vlády sa v marci 1994 vrátil do parlamentu a pôsobil vo výbore pre vzdelanie, vedu, kultúru a šport.
V predčasných parlamentných voľbách v roku 1994 je opäť zvolený za poslanca NR SR (v západoslovenskom volebnom kraji). Na ustanovujúcej schôdzi 3. novembra 1994 je zvolený za predsedu Výboru NR SR pre vzdelanie, vedu, kultúru a šport (vo funkcii predsedu výboru ho v januári 1995 vystriedal Kamil Haťapka). 14. decembra 1994 je zvolený za podpredsedu NR SR. V roku 1998 bol laureátom štátneho vyznamenania Rad Andreja Hlinku I. triedy za mimoriadne zásluhy o vznik samostatnej Slovenskej republiky.
V parlamentných voľbách v roku 1998 je po štvrtý raz zvolený za poslanca NR SR za SNS. 29. októbra 1998 na ustanovujúcej schôdzi je opäť zvolený za podpredsedu NR SR (tento raz už za opozíciu). V roku 2000 bol zo SNS vylúčený a do konca volebného obdobia v roku 2002 pôsobil v parlamente ako nezávislý.
Po odchode z parlamentu pôsobil ako vysokoškolský pedagóg. Pôsobil aj ako poslanec mestského zastupiteľstva v Modre. V predčasných parlamentných voľbách v roku 2006 kandidoval do NR SR za SLNKO. Vo voľbách do Európskeho parlamentu v roku 2014 a vo voľbách do NR SR v roku 2016 kandidoval opäť za SNS.
V júni 2023 vstúpil do strany REPUBLIKA.
Osobný život.
Manželka Mariána Andela, Oľga Andelová, bola v rokoch 1990 – 1992 poslankyňou Snemovne ľudu Federálneho zhromaždenia ČSFR.

</doc>
<doc id="22036" url="https://sk.wikipedia.org/wiki?curid=22036" title="Ľubomír Andrassy">
Ľubomír Andrassy

PhDr. Ing. Ľubomír Andrassy, MBA (* 25. február 1973, Levoča) je slovenský politik SDĽ a podnikateľ, od roku 2022 pôsobí ako predseda Najvyššieho kontrolného úradu SR.
Osobný život.
Ľubomír Andrassy má z prvého manželstva dve deti: Theodore Alexander (*2010), Edward Thomas (*2013). 
Manželka: PhDr. Miriam Andrassy.

</doc>
<doc id="22040" url="https://sk.wikipedia.org/wiki?curid=22040" title="Hypertext transfer protocol">
Hypertext transfer protocol



</doc>
<doc id="22041" url="https://sk.wikipedia.org/wiki?curid=22041" title="Ušný implantát">
Ušný implantát

Ušný implantát (iné názvy: implantované naslúchadlo, implantovaný načúvací prístroj, implantovaný sluchový prístroj) je implantovaný prístroj na zlepšenie resp. vôbec privodenie sluchu.
Typy:

</doc>
<doc id="22043" url="https://sk.wikipedia.org/wiki?curid=22043" title="Imrich Andrejčák">
Imrich Andrejčák

Generál Ing. Imrich Andrejčák (* 12. júl 1941, Haniska pri Košiciach – † 5. september 2018, Trenčín) bol slovenský generál ČSĽA, minister obrany ČSFR, a od marca 1993 do marca 1994 minister obrany SR.
Životopis.
Narodil sa 12. júla 1941 v obci Haniska pri Košiciach. V rokoch 19551958 absolvoval vojenskú školu Jana Žižku z Trocnova v Bratislave. Následne pokračoval v štúdiu vojenských vied na Vojenskom učilišti vo Vyškove na Morave, ktoré ukončil roku 1961.
Profesionálnym vojakom sa stal v hodnosti poručík v roku 1961. Do roku 1968 vykonával základné veliteľské funkcie: veliteľ čaty, veliteľ roty. V roku 1971 ukončil štúdium na Vojenskej akadémii v Brne. Následne velil 14. prieskumnému práporu v Prešove, neskôr 55. motostreleckému pluku v Trebišove. Bol menovaný do funkcie zástupcu veliteľa 14. tankovej divízie v Prešove.
V rokoch 1976 až 1978 absolvoval doplňujúce štúdium na Vojenskej akadémii Generálneho štábu ozbrojených síl ZSSR v Moskve. Po skončení štúdia velil 14. tankovej divízii v Prešove, bol náčelníkom štábu 1. armády, neskôr veliteľom 1. armády v Příbrame. Pokračoval vo vojenskej kariére ako náčelník štábu Východného vojenského okruhu v Trenčíne, kde bol roku 1982 menovaný do prvej generálskej hodnosti. 11. septembra 1989 sa stal veliteľom Východného vojenského okruhu v Trenčíne. Od roku 1990 pracoval vo funkcii námestníka ministra obrany ČSFR. V roku 1992 sa stal ministrom obrany ČSFR, ako nezávislý kandidát, nominovaný HZDS. Po vzniku samostatnej Slovenskej republiky sa stal poradcom predsedu vlády Slovenskej republiky.
16. marca 1993 bol vymenovaný za ministra obrany Slovenskej republiky. Funkciu vykonával do 14. marca 1994. Po odchode do dôchodku pôsobil ako poslanec v Národnej rade Slovenskej republiky za HZDS. Ovládal ruský jazyk. Bol ženatý a mal dve deti.
Zomrel 5. septembra 2018.
Ocenenia.
V roku 1998 mu Vladimír Mečiar (vykonávajúci prezidentské právomoci) prepožičal štátne vyznamenanie Rad Ľudovíta Štúra II. triedy.

</doc>
<doc id="22044" url="https://sk.wikipedia.org/wiki?curid=22044" title="Mária Angelovičová">
Mária Angelovičová

Prof. Ing. Mária Angelovičová, CSc. (* 9. január 1953) je slovenská poľnohospodárka, profesorka a poslankyňa Národnej rady Slovenskej republiky vo volebnom období 1998-2002 zvolená za Stranu demokratickej ľavice.

</doc>
<doc id="22047" url="https://sk.wikipedia.org/wiki?curid=22047" title="Tisa">
Tisa

Tisa (, ) je druhá najvodnatejšia rieka Slovenska, najdlhší a ľavostranný prítok Dunaja. Dĺžka jej toku na území Slovenska je iba 5,6 km, pričom tvorí hranicu medzi Slovenskom a Maďarskom. Je po nej pomenovaná planétka (13121) Tisza.
Tok rieky.
Vzniká sútokom zdrojníc vo Východných Karpatoch na Ukrajine (veľvysočiny Gorgany a Čierna Hora (Černogora) ). Čierna Tisa pramení na severozápadnom úbočí masívu Bliznice a Biela Tisa na južnom úbočí masívu Hoverla. Od sútoku tečie v pohraničnom území Ukrajiny a Rumunska, potom cez Maďarsko, na krátkom úseku tvorí slovensko-maďarskú hranicu, opäť pokračuje cez Maďarsko a vo Vojvodine (v Srbsku) pri Novom Sade ústi do Dunaja.
Rieka je splavná od Dombrádu pri slovenských hraniciach (pred Dombrádom je totiž pontónový most s nízkou podjazdnou výškou a samotná rieka už začína byť dosť plytká). Pre väčšie lode sa v praxi využíva tok od Tokaja, kde sa ako pravostranný prítok vlieva do Tisy rieka Bodrog. V severovýchodnom Maďarsku pri meste Kisköre je veľká priehrada a retenčná nádrž na energetické účely a zavlažovanie (v súčasnosti aj obľúbené výletné a rekreačné miesto). Tzv. Východný prieplavový kanál Tisu spája s Berettyóm, pravostranným prítokom Kriša.
Pravé prítoky.
Terešva, Trebeľa, Rika, Boržava, Bodrog, Slaná s Hornádom, Eger, Zagyva
Ľavé prítoky.
Viseul, Iza, Samoš, Kriš (=Körös, Cris), Mureš, Begej
Mestá pri Tise.
Maďarsko (aj obce).
Srbsko

</doc>
<doc id="22049" url="https://sk.wikipedia.org/wiki?curid=22049" title="Údajová štruktúra">
Údajová štruktúra

Údajová štruktúra alebo dátová štruktúra je údajový typ alebo zostrojenie oblasti hodnôt z elementárnych oblastí hodnôt pomocou konštruktorov. Je to najmä spôsob ukladania údajov v počítači za účelom efektívneho použitia. 
Údajová štruktúra je časť údajovej základne. Ak by údajovou základňou bola napr. KARTOTÉKA, tak údajovou štruktúrou by mohla byť ZÁSUVKA (z počítačového hľadiska SÚBOR – FILE), KARTA V ZÁSUVKE alebo FORMULÁR (z počítačového hľadiska ZÁZNAM – RECORD), ÚDAJ NA FORMULÁRI (z počítačového hľadiska POLE – ARRAY, TEXT, CELÉ ČISLO – INTEGER). 
Údajová štruktúra je to isté, čo údajový typ alebo zostrojenie oblasti hodnôt z elementárnych oblastí hodnôt pomocou konštruktorov. Elementárnymi oblasťami hodnôt sú celé čísla Z (integer), reálne čísla R (real), množina pravdivostných hodnôt (boolean), množina znakov (char), používateľom
definované konečné množiny (skalárne typy) a ich podobory. Konštruktory slúžia na určenie štruktúry oblasti hodnôt a zloženia, resp. rozkladu ich prvkov. Obyčajne máme nasledujúcich päť konštruktorov: agregácia, zovšeobecnenie, rekurzia, vytvorenie množiny všetkých podmnožín, vytvorenie priestoru funkcií.
Často sa stáva, že vhodne zvolená údajová štruktúra umožní pri počítačoch použitie efektívneho algoritmu. Voľba údajovej štruktúry začína voľbou abstraktnej údajovej štruktúry. Dobre navrhnutá údajová štruktúra umožňuje vykonávanie kritických operácií za použitia minima zdrojov – podľa možnosti výpočtového času a operačnej pamäte.
Rôzne druhy údajových štruktúr sa hodia na rôzne aplikácie. Niektoré sú vysoko špecializované na určitú úlohu. Napríklad B-stromy sú obzvlášť vhodné na implementáciu databáz, kým fungovanie smerovacích tabuliek je podmienené použitím v sieti počítačov.
Pri návrhu mnohých typov programov je voľba údajových štruktúr primárnou úlohou. Skúsenosti z budovania veľkých systémov ukázali, že zložitosť implementácie, kvalita a výkonnosť konečného výsledku závisí do veľkej miery na voľbe najvhodnejších údajových štruktúr. Potom ako sú zvolené údajové štruktúry je voľba algoritmov pomerne zjavná. Niekedy to funguje aj opačne – údajová štruktúra sa zvolí, pretože na riešenie úlohy existuje algoritmus, ktorý najlepšie pracuje s istou údajovou štruktúrou. V každom prípade je voľba údajovej štruktúry kritická.
Vznikli formalizované metódy a programovacie jazyky, kde sú kľúčovým organizačným faktorom údajové štruktúry a nie algoritmy. Väčšina jazykov má nejaký systém modulov umožňujúci znovupoužitie údajových štruktúr v rôznych aplikáciách tak, že sa za navrhnuté rozhrania skryjú implementačné detaily. Objektovo orientované jazyky ako C++ a Java na to používajú objekty.
Keďže údajové štruktúry sú v profesionálnych programoch kriticky dôležité, mnohé z nich sú vyčerpávajúco podporované v štandardných knižniciach moderných programovacích jazykov ako napr. Knižnica štandardných šablón (STL) v C++, Java API alebo Microsoft .NET framework.
Fundamentálnymi stavebnými prvkami údajových štruktúr sú polia, záznamy, uniony a ukazovatele. Napríklad nulovateľný pointer je pointer, ktorý môže nadobúdať nulovú hodnotu je kombináciou ukazovateľov a unionov a na jeho základe je možné zostrojiť najjednoduchšiu spojovú údajovú štruktúru – spájaný zoznam.
Existuje diskusia o tom, či údajové štruktúry reprezentujú implementácie alebo rozhrania. Záleží na uhle pohľadu – na údajovú štruktúru sa môžeme pozerať ako na rozhranie medzi dvomi funkciami alebo ako implementáciu metód prístupu k úložnému priestoru, ktorý je organizovaný podľa príslušného údajového typu.

</doc>
<doc id="22050" url="https://sk.wikipedia.org/wiki?curid=22050" title="Údajové štruktúry">
Údajové štruktúry



</doc>
<doc id="22326" url="https://sk.wikipedia.org/wiki?curid=22326" title="Balaton">
Balaton

Balaton môže byť:

</doc>
<doc id="22345" url="https://sk.wikipedia.org/wiki?curid=22345" title="Dračí hrádok">
Dračí hrádok

Dračí hrádok (normovaný názov; (iné názvy: Dračí hrad, Hadí zámok, Hadí hrad) je zrúcanina hrádku na výraznom ostrohu vrchu Úboč nad údolím Stupavského (Borinského) potoka, v nadmorskej výške , 2 km východne od obce Borinka v najjužnejšej časti pohoria Malé Karpaty.
História.
Hrádok bol s najväčšou pravdepodobnosťou postavený na základe kráľovskej iniciatívy v 13. storočí, keď sa majiteľmi dovtedajšieho kráľovského hradu na Pajštúne stali grófi zo Svätého Jura a Pezinka. Kráľovský pôvod tiež naznačuje podobnosť veže na Dračom hrádku s vežami na iných kráľovských hradoch (Plavecký hrad 10,2x10,2 m, Beckovský hrad 9,5x9,5 m). Michal Slivka a Miroslav Plaček stotožňujú Dračí hrádok s objektom Drach-kugel-schols z Meyerovej rytiny z roku 1563, na ktorej je zachytená korunovácia cisára Maximiliána II. v Bratislave. Rytina sa nachádza v Mestskej galérii v Bratislave. Tento predpoklad však odmieta Andrej Fiala (1972) a tiež Zdeněk Farkaš (1993).
Zaujímavá je tiež podoba názvu objektu: Dračí hrádok s názvom tzv. Dračieho rádu, ktorý založil v roku 1408 kráľ Žigmund Luxemburský a sústredil v ňom najmocnejšie a najvplyvnejšie osobnosti vtedajšieho Uhorska (Ctibor zo Ctiboríc, Peter Čech z Levíc, Mikuláš Garaj z Devína). Od 1409 bol jeho členom dokonca rakúsky vojvoda a 24 štajerskych rytierov.
Hrádok zanikol požiarom v prvej polovici 15. storočia. Pravdepodobne bol zničený počas husitských vpádov na územie dnešného západného Slovenska.
Popis.
Samotný areál hrádku sa skladá z dvoch častí: pretiahnutej vyvýšeniny širokej 15 metrov a dlhej 115 metrov, oddelenej od okolitého terénu nízkym valom a druhej vyvýšeniny (južne od prvej) širokej 20 metrov a dlhej 112 metrov, oddelenej od prvej priekopou. Centrálna hranolová veža s vonkajšími rozmermi 10x10 metrov bola postavená za 17 metrov širokou a 6 metrov hlbokou, do skaly vytesanou priekopou. Jej vzdialenosť od priekopy je asi 17 metrov. Na vonkajšej časti priekopy sa zachovali skromné zvyšky murovaného osadenia vstupného mosta.
Súčasný stav.
Viditeľná je len časť zachovaného múru osadenia vstupného mosta. Ostatné časti základov, ktoré sú spomínané v texte v súčasnosti nevidno.
Archeologické výskumy.
Prvý archeologický výskum na lokalite zrealizoval v rokoch 19411942 prof. Vojtech Ondrouch, ktorý na základe istých nálezov predpokladal, že stredovekému opevneniu predchádzala rímska strážna veža Orlie hniezdo. V lete 1993 sa uskutočnil v troch turnusoch archeologický výskum pod vedením Zdeňka Farkaša. Výskum odhalil zvyšky kamennej budovy za vežou, ktorá mala rozmery 10,9x9,1 metrov a múry hrubé 90 cm. Pravdepodobne ide o tú istú budovu, ktorú lokalizoval už V. Ondrouch.

</doc>
<doc id="22347" url="https://sk.wikipedia.org/wiki?curid=22347" title="Letisko Mníchov">
Letisko Mníchov

Letisko Mníchov (), oficiálne Letisko Franza Josefa Straußa Mníchov, (IATA: MUC, ICAO: EDDM) bolo dané do prevádzky 17. mája 1992, staré letisko Letisko Mníchov-Riem bolo primalé a nezodpovedalo požiadavkám doby. Letisko Mníchov je letecká križovatka pre nemeckú Lufthansu a tým aj pre Star Alliance, v dôsledku čoho má veľký medzinárodný význam.
Významná politická postava Bavorska a povojnového Nemecka Franz Josef Strauß dala letisku svoje meno, ktoré sa však v praxi málo používa.
Po Letisku vo Frankfurte (Letisko Rýn-Mohan) je to druhé najväčšie letisko Nemecka, podľa počtu cestujúcich ôsme v Európe a 33. na svete.

</doc>
<doc id="22356" url="https://sk.wikipedia.org/wiki?curid=22356" title="Mníchovské metro">
Mníchovské metro

Mníchovské metro (po nemecky: "Münchner U-Bahn") je systém metra pozastávajúci zo 100 staníc a 103,1 km nachádzajúci sa v hlavnom meste spolkovej krajiny Bavorsko Mníchov, v Nemecku. Z celkového počtu staníc sa 3 nachádzajú za hranicou Mníchova, na severnom predmestí mesta v mestečku Garching bei München.
Prvý úsek bol otvorený 19. októbra 1971. V súčasnosti má 6 hlavných liniek a 2 posilové. Väčšina staníc je v podzemí, výnimku tvorí 6 staníc: päť na linke U6 a jedna na linke U5.
Prevádzku metra zabezpečuje spoločnosť MVG ("Münchner Verkehrsgesellschaft" - "Mníchovská dopravná spoločnosť"). V systéme premávajú súpravy troch typov, všetky zostrojila spoločnosť Siemens. V prevádzke sú aj vozidlá premávajúce už od začiatku prevádzky metra, vyradených bolo len niekoľko kusov, ťažko poškodených pri haváriách a požiari.
Sieť metra.
Okrem 6 hlavných liniek fungujú v systéme mníchovského metra aj 2 posilové:
Prestupné stanice.
V systéme je 6 prestupných staníc (nerátajúc spoločné stanice vždy pre dvojicu liniek). Tri z nich sú v samotnom centre mesta, ktoré vytvárajú prestupný trojuholník (ako je to napr. v Prahe):
Zvýšné 3 sú mimo historického centra:
Stanice "Scheidplatz" a "Innsbrucker Ring" majú veľmi dômyselný spôsob prestupovania, ktorý uľahčuje cestovanie: nastupištia sú dve, vždy spoločne pre dve odlišné linky oproti sebe, ale pre vlaky v rovnakom smere. Napr. v stanici "Innsbrucker Ring" stoja vlaky odchádzajúce na východ na rovnakom nástupišti oproti sebe, čo umožňuje cestujúcim pohodlný prestup z vlaku do vlaku. Systém je nastavený tak, že väčšinou sú vlaky v stanici v rovnakom čase alebo sa čakajú.
Prestup na S-Bahn.
Kľúčovú úlohu v celom systéme hromadnej dopravy okrem metra zohrávajú aj prímestské vlaky, tzv. S-Bahn . Na mnohých miestach v meste sa metro stretáva s S-Bahnom:
Dostupnosť metrom.
Väčšina turisticky atraktívnych alebo dôležitých miest Mníchova je pohodlne dostupná metrom.
Budúcnosť.
V tomto období (2014) sa sieť metra nerozširuje. Najnovším úsekom, ktorý bol otvorený v roku 2010 bol úsek na linke U3 na jej severnom konci: z pôvodnej konečnej stanice "Olympia-Einkaufszentrum" sa linka predĺžila až po stanicu S-Bahnu "Moosach" (celkovo 2 nové stanice).
Vedú sa diskusie o rozšírení 3 liniek:

</doc>
<doc id="22357" url="https://sk.wikipedia.org/wiki?curid=22357" title="Starnberské jazero">
Starnberské jazero

Starnberské jazero [vyslov:šta…] (po nemecky: "Starnberger See") je jazero ležiace juhozápadne od Mníchova v Bavorsku v južnom Nemecku.
Pre svoju veľkú hĺbku patrí k najvodnatejším v Nemecku, ak neberieme do úvahy Bodamské jazero. Pri západnom brehu, južne od Possenhofenu leží malý Ružový ostrov (po nemecky: Roseninsel). 
Pôvodne sa volalo po nemecky "Würmsee" podľa rieky Würm, ktorá je jediným odtokom jazera. Jazero vzniklo pôsobením ľadovca, ktorý vytvoril aj Würmskú dolinu (po nemecky: "Würmtal"). Starnberské jazero sa preslávilo tragickou smrťou kráľa Ľudovíta II. v roku 1886 v Bergu. Túto udalosť dnes pripomína votívna kaplnka a drevený kríž v jazere.

</doc>
<doc id="22367" url="https://sk.wikipedia.org/wiki?curid=22367" title="Franz Josef Strauß">
Franz Josef Strauß

Franz Josef Strauß (* 6. september 1915, Mníchov, Nemecko – † 3. október 1988, Regensburg) bol nemecký politik (CSU) a dlhodobý ministerský predseda spolkovej krajiny Bavorsko. Tlač ho nazývala „"Silný muž Európy"“.
Funkcie:

</doc>
<doc id="22369" url="https://sk.wikipedia.org/wiki?curid=22369" title="Ammersee">
Ammersee

 &lt;ns&gt;0&lt;/ns&gt;
 &lt;revision&gt;
 &lt;parentid&gt;7119820&lt;/parentid&gt;
 &lt;timestamp&gt;2022-10-20T18:51:14Z&lt;/timestamp&gt;
 &lt;contributor&gt;
 &lt;username&gt;Carsten Steger&lt;/username&gt;
 &lt;/contributor&gt;
 &lt;comment&gt;Image of the Ammersee replaced by an aerial image.&lt;/comment&gt;
 &lt;origin&gt;7474291&lt;/origin&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Ammersee () je jazero ležiace juhozápadne od Mníchova v Bavorsku v južnom Nemecku.
Ammersee je po Chiemskom jazere a Starnberskom jazere tretie väčšie bavorské jazero. Má rozlohu 47 štvorcových kilometrov a maximálnu hĺbku asi 80 metrov. 
Jazero vzniklo pôsobením ľadovca, jeho vek sa odhaduje na 20 000 rokov, pôvodne bolo päťkrát väčšie.

</doc>
<doc id="22381" url="https://sk.wikipedia.org/wiki?curid=22381" title="Banka (okres Piešťany)">
Banka (okres Piešťany)

Banka je obec na Slovensku, ktorá sa nachádza na ľavom brehu Váhu na úpätí Považského Inovca v tesnej blízkosti Piešťan v nadmorskej výške 177 m n. m. Obec sa prvý raz spomína pod názvom "Banya" (1292). V rokoch 1973 až 1995 bola obec Banka zlúčená s Piešťanmi.
Dejiny.
Osídlená už v paleolite (nálezy v priestoroch bývalej tehelne), je tu aj hromadný nález z mladšej doby bronzovej a sídliská z doby rímskej a veľkomoravskej. Do katastra obce býva lokalizovaný hrad Bana, prvá písomná zmienka o hrade "Bana" pochádza z roku 1241. Spomína sa roku 1452 ako súčasť Tematínskeho panstva. Bola súčasťou kráľovských majetkov, neskôr patrila viacerým zemianskym rodinám. Na konci 16. storočia sa stala časťou Hlohoveckého panstva. Roku 1599 ju spustošili Turci. Obyvatelia sa živili poľnohospodárstvom, pálením vápna a kriedy. Banka bola najskôr samostatnou obcou, s Piešťanmi bola zlúčená 1. januára 1973. Referendum o odčlenení obce od Piešťan sa uskutočnilo v máji 1994 a obec sa znova stala samostatnou od 1. júla 1995.
Kultúra a zaujímavosti.
Zaujímavosti.
Blízko obce, pár minút peši cez Červenú vežu, sa nachádza bývalé vyhliadkové miesto, "Bakchus Vila". Hovorí sa, že práve tu zložil Beethoven svoju Sonátu mesačného svitu. Z vily je nádherný výhľad na Piešťany aj na vodnú nádrž Sĺňava. Ďalšie známe lokality v obci sú Havran - turistické trasy (nachádza sa na ceste z Banky do Radošiny), Obrázková hora - chatárska oblasť, na jej konci smerom na Havran pramení potok s pitnou vodou a sú tu postavené prístrešky aj miesta na opekanie. Cez les, aleje i kopce vedie Bananský náučný chodník.
Turistika.
Vďaka blízkosti piešťanských kúpeľov sa tu nachádza pomerne veľké množstvo ubytovacích kapacít (približne 1/7 z celkového počtu). Do obce patrí lesopark "Červená veža" či kúpalisko "Sĺňava". V blízkosti sa nachádza lyžiarsky svah "Ahoj" s pekným výhľadom na obec a Piešťany, ktorý je v lete využívaný kolobežkármi, cyklokrosármi a lyžiarmi na tráve. Hovorí sa, že obec Banka je kolískou lyžovania na tráve na Slovensku.

</doc>
<doc id="22389" url="https://sk.wikipedia.org/wiki?curid=22389" title="Banka">
Banka

Banka označuje:

</doc>
<doc id="22390" url="https://sk.wikipedia.org/wiki?curid=22390" title="Bašovce">
Bašovce

Bašovce sú obec na Slovensku v okrese Piešťany.
Polohopis.
Obec sa nachádza vo výbežku Podunajskej roviny na nive Váhu a Dudváhu, vo výške V rokoch 1976 až 1993 neboli samostatnou obcou. V rokoch 1976 – 1980 tvorili spolu s Veľkým Orvišťom obec "Orvište", ktorá bola v roku 1980 pripojená k Ostrovu. Z neho sa Veľké Orvište odčlenilo v roku 1991 a Bašovce o dva roky neskôr. Obec s približne 350 obyvateľmi je obklopená poľami, pri miestnom rybníku je rybárska bašta.
Dejiny.
Prvá písomná zmienka o obci pod menom "Bessan" je z roku 1113. Súčasný názov obce sa používa od roku 1773. Obyvatelia sa v minulosti zaoberali poľnohospodárstvom. Osídlenie nastalo v neolite – sídlisko volútovej kultúry, sídlisko z doby predveľkomoravskej a veľkomoravskej. V katastri obce bolo objavené neolitické sídlo z rokov 4600 – 3800 p. n. l. a slovanské sídlo z 9. storočia. 
Počas tureckých nájazdov sa vraj chodievali obyvatelia obce schovávať do neďalekých močarísk, ktoré sa nachádzali za dnešným bývalým obecným družstvom aby unikli Turkom. Turci sa však narozdiel od miestnych nevyznali v močariskách a Turci v nich zahynuli. 
Obec patrila zoborskému kláštoru, v roku 1392 panstvu Čachtice. V roku 1414 ju Stibor daroval augustiniánom v Novom Meste nad Váhom. Prvý písomný komentár medziľudských vzťahov v obci sa nachádza v richtárskej knihe z Bašoviec z rokov 1651 – 1847.
Bašovce, podobne ako ďaľšie obce a mestá pri neregulovanom Váhu, ničili povodne. V roku 1813 voda zaplavila takme celú považskú dolinu. Ľudia sa zachránili iba útekom. Pre časté a ničivé požiare bol v obci v roku 1906 založený požiarny zbor, ktorý začínal s malou ručnou striekačkou.
V strede obce bol v roku 1912 postavený dom Alžbety Schneiderovej, na tú dobu veľký a drahý. Za Slovenského Štátu odvliekli majiteľku do koncentračného tábora. Po oslobodení sídlil v budove Miestny národný výbor aj škola.
V roku 1930 bola zo zbierky občanov postavená škola. Zásluhu na jej vybudovaní mal architekt Vladimír Breštenský z Piešťan. Obec Bašovce bola oslobodeńá v podvečer 4. apríla 1945.
Názov.
Pôvod názvu obce.
Názov obce Bašovce sa podľa ľudovej povesti pripisuje istému chýrnemu bačovi, ktorý prišiel údajne z tematínskeho panstva so stádom oviec. Na lúkach, lesoch a pasienkoch vôkol potoka Dubové si dobre bačoval so svojimi ovcami. Kraj sa mu páčil, a tak založil osadu Bačovce, ktorá bola neskôr premenovaná na Bašovce.
Symboly obce.
Symboly obce sú:

</doc>
<doc id="22392" url="https://sk.wikipedia.org/wiki?curid=22392" title="Borovce">
Borovce

Borovce sú obec na Slovensku v okrese Piešťany.
Polohopis.
Obec sa nachádza v severnej časti Trnavskej pahorkatiny v nadmorskej výške , približne 7 km od Piešťan. Ležia na pravobrežnej terase Dudváhu. V obci žije 1 039 obyvateľov (stav k 18.1.2019).
Dejiny.
Archeologické nálezy dokazujú osídlenie volútovej, želiezovskej a lengyelskej kultúry, staršej a mladšej doby bronzovej. Rímsko-barbarské sídlisko je z 2. až 3. storočia. Slovanské pohrebisko zo 7.8. storočia. 
Prvá písomná zmienka je z roku 1262, kde je obec doložená ako "Borey". Pôvodní obyvatelia sa živili poľnohospodárstvom. Na začiatku 18. storočia je v obci doložený mlyn.

</doc>
<doc id="22396" url="https://sk.wikipedia.org/wiki?curid=22396" title="Bodamské jazero">
Bodamské jazero

Bodamské jazero (, , ) je jazero ležiace na juhu Nemecka na západe Rakúska a na severovýchode Švajčiarska. Na vodnej ploche jazera nie sú žiadne oficiálne štátne hranice. Keď Švajčiarsko v roku 1648 vystúpilo zo Svätej rímskej ríše nemeckého národa, nebolo nič dohodnuté. Cez jazero tečie Rýn a je to tretie najväčšie jazero v strednej Európe po Blatenskom a Ženevskom jazere.
Geografia.
Členenie.
Bodamské jazero sa skladá z:
Ostrovy.
V Bodamskom jazere sú tri väčšie ostrovy:
Dáta.
Na najhlbšom mieste má jazero hĺbku . Má rozlohu , dĺžku , je široké a dĺžka pobrežia je . Dôležité prístavy na pobreží sú mestá Lindau, Friedrichshafen, Kostnica () a Bregenz. Ďalšie mestá na jazere sú Rorschach, Arbon, Romanshorn, Kreuzlingen, Überlingen, Meersburg, Steckborn, Stein am Rhein a Radolfzell.

</doc>
<doc id="22397" url="https://sk.wikipedia.org/wiki?curid=22397" title="Chtelnica">
Chtelnica

Chtelnica je obec na Slovensku, ktorá sa nachádza v severnej časti Trnavskej pahorkatiny na úpätí Malých Karpát v nadmorskej výške , v údolí Chtelnického potoka. 
Názov.
Vývin názvu obce
Dejiny.
Prvá písomná zmienka o obci pochádza z rokov 12081209 v donačnej listine kráľa Ondreja II. V roku 1258 sa Chtelnica okrajovo spomína v darovacej listine kráľa Bela IV. komesovi Zochudovi a jeho bratom. Fara sa v obci spomína v rokoch 1332 – 1337. Prvá písomná zmienka o kostole sv. Jána Krstiteľa je z roku 1423.
Chtelnické privilégiá.
Chtelnica musela získať prvé výsady mestečka už pred rokom 1394 (r. 1394 je spomínaná ako opidum Vitencye). Ďalšie výsady Chtelnica dostala od Stibora zo Stiboríc ml. v roku 1423. Tieto privilégiá zrejme zahŕňali mýtne právo a právo na výročný jarmok. Keď zomrel Stibor ml., Dobrovodské panstvo aj s Chtelnicou kráľ Žigmund venoval Michalovi Országhovi z Gútu. Gróf Országh získal od kráľa výsady, ktoré oslobodzovali Chtelnicu (Tynicze), Vrbové a Čachtice od platenia mýta a tridsiatku. Orságovci vlastnili panstvo až do roku 1567. Kráľ Matej II. potvrdil staré chtelnické výsady a rozšíril trhové právo z 3 na 4 výročné jarmoky. V 17. storočí získala Chtelnica aj hrdelné právo (právo meča). Cisár Karol VI. v roku 1712 udelil Chtelnici ďalšie výsady. Mestečko Chtelnica mohlo konať až šesť výročných jarmokov.

</doc>
<doc id="22398" url="https://sk.wikipedia.org/wiki?curid=22398" title="Moravany nad Váhom">
Moravany nad Váhom

Moravany nad Váhom sú obec na Slovensku v okrese Piešťany (Trnavský kraj). 
Polohopis.
Nachádza sa pri ústí potoka Striebornica na vyvýšenej terase na ľavom brehu Váhu asi 5 km východne od mesta Piešťany. Na juhu hraničí s obcou Banka, na severe s obcami Ducové a Hubina. Je známa predovšetkým vďaka svojim archeologickým náleziskám a objavom o pravekom osídlení. 
Prírodné podmienky.
Kataster obce sa zdvíha od západu na východ, od nív rieky Váh (najnižšia nadmorská výška 157 m.n.m. v mŕtvom ramene Váhu) až po hrebene pohoria Považský Inovec (najvyššia nadmorská výška 480 m.n.m. na kopci Zlatý vrch). V doline potoka Striebornica je malá vodná nádrž, okolo ktorej sa nachádza rekreačná oblasť. Na brehu Váhu je možné kúpanie vo voľnej prírode, najpopulárnejšia časť sa nazýva "Prúdy", kde je rieka miestami plytká a naberá na dĺžke zopár stoviek metrov väčšiu rýchlosť. Na konci Výtockej doliny (smerom od obce do hôr) je malé krasové územie – Sokolie skaly. Nachádzajú sa tu jaskyne (ktoré boli dávno osídlené), skalnaté bralo ponúka možnosť horolezeckého výstupu a pre turistov sa naskytá aj výhľad na Krahulčie vrchy a okolité lesy. V severozápadnej časti obce je prírodná pamiatka Veľký jarok (sprašové rokliny), ktorá je významným paleontologickým náleziskom. Neďaleko lokality starej bane uprostred lesov sa nachádza "Jaskyňa pod vyrúbaným". Možno v nej nájsť aj skupiny netopierov. Do katastra obce patrí aj malá severovýchodná časť Kúpeľného ostrova.
Dejiny.
Podľa paleontologických a archeologických nálezov v chotári obce bolo na tomto území sezónne táborisko lovcov mamutov a neskôr sídliskom volútovej a lengyelskej kultúry. Našli sa tu bohaté nálezy štiepaných kamenných nástrojov, zbraní, šperkov i štiepaných plastík.
V roku 1938 sa tu našla soška ženy vyrezávaná z mamutieho kla, Venuša z Moravian, ktorá býva datovaná do roku 22 800 pred Kr. Je to najstarší doklad výtvarného prejavu na Slovensku. Originál sošky sa nachádza v expozícii "Klenoty dávnej minulosti Slovenska" na Bratislavskom hrade.
Prvý písomný doklad o obci je z roku 1348 ("Marwan"). Patrila panstvu Tematín. Názov obce sa postupne menil (napr. v roku 1395 je spomínaná ako "Marwa", v roku 1773 "Morwa", 1786 "Morowán", "Morowánka", 1808 "Moraván", "Morawany", 18631913 "Moraván", 1920 Moravany a od roku 1927 ako "Moravany nad Váhom"). V 18. storočí tu bola kompa cez Váh. Zamestnaním obyvateľstva bolo poľnohospodárstvo, pestovanie chmeľu a viniča, tkaním konopného plátna. V obci bola papiereň, zápalkáreň, mlyn a tehelňa. Miestny kaštieľ (pozri nižšie) patril postupne Motešickým, Čákiovcom a Zičiovcom.
V roku 1976 boli k obci pripojené tiež obce Ducové a Hubina. Hubina sa odpojila k 1. septembru 1990, Ducové k 1. septembru 1992.
Samospráva.
Na čele obce stojí starosta a obecné zastupiteľstvo. Od pádu komunistického režimu sa konajú voľby starostu a poslancov každé štyri roky. Zastupiteľstvo tvorí deväť poslancov, v rokoch 19942002 ich bolo jedenásť. V rokoch 1990 a 1994 bol za starostu dvakrát zvolený Jozef Záň (ako nezávislý). Následne v rokoch 19982022 vyhral voľby starostu sedemkrát Peter Hulman (za strany HZDS, HZD, SMER-SD, resp. ako nezávislý). V súčasnosti v zastupiteľstva zloženie nasledovné: nezávislí – 4, KDH – 2, ODS – 1, SaS – 1, SPOLU – 1.
Obyvateľstvo.
Obec v posledných desaťročiach ťaží z polohy pri Piešťanoch a aj vďaka suburbanizácii a výstavbe nových štvrtí rodinných domov jej počet obyvateľov rastie. Pokles obyvateľstva medzi sčítaniami 1991 a 2001 je možné pričítať odpojeniu sa obce Ducové v roku 1992. Pri SODB v roku 2011 v obci žilo 2 259 obyvateľov, z toho 1 102 mužov a 1 157 žien. Ku slovenskej národnosti sa prihlásilo 2 149 Moravancov (95,13 %), druhá najpočetnejšia národnosť boli Česi (10 obyvateľov, 0,44 %), tretia Nemci (5 obyvateľov, 0,22 %).
Obyvateľstvo sa nábožensky hlási prevažne ku rímskokatolíckej cirkvi (1 618 obyvateľov, 71,62 %). Ďalšie najvýznamnejšie cirkvi sú evanjelická cirkev s 61 veriacimi (2,70 %) a Svedkovia Jehovovi s 13 veriacimi (0,58 %). Bez vyznania je 10,40 % (235) obyvateľov.
Kultúra a zaujímavosti.
Zaujímavosti.
V obci je súkromné múzeum veteránov "Classic Car Museum".
Šport.
Na území obce pôsobia viaceré športové kluby. Od roku 1929 funguje miestny futbalový klub "OŠK Moravany nad Váhom" (v minulosti OTJ). V sezóne 2006/07 hral v 3. futbalovej lige, v súčasnosti účinkuje v 7. lige. Taktiež tu funguje klub vodných športov "Kajak Moravany nad Váhom." K dispozícii je hracia plocha pre tenis a nohejbal. Obec disponuje dvoma menšími ihriskami s umelým povrchom.

</doc>
<doc id="22400" url="https://sk.wikipedia.org/wiki?curid=22400" title="Prašník">
Prašník

Prašník je kopaničiarska obec na Slovensku s pravekým hradiskom z bronzovej doby. 
Dejiny.
Obec vznikla v roku 1958 odčlenením sa od Vrbového.

</doc>
<doc id="22401" url="https://sk.wikipedia.org/wiki?curid=22401" title="Dobrá Voda">
Dobrá Voda

Dobrá Voda môže byť:
na Slovensku:
v Česku:

</doc>
<doc id="22405" url="https://sk.wikipedia.org/wiki?curid=22405" title="Drahovce">
Drahovce

Drahovce sú obec, ktorá leží na pravom brehu rieky Váh, približne 6 km na juh od okresného mesta Piešťany. So svojimi viac než dva a pol tisíc obyvateľmi patria medzi najväčšie obce piešťanského okresu.
Polohopis.
Obec leží na hlavnej štátnej ceste medzi Trnavou a Piešťanmi, v južnej časti Považského výbežku Podunajskej roviny na nive Váhu. Počtom obyvateľov sú druhou najväčšou obcou Piešťanského okresu. Podstatná časť chotára je rozložená na úrodných hnedozemiach. 
Vodné toky.
Kataster obce sa nachádza v povodí najdlhšej slovenskej rieky Váh. 
Vodné plochy.
Drahovce sú v okolí známe juhovýchodne sa nachádzajúcimi jazerami, ktoré vznikli pri ťažbe štrkopieskov. V lete ich veľa ľudí využíva na príjemné schladenie sa vo vode a v ostatnom období sú využívané hlavne na športový lov rýb. Pri Drahovciach je asi 12 takýchto jazier. Medzi najznámejšie patria jazero Važina a jazero Baková. 
V severovýchodnej časti Drahovce zasahujú do katastra vodnej nádrže Sĺňava.
Symboly obce.
Erb obce.
Obec má svoj erb, ktorý schválilo obecné zastupiteľstvo dňa 22. apríla 1997. Je umiestnený na obecnom úrade, na začiatku, a na konci obce. Zobrazené sú na ňom tri klince, pripomínajúce ukrižovaného Ježiša Krista a patria k tzv. arma Christi, sú aj symbolom Rádu jezuitov, ktorí pôsobili v obci. Pri skrížení nôh sa použil len jeden klinec a dva na ruky. Slnko a dva klasy symbolizujú slnečný kraj, a úrodnú pôdu.
Dejiny.
Drahovciam sa kedysi podľa miestnej povesti hovorilo Važina. Niekoľko kilometrov severne od Važiny, na brehu rieky Váh sa nachádzala osada Baková. V roku 1773 však prišla veľká povodeň a zmietla osadu Baková. Obyvatelia Bakovej požiadali Važinčanov o možnosť prisťahovať sa k nim, do ich osady, avšak Važinčania si zapýtali prehnane vysokú cenu za pozemky. Odvtedy sa začalo Važinčanom hovoriť drahí – Drahovčania, podľa čoho sa neskôr pomenovala aj obec. 
Prvá písomná zmienka o Drahovciach je v Zoborskej listine z roku 1113, v ktorej sa prvýkrát spomína aj neďaleké okresné mesto Piešťany, v podobe "Pescan". 
K obci patrí aj neďaleko ležiaca obecná časť Dolné Voderady. Podľa sčítania obyvateľstva tu v roku 1910 žilo 154 ľudí, v roku 2021 94 ľudí. 
Názov.
Vývin názvu obce
Politika.
Obyvateľstvo.
Prvé záznamy o počte obyvateľov sú zachované od roku 1900
Kultúra a zaujímavosti.
Zaujímavosti.
Zaujímavou pamiatkou je zvonica, ktorú postavili Drahovčania v strede historického jadra obce v roku 1770. Vekom jej drevená konštrukcia natoľko schátrala, že ju bolo treba po druhej svetovej vojne odstrániť. Historický zvon bol uschovaný na miestnej fare v uhlí ešte počas vojny, aby bol uchránený pred použitím na nábojnice. Zvonica stála pred domom Holíkovcov. Pán Holík, ktorý už dlhšie v Drahovciach nebýval, sa zaprisahal že zvonicu postaví znova. Z chotára poznášal vhodné agátové drevo. Po jednom celom lete práce v roku 1994 ručne vytesanú zvonicu znovu postavil na pôvodné miesto na Dedinskej ulici.
Hudba.
V obci pôsobí od roku 1913 krojovaná dychová kapela Drahovčanka a Kasio.
Od roku 2008 tu začala pôsobiť nová chlapčenská skupina O106.
Od roku 2020 tu pôsobí kapela Lekárovci band
Školstvo.
V obci sa nachádza základná škola, materská škola, školský klub (školská družina) a materské centrum "Lienkovo".
Hospodárstvo a infraštruktúra.
Doprava.
Popri obci prechádza hlavná železničná trať Bratislava – Žilina, železničná zastávka Drahovce už naďalej nefunguje. Obec má priame autobusové spojenie s okolitými mestami - Piešťany, Trnava, Leopoldov, Hlohovec, Nitra.
Šport.
Od roku 1977 sa každoročne v obci poriadajú bežecké preteky "Drahovská Desiatka".
Taktiež tu funguje futbalový oddiel dospelých, ako aj dorastu a žiakov. Futbalové zápasy sa konajú na miestnom futbalovom štadióne.

</doc>
<doc id="22406" url="https://sk.wikipedia.org/wiki?curid=22406" title="Ducové">
Ducové

Ducové je obec na Slovensku asi 4 km severovýchodne od mesta Piešťany. 
Polohopis.
Nachádza sa na východnom okraji Dolnovážskej nivy, na pomedzí Inoveckého predhoria, podcelku Považského Inovca. Rieka Váh tečie západným okrajom katastra a v jeho smere vedú aj významné komunikácie. Ducovým prechádza cesta II/507 z Piešťan do Trenčína. 
Okresné mesto leží juhozápadne, Nové Mesto nad Váhom severne a do Trnavy, krajského mesta, je to juhozápadným smerom .
Dejiny.
Oblasť širšieho okolia Piešťan bola osídlená od paleolitu a z obdobia gravettienskej kultúry (26 000 – 14 000 pred Kr.) bolo potvrdené osídlenie v polohe Kostolec, no i niekoľkých ďalších lokalitách Ducového. Výnimočné postavenie zohráva práve nálezisko Kostolec, kde bolo potvrdené osídlenie aj z eneolitu. Z tohto obdobia pochádzajú nálezy z najstaršej fázy kultúry s kanelovanou keramikou (2600 pred Kr.). O niečo staršie osídlenie bolo v polohe Cintorín - Veľký diel, kde boli objavené artefakty z obdobia lengyelskej kultúry (4000 – 3000 rokov pred Kr.). Presne nelokalizovaný je nález kamennej sekerky z mladšej doby kamennej. Výraznejšie stopy opevneného hradiska na Kostolci z mlad­šej doby bronzovej (1300 – 1100 rokov pred Kr.), zreteľné dodnes, sú dielom ľudu velatickej kultúry, ktorých pobyt potvrdili nálezy kostrových hrobov, žiarové hroby z rovnakého obdobia boli identifikované v staršej časti obce Ducové, v polohe Veľký diel a Panský jarok. Osídlenie výšinného hradiska bolo drobnými nálezmi potvrdené aj v dobe rímskej (2. – 3. storočie). 
Jedinečnou kapitolou Kostolca je slovenské osídlenie z 9. – 10. storočia, kedy bolo hradisko opevnené palisádou z dubových kolov. Nachádzal sa tu tzv. veľmožský dvorec, ktorého súčasťou bola rotunda (z 1. pol. 9. storočia) i zrubové domy a predpokladá sa tu sídlo príslušníkov dvorskej aristokracie. Tieto pamiatky znázorňujú zrekonštruované obrysy základov objektov. Zánik dvorca spadá do obdobia staromaďarskej invázie na Veľkú Moravu koncom 10. storočia. Počas nepokojných rokov husitských nájazdov tu bola v 15. storočí vybudovaná vojenská základňa, no až do 19. storočia bola lokalita využívaná ako cintorín. 
Najstaršia zachovaná písomná zmienka o osade "Duchreuy" pochádza z roku 1348, keď bola majetkom panstva hradu Tematín. V tomto roku hrad daroval kráľ Ľudovít I. magistrovi Mikulášovi Ujlakimu, po vymretí jeho rodu sa panstvo i obec stala v roku 1521 majetkom Alexeja Turzu. Pokles obyvateľstva zapríčinil v roku 1530 vpád osmanského vojska pod vedením bega Mehmeda, aj preto malo Ducové v roku 1548 zdanených iba 7 port. Obyvatelia sa živili poľnohospodárstvom a v 16. storočí sa objavuje vinohradníctvo. V roku 1598 mala obec 11 obývaných domov, no po vpáde Osmanov v nasledujúcom roku ich počet poklesol na 7 v roku 1601. V roku 1636 sa v spisoch uvádza 11 sedliakov, 5 3/4 celých usadlostí a 3 opustené želiarske usadlosti. Po osmanskej okupácii boli v roku 1668 v obci len dvaja poddaní a jedna opustená polovičná usadlosť, v roku 1715 sa počet usadlostí zvýšil na 10. V 17. a 18. storočí sa vlastníci panstva často menili (Rottalovci, Čákiovci, Šándorovci). Pri celokrajinskom sčítaní v roku 1828 mala obec 20 domov a 143 obyvateľov, ktorí patrili do farnosti v Modrovej, neskôr do farnosti v Banke a od 18. storočia do farnosti v Moravanoch nad Váhom. V roku 1900 mala obec 24 domov a 164 obyvateľov. Ľudová škola začala svoju činnosť v roku 1930, po roku 1945 bola po opustení starej časti budované obydlia na rovinatejšom území. Kaplnka Najsvätejšej Trojice bola dokončená v roku 1966, národná púť na Kostolec sa organizuje 5. júla od roku 1990. V rokoch 1976 – 1990 bolo Ducové zlúčené s obcou Moravany nad Váhom.

</doc>
<doc id="22407" url="https://sk.wikipedia.org/wiki?curid=22407" title="Hubina">
Hubina

Hubina je obec na Slovensku v okrese Piešťany.
Polohopis.
Obec sa nachádza asi severovýchodne od mesta Piešťany. Leží v doline Považského Inovca, ktorou tečie Hubinský potok, ľavostranný prítok Váhu. Nad obcou sa týči vrch Skalka, z ktorého je za dobrých podmienok možné vidieť aj komíny jadrovej elektrárne Jaslovské Bohunice. Taktiež sa v obci nachádza aj kameňolom, ktorý funguje dodnes. V dedine sa natáčala reality show Farma 15
Dejiny.
Prvá písomná zmienka o Hubine pochádza z roku 1353, kde sa spomína v podobe "Hwbyna". 
Kultúra a zaujímavosti.
Prírodné pamiatky.
V katastrálnom území obce sa nachádzajú prírodné pamiatky Visiace skaly, Veľká a Malá dolnosokolská jaskyňa. V katastri obce leží rekreačná oblasť "Výtoky".

</doc>
<doc id="22408" url="https://sk.wikipedia.org/wiki?curid=22408" title="Kočín-Lančár">
Kočín-Lančár

Kočín-Lančár je obec na Slovensku asi 12 km západne od mesta Piešťany. Zlúčenie obcí "Kočín" a "Lančár" sa udialo po referende v roku 1991. 
Názov.
Vývin názvu obce

</doc>
<doc id="22409" url="https://sk.wikipedia.org/wiki?curid=22409" title="Krakovany (okres Piešťany)">
Krakovany (okres Piešťany)

Krakovany (maď. "Krakovány") sú obec na Slovensku v okrese Piešťany (Trnavský kraj). 
Polohopis.
Obec sa nachádza asi 5 km západne od mesta Piešťany. 
Dejiny.
Dnešná obec Krakovany na Slovensku sa skladá z dvoch bývalých samostatných obcí, Krakovian a Stráží, ktoré boli zlúčené v roku 1943. Obidve obce boli prvýkrát spomenuté v Zoborskej listine z roku 1113, Krakovany pod názvom "Craco" a Stráže pod názvom "Spectaculi". Krakovany majú 1 450 obyvateľov.

</doc>
<doc id="22410" url="https://sk.wikipedia.org/wiki?curid=22410" title="Nižná (okres Piešťany)">
Nižná (okres Piešťany)

Nižná je obec na Slovensku v okrese Piešťany.
Polohopis.
Obec sa nachádza asi 13 km juhozápadne od mesta Piešťany. Chotárom preteká potok Výtek, prítok Dudváhu. 
Dejiny.
Prvá písomná zmienka pochádza z roku 1532 pod názvom "Nysnia". 

</doc>
<doc id="22411" url="https://sk.wikipedia.org/wiki?curid=22411" title="Ostrov (okres Piešťany)">
Ostrov (okres Piešťany)

Ostrov je obec na Slovensku v okrese Piešťany.
Polohopis.
Obec sa nachádza asi 6 km severozápadne od mesta Piešťany. Chotárom preteká Dudváh. 
Dejiny.
Prvá písomná zmienka pochádza z roku 1113, kde sa spomína pod názvom "Stro". V roku 1974 bola k Ostrovu pripojená obec "Malé Orvište", prvý raz spomenutá v r. 1113 ako "Rivvis". V rokoch 1980 – 1991 bolo súčasťou Ostrova Veľké Orvište a v rokoch 1980 – 1993 aj Bašovce.

</doc>
<doc id="22412" url="https://sk.wikipedia.org/wiki?curid=22412" title="Pečeňady">
Pečeňady

Pečeňady sú obec na Slovensku asi 18 km južne od mesta Piešťany.
Polohopis.
Obec sa nachádza na Dolnom Považí, v severnej časti Podunajskej pahorkatiny. Východne od obce preteká Horný Dudváh, východný okraj obce lemuje Pečeňadský kanál. Chotár obce má tvar čepele v západo-východnom smere a siaha od areálu atómovej elektrárne po diaľnicu D1. Susedí na severe s chotárom Veľkých Kostolian, na východe s chotárom obce Červeník, na juhu a juhozápade s územím Ratkoviec a na západnom okraji sa na krátkom úseku dotýka chotára Jaslovských Bohuníc. Nadmorská výška v rovinatom chotári dosahuje 144 – a nachádzajú sa tu len menšie porasty lužného lesa so zastúpením duba, hraba, buka, jaseňa, klena a agáta.
Dejiny.
Najstaršie nálezy dokladajú pobyt človeka v okolí obce už v mladšej a neskorej dobe kamennej, zdokladované sú tiež nálezy z doby bronzovej a stredoveku. Najstarší písomný záznam o osade "villa Bissenorum" (Byssenorum, v preklade dedina Pečenehov) pochádza z roku 1208, ďalšie sa dochovali z rokov 1209, 1216 a názov "villa Beseneu" z roku 1254. 
V minulosti sa obyvatelia zaoberali najmä poľnohospodárstvom, dnes dochádzajú za prácou do okolitých miest.
Doprava.
Priamo obcou prechádza cesta II/504 z Trnavy na Nové Mesto nad Váhom. Na diaľnicu D1 sa dá napojiť križovatkou Červeník alebo Piešťany a na železničnú trať Bratislava – Žilina v blízkych Veľkých Kostoľanoch. Letisko Piešťany leží severne.

</doc>
<doc id="22413" url="https://sk.wikipedia.org/wiki?curid=22413" title="Rakovice (okres Piešťany)">
Rakovice (okres Piešťany)

Rakovice sú obec na Slovensku asi 7 km juhozápadne od mesta Piešťany. 
Občianska vybavenosť.
V obci je moderný rímskokatolícky kostol sv. Cyrila a Metoda.

</doc>
<doc id="22414" url="https://sk.wikipedia.org/wiki?curid=22414" title="Sokolovce">
Sokolovce

Sokolovce sú obec na Slovensku asi 5 km južne od mesta Piešťany.

</doc>
<doc id="22415" url="https://sk.wikipedia.org/wiki?curid=22415" title="Šípkové">
Šípkové

Šípkové je obec na Slovensku asi 11 km severozápadne od mesta Piešťany. 
Dejiny.
V Zoborskej listine z roku 1113 je dochovaný iba názov potoka "Sipco", samotná obec sa prvý raz spomína ako "Sypko" v roku 1349. Od roku 1436 sa stáva majetkom panstva Čachtického hradu.
Občianska vybavenosť.
Nachádza sa tu moderný rímskokatolícky "Kostol Sedembolestnej Panny Márie" z roku 1969 s interiérom od Ľudovíta Chmelára.

</doc>
<doc id="22416" url="https://sk.wikipedia.org/wiki?curid=22416" title="Šterusy">
Šterusy

Šterusy sú obec na Slovensku asi západne od mesta Piešťany.
Názov.
Vývin názvu obce

</doc>
<doc id="22417" url="https://sk.wikipedia.org/wiki?curid=22417" title="Trebatice">
Trebatice

Trebatice sú obec na Slovensku asi 5 km západne od mesta Piešťany.

</doc>
<doc id="22418" url="https://sk.wikipedia.org/wiki?curid=22418" title="Veľké Orvište">
Veľké Orvište

Veľké Orvište je obec na Slovensku asi severozápadne od mesta Piešťany. 
Polohopis.
Nachádza sa na spojnici miest Piešťany – Vrbové. Obec má v súčasnosti 1 072 obyvateľov prevažne rímskokatolíckeho vyznania. 
Dejiny.
Najstaršie zistené osídlenie pochádza z mladšej doby kamennej (3500 pred Kr.). Prvá písomná zmienka o obci pochádza z roku 1113 v Zoborských listinách. Od roku 1993 je Veľké Orvište samostatnou obcou. V minulosti bola súčasťou zoskupenia troch obcí Ostrov – "Veľké Orvište" – Bašovce.
Občianska vybavenosť.
V obci sa nachádza škola, materská škola, potraviny, pohostinstvo, klub dôchodcov a niekoľko občianských združení: TJ Slovan Veľké Orvište, Rybárske združenie Záhumnie Veľké Orvište. V intraviláne obce je rybník.

</doc>
<doc id="22419" url="https://sk.wikipedia.org/wiki?curid=22419" title="Veselé (okres Piešťany)">
Veselé (okres Piešťany)

Veselé je obec na Slovensku v okrese Piešťany, asi 8 km juhozápadne od mesta Piešťany.
Dejiny.
Prvá písomná zmienka o obci je z 2. februára 1310 .
Kultúra a zaujímavosti.
Hudba.
Ku kultúre obce patrí dychová hudba "Veselanka" založená v roku 1851.

</doc>
<doc id="22422" url="https://sk.wikipedia.org/wiki?curid=22422" title="Sándor Márai">
Sándor Márai

Sándor Márai alebo Alexander Márai (* 11. apríl 1900, Košice – † 22. február 1989, San Diego, Kalifornia, USA) bol významný maďarský spisovateľ a novinár.
Život.
Narodil sa v Košiciach, pôvodne sa celým menom volal "Sándor Károly Henrik Grosschmid de Mára", od roku 1918 bol redaktorom denníka Budapesti Napló. Za mlada veľa cestoval, v 20. rokoch 20. storočia počas pobytu v Nemecku písal po nemecky. Rozhodol sa písať iba v maďarčine. V 30. rokoch 20. storočia bol známy čistým, realistickým štýlom. Bol prvý, kto písal pre maďarského čitateľa o dielach Franza Kafku.
V roku 1918 opustil Košice. Po krátkom pobyte vo Švajčiarsku, neskôr Taliansku, sa Márai presťahoval do USA, do New Yorku. Písal stále po maďarsky, ale do konca studenej vojny jeho diela v Maďarsku nevydávali. V rokoch 1952 až 1967 bol spolupracovníkom Rádia Slobodná Európa v Mníchove. V roku 1968 sa nakrátko vrátil do Talianska, do Salerna, v tom istom roku odišiel do Kalifornie, do San Diega.
Po smrti manželky sa stále viac odvracal od sveta, až v roku 1989 v San Diegu ukončil svoj život vlastnou rukou.
Pocta.
Sándor Márai si našiel svoje miesto ako jedna z najvýznamnejších postáv európskej literatúry 20. storočia. V roku 1990, rok po smrti, dostal najvyššie maďarské umelecké vyznamenanie Kossuthovu cenu. V nemeckej jazykovej oblasti sú jeho diela vydávané v rekordných nákladoch, jeho literárny štýl porovnávajú so štýlom Thomasa Manna alebo Franza Kafku. Košice hrajú v jeho dielach významnú úlohu, v jeho rodnom meste je po ňom pomenovaná základná škola a gymnázium s vyučovacím jazykom maďarským.

</doc>
<doc id="22423" url="https://sk.wikipedia.org/wiki?curid=22423" title="Messier 4">
Messier 4

Messier 4 alebo M 4 alebo NGC 6121 je guľová hviezdokopa v súhvezdí Škorpión. Objavil ju Philippe Loys de Chéseaux v roku 1746. V tejto hviezdokope bol ako v prvej objavený milisekundový pulzar. Tiež v nej ako v prvej bola objavená extrasolárna planéta.
Pozorovanie.
Za dobrých pozorovacích podmienok ju možno vidieť aj voľným okom. Inak sa dá ľahko objaviť poľným ďalekohľadom ako hmlistá škvrna. Väčšie ďalekohľady ju zobrazia ako pomerne voľne usporiadanú guľovú hviezdokopu. Hviezdy sú v zornom poli ďalekohľadu usporiadané dosť nepravidelne. Vo väčších ďalekohľadoch s priemerom objektívu aspoň sa dá rozoznať jasnejšie jadro, ktoré je ale menej koncentrované, ako u iných guľových hviezdokôp. Z jadra vybieha niekoľko reťazcov a zhlukov hviezd. Miesta s jendotlivými jasnejšími hviezdami sa dajú nájsť severne aj južne od centrálnej oblasti. Je od nás vzdialená iba 7 000 ly, takže je to naša najbližšia guľová hviezdokopa. Zaberá na oblohe oblasť veľkosti Mesiaca a keby nebola zatienená medzihviezdnym prachom, patrila by k najkrajším objektom letnej oblohy.
Vlastnosti.
Hviezdokopa M4 je veľmi bohatá na krátkoperiodické premenné hviezdy. Jej najjasnejšie hviezdy dosahujú takmer 10 magnitúd a rozoznať by sme ich mali už s vyše objektívom. Celkový počet hviezd je okolo 100 000 a snímky z Hubblovho vesmírneho ďalekohľadu ukazujú približne 40 000 bielych trpaslíkov. Pretože biely trpaslík je odumretá hviezda, nazývajú astronómovia túto hviezdokopu "Hviezdny cintorín". Napriek veľkému množstvu hviezd je M 4 jednou z najmenších a najrozptýlenejších hviezdokôp. Jej priemer je viac než 50 svetelných rokov. 
V M 4 bola objavená zatiaľ najstaršia extrasolárna planéta, ktorá neoficiálne nesie meno Matuzalem. Táto planéta je minimálne dvakrát staršia než Zem a prežila aj zánik svojej materskej hviezdy.
Celá hviezdokopa, rovnako ako všetky guľové hviezdokopy, obieha okolo galaktického stredu a v súčasnosti sa od nás vzďaľuje rýchlosťou /s.
V roku 1987 v nej bol objavený vôbec prvý milisekundový pulzar (1821 – 24). Ide o neutrónovú hviezdu otáčajúcu sa rýchlosťou 300-krát za sekundu, teda desaťkrát rýchlejšie, ako pulzar v Krabej hmlovine.
Premenné hviezdy.
Dve z troch najjasnejších hviezd tejto hviezdokopy (V 4 a V 13) sú zároveň premennými hviezdami. Jasnosť V 4 kolíše okolo 10,2 magnitúdy, jasnosť V 13 je okolo 10,8 mag. Zmeny ich jasnosti nie sú nijako dramatické a perióda zmien je nepravidelná, približne 60 dní. Celkový počet premenných hviezd, ktorý táto guľová hviezdokopa ukrýva, je vyše 70. Väčšina z nich je ale kvôli svojej nízkej jasnosti mimo dosahu amatérskych ďalekohľadov.

</doc>
<doc id="22424" url="https://sk.wikipedia.org/wiki?curid=22424" title="M4">
M4

M4 môže vyť:

</doc>
<doc id="22425" url="https://sk.wikipedia.org/wiki?curid=22425" title="NGC 6121">
NGC 6121



</doc>
<doc id="22427" url="https://sk.wikipedia.org/wiki?curid=22427" title="Messier 5">
Messier 5

Messier 5 alebo M 5 alebo NGC 5904 je guľová hviezdokopa v súhvezdí Had. Objavil ju Gottfried Kirch v roku 1702. Táto hviezdokopa je vzdialená 24 500 ly od Zeme a obsahuje viac ako 100 000 hviezd; o viac než 100 z nich sa vie, že sú to premenné hviezdy.

</doc>
<doc id="22428" url="https://sk.wikipedia.org/wiki?curid=22428" title="Sándor Marai">
Sándor Marai



</doc>
<doc id="22429" url="https://sk.wikipedia.org/wiki?curid=22429" title="M5">
M5

M5 môže byť

</doc>
<doc id="22430" url="https://sk.wikipedia.org/wiki?curid=22430" title="NGC 5904">
NGC 5904



</doc>
<doc id="22431" url="https://sk.wikipedia.org/wiki?curid=22431" title="Nadstavba lode">
Nadstavba lode

Nadstavba lode je časť lode vyššie od paluby. V tejto časti sa obyčajne nachádzajú kajuty pre posádku a cestujúcich, príp. tiež menšie skladovacie priestory a spravidla vpredu hore je uložený veliteľský mostík.

</doc>
<doc id="22432" url="https://sk.wikipedia.org/wiki?curid=22432" title="Messier 9">
Messier 9

Messier 9 alebo M 9 alebo NGC 6333 je guľová hviezdokopa v súhvezdí Hadonos. Objavil ju Charles Messier v roku 1764. Je jednou z hviezdokôp, ktoré sú pomerne blízko jadra Mliečnej cesty. Jej vzdialenosť od galaktického stredu je 5 500 ly.

</doc>
<doc id="22433" url="https://sk.wikipedia.org/wiki?curid=22433" title="M9">
M9



</doc>
<doc id="22434" url="https://sk.wikipedia.org/wiki?curid=22434" title="NGC 6333">
NGC 6333



</doc>
<doc id="22435" url="https://sk.wikipedia.org/wiki?curid=22435" title="Messier 10">
Messier 10

Messier 10 alebo M 10 alebo NGC 6254 je guľová hviezdokopa v súhvezdí Hadonos. Objavil ju Charles Messier v roku 1764. 

</doc>
<doc id="22436" url="https://sk.wikipedia.org/wiki?curid=22436" title="M10">
M10

M10 môže byť:

</doc>
<doc id="22437" url="https://sk.wikipedia.org/wiki?curid=22437" title="NGC 6254">
NGC 6254



</doc>
<doc id="22438" url="https://sk.wikipedia.org/wiki?curid=22438" title="Zuzana">
Zuzana

Zuzana je ženské krstné meno. Meniny na Slovensku má 11. augusta.
Zuzana znamená ľalia, čo možno chápať aj ako nevinná, čistá. Meno Zuzana pochádza z hebrejského "Šóšanna", s významom „ľalia“, „lotos“ (vodná ľalia). Na Slovensku je tretím najfrekventovanejším ženským menom. Na Slovensku bolo moderné koncom sedemdesiatych a začiatkom osemdesiatych rokov dvadsiateho storočia. Zároveň však patrí medzi mená dlhodobo spojené s územím Slovenska.
Nositeľky tohoto mena sa oslovujú aj ako Zuzka alebo Zuza.

</doc>
<doc id="22439" url="https://sk.wikipedia.org/wiki?curid=22439" title="Messier 12">
Messier 12

Messier 12 alebo M 12 alebo NGC 6218 je guľová hviezdokopa v súhvezdí Hadonos. Objavil ju Charles Messier 30. mája 1764.

</doc>
<doc id="22440" url="https://sk.wikipedia.org/wiki?curid=22440" title="Guľová hviezdokopa M12">
Guľová hviezdokopa M12



</doc>
<doc id="22441" url="https://sk.wikipedia.org/wiki?curid=22441" title="NGC 6218">
NGC 6218



</doc>
<doc id="22442" url="https://sk.wikipedia.org/wiki?curid=22442" title="M12">
M12

M12 môže byť:

</doc>
<doc id="22443" url="https://sk.wikipedia.org/wiki?curid=22443" title="Zlatko">
Zlatko

Zlatko je mužské krstné meno. Má slovanský pôvod, odvodené je od slova „zlatý“. Meniny na Slovensku má 12. júna.

</doc>
<doc id="22446" url="https://sk.wikipedia.org/wiki?curid=22446" title="Odlievanie do pevnej formy">
Odlievanie do pevnej formy

Odlievanie do pevnej formy je zlievarenská metóda, kedy sa dá forma použiť viackrát.
Význam.
Najstarší známy typ odlievacích foriem. Nevýhoda je že kvôli opotrebeniu a iným vplyvom (zrnitosť atď.) sú odliatky dosť nepresné, nie ako frézované obrobky. Ale frézovanie zase dlho trvá a je preto aj drahé ale keď obrobok odlejeme, tak potom ho môžeme dofrézovať, čo už je oveľa lacnejšie, lebo odfrézovať stačí už len málo.
Nevýhodou je aj pomerne malá flexibilita – častejšie sa používa polostratená forma.
Výroba.
Postupy.
Väčšinou sa najprv vyrobí korpus. Ten je z obyčajnej automatovej ocele a má len hrubý tvar. Do neho sa vsadí asi hrubý plech z cementačnej ocele (napr. STN19520) a ten sa dopracuje do presného tvaru. Aj sa pravidelne vymieňa inak sú výlisky otrepané na ryske.
Koncové opracovanie býva väčšinou vyiskrovanie alebo sem tam frézovanie, ale vyiskrovanie viac, lebo cementačná oceľ býva veľmi tvrdá. Vyiskrovanie sa robí s napr. volfrámovou ihlou, plazmou alebo s laserom.
Používa sa buď grafit alebo keramika. Keramika sa lacnejšie tvaruje (pred finalizáciou samozrejme) ale grafit je možné recyklovať (rozomlieť a znovu zlisovať do kvádra).
Tvarovanie sa dá robiť tenkou, mierne kónickou stopkovou frézkou. Tá je mierne kónicka a preto je konicita vždy a nedá sa inak (hoci niektoré vysoko precízne stroje v Nemecku to dokážu môžu aj bez konicity a aby sa tomu zabránilo treba drahý softvér a ten treba stále upgradovať).
Nevýhodou konicity je, že znižuje presnosť, hlave na ryske.
Typy foriem.
Otvorené.
Železo sa naleje zhora, spodok sa rozleje podla formy a vrch ostane na vzduchu rovný. Po preklopení odliatok pekne vypadne. Najlacnejší typ formy. Nevýhoda je, že sa dajú odlievať len jednoduché tvary (podstavce, závažia atď.).
Uzavreté.
Dvojkadlubové.
Dajú sa rozpojiť na dve časti. Sú pomerne lacné. Nevýhoda je, že na ryske je kvôli konicite najväčšia nepresnosť. Ryska sa aj najviac opotrebováva (pri nepresnom upínaní), preto býva niekedy extra spevnená a vymeniteľná. Ale dnes v dobe CNC sa radšej vyfrézuje nová forma.
Viackadlubové.
Keď treba väčšiu presnosť alebo komplikovanejšie tvary. Väčšinou sa navrhujú počítačmi. Napríklad zadá sa tvar a presnosť, a počítač vypočíta počet kadlubov a ich tvary pre CNC.
Sú dosť drahé a aj upínanie sa mení podľa počtu kadlubov a tvaru rysky. Len na najfajnovejšie odliatky. Sú citlivejšie na opotrebovanie ako dvojky preto sa používajú len zriedkavo.
Lacnejšie je vždy rozložiť výrobok na viac dvojkadlubových dielcov a tie potom zmontovať.
Alebo, použiť normálnu dvojkadlubovú a na ryske bokovice. Ale ani to nie je najlacnejšie riešenie.
Väčšinou je lacnejšie ako toto použiť metódu stratenej formy. Tá je presnejšia a lacnejšia.
Vyklápanie.
Obrobok sa nedá len tak nechať z formy vychladnúť. Väčšinou sa pred vyklopením ešte robí popúšťanie, hlavne pri kompikovanejších tvaroch, inak by popukali (najmä pri väčšom osahu síry), alebo by vznikli vnútorné zvyškové napätia = rýchlejšia únava materiálu. To sa robí najľahšie tak, že sa formy vyberú z pece, nejaký presný čas sa nechajú chladnúť, potom krátko naspeť do pece a zase von atď. To ale len pri malých prevádzkach (pri veľkých by unikalo veľa tepla). Pri veľkých sa napr. nechá voz s odliatkami prehnať cez popúšťaciu pec. Niekedy ale stačí nechať formy v peci cez noc pomaly vychladnúť.
Až keď sú odliatky popustené, prípadne aj zušľachtené, tak sa odliatky vyklopia.

</doc>
<doc id="22447" url="https://sk.wikipedia.org/wiki?curid=22447" title="Všeobecná teória relativity">
Všeobecná teória relativity

Všeobecná teória relativity je teória o priestore, čase a gravitácii, ktorú sformuloval Albert Einstein v rokoch 1911 až 1916 (zverejnená bola v roku 1916). 
Opisuje vzájomné pôsobenie (interakciu) priestoru a času na jednej strane a hmoty (vrátane polí) na strane druhej. Jej hlavná výpoveď je, že gravitácia vlastne nie je nič iné ako geometrický jav v zakrivenom štvorrozmernom časopriestore, presnejšie: Hmotné telesá sú zdrojom gravitačného poľa, ktoré určuje metriku (vlastnosti) časopriestoru v danej oblasti, ktorá zas naopak spätne ovplyvňuje stav a pohyb telies v danej oblasti.
Niektoré vlastnosti:
Všeobecná teória relativity je rozšírením špeciálnej teórie relativity a pre dostatočne malé oblasti časopriestoru sa s ňou stáva identickou. V porovnaní so špeciálnou teóriou relativity je pre laika oveľa ťažšie zrozumiteľná, existuje však pre ňu dostatočné množstvo experimentálnych dôkazov.
Gravitácia a zakrivenie priestoru.
Všeobecná teória relativity vyvodzuje gravitáciu z geometrického javu v zakrivenom časopriestore, pretože konštatuje:
Prvá výpoveď opisuje pôsobenie energie a hybnosti na časopriestor, druhá naopak – ide teda o vzájomné pôsobenie (interakciu) v pravom slova zmysle.
Už štvorrozmerný časopriestor špeciálnej teórie relativity sa dá ťažko názorne predstaviť – pri zakrivenom časopriestore je to o to ťažšie. V záujme predstavivosti si však možno pozrieť situácie so zníženým počtom rozmerov. Napríklad v prípade dvojrozmernej zakrivenej krajiny zodpovedá najpriamejšej trajektórii, ktorú by prešlo vozidlo s riadením zafixovaným na jazdu rovno vpred. Ak by dve takéto vozidlá odštartovali na rovníku paralelne smerom na sever, stretli by sa na severnom póle. Pozorovateľ, ktorý by nevedel o guľovom tvare Zeme, by z toho vyvodil, že medzi dvomi vozidlami existuje príťažlivá sila. V skutočnosti ide o geometrický jav (guľatosť Zeme). Gravitačné sily sa preto niekedy označujú aj ako zdanlivé sily.
Princíp ekvivalencie.
Keďže najpriamejšia dráha časopriestorom prirodzene nezávisí od hmotnosti, padajú všetky telesá v gravitačnom poli rovnako rýchlo, čo zistil už Galileo Galilei. Túto okolnosť vysvetľuje newtonovská mechanika princípom ekvivalencie (= gravitačná hmotnosť a zotrvačná hmotnosť telesa sú si rovné), ktorý týmto vlastne všeobecnú teóriu relativity vysvetľuje. Presnejšie možno povedať, že z klasického princípu ekvivalencie vyplýva, že pozorovateľ v uzavretom priestore bez pozorovania okolia nedokáže z pohybu predmetov v priestore zistiť, či je v stave beztiaže alebo voľného pádu. Einstein tento princíp zovšeobecnil takto: Pozorovateľ v uzavretom priestore bez informácií zvonku nemôže "vôbec žiadnym" pokusom zistiť, či je v stave beztiaže alebo nie.
Hodiny v gravitačnom poli.
Vo všeobecnej teórii relativity nezávisí chod hodín len od ich relatívnej rýchlosti, ale aj od ich polohy (miesta) v gravitačnom poli. Hodiny na kopci idú rýchlejšie ako hodiny v údolí. Tento efekt je síce v pozemskom gravitačnom poli veľmi slabo badateľný, ale napríklad navigačný systém GPS ho zohľadňuje príslušnou úpravou frekvencie signálu, aby sa zabránilo chybám pri určovaní polohy.
Matematická štruktúra teórie.
Kým špeciálnu teóriu relativity možno pochopiť aj s pomerne slabými znalosťami matematiky, je všeobecná teória relativity podstatne náročnejšia. Zakrivený časopriestor sa opisuje pomocou metód diferenciálnej geometrie, ktorá nahradila euklidovskú geometriu nám známeho plochého priestoru. Vznik zakrivenia sa opisuje pomocou einsteinovských rovníc poľa. Sú to diferenciálne rovnice tenzorového poľa s desiatimi zložkami, ktoré sú analyticky – čiže pomocou matematickej rovnice - riešiteľné len v špeciálnych prípadoch.
Kozmológia.
Kým špeciálna teória relativity platí za prítomnosti hmotných telies len v oblastiach časopriestoru, ktoré sú také malé, že zakrivenie možno zanedbať, zaobíde sa všeobecná teória relativity bez tohto obmedzenia. Možno ju teda aplikovať aj na celý vesmír – preto hrá centrálnu úlohu v kozmológii. Napríklad rozpínanie vesmíru, ktoré pozorujú astronómovia, primerane opisujú friedmannovské riešenia einsteinovských rovníc poľa v kombinácii s tzv. kozmologickou konštantou. Podľa nich začalo rozpínanie vesmíru veľkým treskom, ktorý sa podľa posledných výskumov udial pred 13,7 miliardami rokov, a ktorý možno chápať aj ako začiatok priestoru a času. Celý vesmír bol pritom skoncentrovaný na priestorovú oblasť s priemerom Planckovej dĺžky (cca. 1,61624·10-35 m).
Čierne diery.
Ďalšou predikciou všeobecnej teórie relativity sú čierne diery. Einsteinovi sa myšlienka čiernych dier vôbec nepozdávala a bol presvedčený, že musí existovať mechanizmus, ktorý zabraňuje vzniku takýchto objektov. Podľa súčasných pozorovaní však takéto objekty vo vesmíre skutočne existujú, a to ako konečné štádium vývinu hviezd pri veľmi hmotných hviezdach a v centrách väčšiny galaxií.
Gravitačné vlny.
A napokon zo všeobecnej teórie relativity vyplýva existencia gravitačných vĺn, čiže lokálnych deformácií časopriestoru, ktoré sa šíria svetelnou rýchlosťou. Vznikajú pri zrýchlení hmotných telies. Tieto deformácie sú však také malé, že sa ich podarilo priamo dokázať až v roku 2015. Explózia supernovy v roku 1987 mala vytvoriť dokázateľné gravitačné vlny. Túto príležitosť vedci nevyužili, pretože v dôsledku chýbajúcej predchádzajúcej dohody boli všetky detektory gravitačných vĺn na celom svete v rozhodujúcich sekundách vypnuté z dôvodu údržby. Nepriamo sa gravitačné vlny podarilo dokázať z pozorovaní na sústavách dvojhviezd s pulzarmi.
Prvý úspešný pokus, ktorý zachytil gravitačné vlny sa stal 14. septembra 2015 vo výskumnom centre LIGO (USA). Dva detektory úspešne detegovali zrážku dvoch čiernych dier spred 1,3 miliardy rokov.
Matematická formulácia všeobecnej teórie relativity.
Všeobecná teória relativity (VTR) je teória gravitácie, času a priestoru. Na prvý pohľad nie je zrejmé, že tieto pojmy by mali byť opisované jedinou teóriou. Albert Einstein tento súvis geniálne rozoznal a popísal. 
Filozofický základ VTR.
V špeciálnej teórii relativity (ŠTR) sa postuluje rovnocennosť inerciálnych vzťažných sústav. To znamená, že fyzikálne zákony majú rovnaký matematický tvar pre všetkých pozorovateľov, ktorí sa pohybujú len zotrvačnosťou (stoja, alebo sa pohybujú rovnomerne priamočiaro). Táto požiadavka vedie k invariantnosti fyzikálnych zákonov voči Poincarého grupe. Einstein si položil otázku, prečo by mala príroda preferovať inerciálne sústavy. Zároveň si aj odpovedal: príroda sa o naše sústavy nestará, a preto musia byť zákony rovnaké pre všetkých pozorovateľov. Snažil sa preto zovšeobecniť ŠTR tak, aby mali fyzikálne zákony rovnaký matematický tvar pre všetkých pozorovateľov, inerciálnych aj zrýchlene sa pohybujúcich. To je základná myšlienka princípu relativity.
Veľkým skokom v Einsteinových úvahách bolo uvedomenie si, že pozorovateľ voľne padajúci v gravitačnom poli sa cíti byť inerciálny. Toto tvrdenie je známe ako princíp ekvivalencie. Znamená to, že pozorovateľ voľne padajúci v gravitačnom poli necíti zotrvačné sily a platí pre neho zákon zotrvačnosti. Dôležité je, že princíp ekvivalencie platí len lokálne, pretože pri nelokálnych meraniach sa uplatňujú nehomogenity gravitačného poľa.
Postuláty VTR.
Princíp relativity požaduje, aby mali fyzikálne zákony rovnaký tvar vo všetkých sústavách. Každej vzťažnej sústave zodpovedá vhodná súradnicová sústava v priestoročase. To znamená, že fyzikálne zákony musia mať tvar rovnosti dvoch veličín, ktorá si pri zmene súradnicovej sústavy transformujú rovnako, takže rovnica si podrží svoju platnosť v každej sústave. Tejto požiadavke všeobecnej kovariancie vyhovujú tenzory a spinory. 
V ŠTR je priestoročas hladkou varietou dimenzie 4, na ktorej je možné zaviesť globálne kartézske súradnice formula_1, v ktorých má metrický tenzor tvar
formula_2
To je zmysel tvrdenia, že Minkowského priestoročas je plochý. Predpokladajme teraz, že v skutočnosti je priestoročas hladká varieta s nejakým všeobecným metrickým tenzorom. Na všeobecnej variete nemusia existovať vôbec žiadne globálne súradnice, tobôž nie kartézske. Metrický tenzor vyjadrený v ľubovoľných lokálnych súradniciach má tvar
formula_3
Podľa princípu ekvivalencie sa však vhodnou súradnicovou transformáciou dá dosiahnuť, že komponenty metrického tenzora sú v jednom bode dané diagonálnou maticou 
formula_4,
čo znamená, že každý priestoročas je lokálne plochý. Pozorovateľ voľne padajúci v gravitačnom poli zistí, že lokálne platia zákony ŠTR. To, že metrický tenzor sa dá lokálne previesť na diagonálny kanonický tvar platí vo všeobecnosti na každej hladkej variete. To, že v priestoročase bude mať signatúru (+ - - -), je matematická formulácia princípu ekvivalencie. Ako uvidíme, Einsteinove rovnice gravitačného poľa sú diferenciálne rovnice pre metrický tenzor, ale jeho signatúra z nich nevyplýva. Často sa používa opačná signatúra (- + + +), alebo (+ + + -). Podstatné je len to, že časová zložka musí mať opačné znamienko ako priestorové. Signatúry s touto vlastnosťou sa nazývajú lorentzovské. Nami používaná signatúra (+ - - -) je bežne používaná napr. v kvantovej teórii poľa a má niekoľko výhod. Čo je však dôležitejšie, táto signatúra prirodzene vyplýva zo spinorovej formulácie teórie relativity.
Vlastným časom formula_5 pozorovateľa nazývame čas, ktorý ukazujú hodiny, ktoré sú voči tomuto pozorovateľovi v pokoji. Pretože všetky merania je nutné robiť lokálne, predpokladáme, že poloha pozorovateľa a poloha hodín splývajú. Pri svojom pohybe v priestore opisuje pozorovateľ istú krivku v časopriestore. Túto krivku budeme nazývať svetočiara, čo je doslovný preklad anglického slova "worldline". Niekedy sa však aj slovo "geodetika" prekladá ako svetočiara, kým v tomto texte pojmom geodetika označujeme isté špeciálne svetočiary. Svetočiaru je možné ľubovoľne parametrizovať, zvoľme však ako parameter vlastný čas pozorovateľa formula_5. Ak svetočiaru označíme formula_7, pohyb pozorovateľa je 
formula_8
V ľubovoľných lokálnych súradniciach
formula_9
Vektor formula_10 dotykový k svetočiare označme formula_11. Jeho zložky sú
formula_12
Jeho norma je daná vzťahom
formula_13
Pritom formula_14 je rozdiel súradníc dvoch bodov na svetočiare vzdialených o infinitezimálnu parametrickú vzdialenosť formula_15. Dĺžka svetočiary na tomto úseku je tzv. priestoročasový interval
formula_16
a teda
formula_17
Táto veličina je invariant, a preto ju môžeme vyčísliť v ľubovoľných súradniciach. Predpokladajme, že formula_18 sú súradnice pozorovateľa voľne padajúceho v gravitačnom poli. Potom časová súradnica je totožná s jeho vlastným časom, teda 
formula_19
a pre ostatné súradnice
formula_20
Z toho
formula_21
Vidíme, že dĺžka svetočiary (priestoročasový interval) je len c-násobkom vlastného času. Norma štvorrýchlosti je potom
formula_22
Pretože interval a vlastný čas sa líšia len o multiplikatívnu konštantu, môžeme svetočiaru rovnako dobre parametrizovať jej dĺžkou. V tom prípade je štvorrýchlosť bezrozmerná a normovaná na jednotku:
formula_23
V diferenciálnej geometrii sa takémuto parametru hovorí normálny. V teoretickej fyzike sa často volia jednotky, v ktorých sú fundamentálne konštanty (formula_24) rovné jednej. Potom časopriestorový interval a vlastný čas môžeme stotožniť.
Pohyb pokusnej častice v zadanom gravitačnom poli a lineárna konexia.
Základná idea VTR je, že priestoročas je hladká varieta s lorentzovskou signatúrou. Geometria časopriestoru je zakódovaná v metrickom tenzore formula_25, a určuje ju rozloženie hmoty (všetkých jej foriem, teda látky aj polí). Prv, než budeme skúmať aký je presný vzťah medzi hmotou a geometriou, predpokladajme, že máme daný priestoročas s ľubovoľným fixným metrickým tenzorom. Zaujíma nás, ako sa bude v takomto priestoročase pohybovať pokusná častica. Samozrejme, prítomnosť tejto častice tiež ovplyvňuje výslednú geometriu, ale tento spätný vplyv predbežne zanedbajme. Uvidíme neskôr, že naše úvahy zostanú správne.
Nech svetočiara častice voľne padajúcej v gravitačnom poli je parametrizovaná jej vlastným časom, t. j. jej súradnice sú
formula_26
Sústava spojená s touto časticou je (lokálne) inerciálna. Predpokladajme, že formula_18 sú lokálne geodetické súradnice spojené s časticou. Štvorrýchlosť má v týchto súradniciach zložky
formula_28
pretože vlastný čas je totožný s časopriestorovým intervalom, t. j. formula_29. Pretože sústava spojená s časticou je inerciálna, 4-rýchlosť častice sa pri pohybe pozdĺž svetočiary nemení, t. j. lokálne
formula_30
Toto nie je tenzorová rovnica, a platí len v uvažovaných súradniciach. Vieme však, že kovariantná súradnica sa v geodetických súradniciach redukuje na obyčajnú parciálnu deriváciu. Je preto prirodzené postulovať pre voľnú časticu pohybovú rovnicu
formula_31
alebo bezsúradnicovo
formula_32
Je to rovnica geodetiky, a hovorí, že 4-rýchlosť musí byť paralelne prenášaná pozdĺž svetočiary. Na tejto úrovni sme teda postulovali, že voľná častica sa pohybuje po geodetike. Ako ale uvidíme, tento fakt je dôsledkom Einsteinových rovníc.
V tejto súvislosti musíme urobiť jednu poznámku. Pre bodovú časticu má bezsúradnicové vyjadrenie rovnice geodetiky dobre definovaný zmysel. Súradnicové vyjadrenie ale zahŕňa kovariantnú deriváciu vo všeobecnom smere formula_33. Štvorrýchlosť bodovej častice je však definovaná len na svetočiare, preto jej derivácia vo všeobecnom smere nemá zmysel. Je preto užitočnejšie namiesto bodovej častice uvažovať kontinuum, tzv. koherentný prach, v ktorom jednotlivé "objemové elementy" neinteragujú, a teda sa chovajú ako voľné častice. Veličina formula_11 je potom vlastne pole 4-rýchlosti kontinua, podobne ako pole rýchlosti v hydrodynamike. Takto budeme 4-rýchlosť naďalej chápať, hoci budeme pre jednoduchosť naďalej hovoriť o častici.
Dospeli sme zatiaľ k tomu, že voľná častica sa pohybuje po geodetike, čo znamená, že jej 4-rýchlosť (ktorá je vlastne dotykovým vektorom ku svetočiare) je paralelne prenášaná pozdĺž svetočiary. Sústavu spojenú s voľnou časticu nazývame geodetická sústava. Doposiaľ sme nešpecifikovali pravidlo paralelného prenosu. Toto pravidlo je technicky opisované lineárnou konexiou formula_35, a musíme ho opäť postulovať. Predstavme si, že geodetický pozorovateľ sa nachádza v nejakom (infinitezimálne malom) laboratóriu a robí v ňom experimenty. Odmeria nejakú veličinu reprezentovanú 4-vektorom. Pretože celé laboratórium sa aj s pozorovateľom pohybuje po geodetike, tento 4-vektor je tiež paralelne prenášaný pozdĺž geodetiky. To znamená, že je kovariantne konštantný pri pohybe po geodetike. To však ešte nezaručuje, že jeho dĺžka sa nezmení, pretože konexia je v princípe od metriky nezávislá. Je preto prirodzené požadovať, aby sa dĺžky všetkých paralelne prenášaných 4-vektorov zachovávali. Nech formula_7 je geodetika, po ktorej sa častica pohybuje. Nech formula_37 je 4-vektor paralelne prenášaný pozdĺž geodetiky, t. j.
formula_38
Požadujeme, aby jeho norma ostala pri geodetickom pohybe konštantná, t. j.
formula_39
To bude splnené pre ľubovoľnú geodetiku len vtedy, ak samotný metrický tenzor bude kovariantne konštantný v ľubovoľnom smere. Postulujeme preto
formula_40
Ak navyše predpokladáme, že konexia je symetrická, t. j. bez torzie, podmienka konštantnosti metrického tenzora už konexiu definuje jednoznačne. Takáto konexia sa nazýva metrická, alebo kompatibilná s metrikou, alebo RLC (Riemannova-Levi-Civitova). Predpoklad nulovosti torzie zdôvodníme za chvíľu. Lineárna konexia je určená Christoffelovými symbolmi. Nech formula_41 je súradnicová báza vektorových polí. Christoffelove symboly sú definované vzťahom
formula_42
Dá sa ľahko ukázať, že Christoffelove symboly RLC konexie majú nasledovné vyjadrenie:
formula_43
Prechodom k lokálne geodetickej súradnicovej sústave možno docieliť, že všetky Christoffelove symboly budú v danom bode priestoročasu nulové. Je nutné poznamenať, že táto skutočnosť je jedným z prejavov toho, že Christoffelove symboly napriek trom indexom netvoria tenzor 3. rádu. Nenulový tenzor totiž nie je možné súradnicovou transformáciou vynulovať. A naopak, nulový tenzor ostáva nulový v každej sústave. 
Geometrický význam Christoffelových symbolov je mnohoraký. V prvom rade, sú identicky nulové v kartézskom súradnicovom systéme v plochom priestore. Ale aj v plochom priestore sú nenulové v iných, než kartézskych súradniciach, napr. sférických. V tomto zmysle sú Christoffelove symboly mierou krivočiarosti súradnicového systému. Zdôrazňujeme, že priamo nesvedčia o zakrivenosti priestoru samotného. Je však možné z nich skonštruovať Riemannov tenzor krivosti. Tento tenzor je nulový v plochom priestore a nenulový v zakrivenom. Pretože je to tenzor, žiadnou transformáciou ho na zakrivenom priestore nemožno vynulovať, a to ani lokálne. Pre aparát VTR je dôležité, že Christoffelove symboly definujú pravidlo paralelného prenosu, a to cez kovariantnú deriváciu. Tá je pre vektorové pole formula_37 daná nasledovne:
formula_45
Pre zjednodušenie zápisu zavedieme nasledujúcu, bežne používanú, konvenciu. Symbol formula_46 znamená kovariantnú deriváciu vektora formula_37 v smere bázového vektora formula_41. Výsledkom tejto operácie je vektor, ktorého formula_49-ta zložka je formula_50. Aby sme sa vyhli vypisovaniu zátvoriek, budeme jednoducho písať
formula_51
Problém s týmto zápisom je ten, že prísne vzaté formula_52 je skalárna funkcia (hoci označkovaná indexom) a jej kovariantná derivácia sa preto redukuje na parciálnu deriváciu, bez doplnkového člena s Christoffelovými symbolmi. Napriek tomu budeme túto konvenciu používať.
Aký je fyzikálny význam Christoffelových symbolov? Nech opäť formula_53 je geodetika parametrizovaná vlastným časom, nech 4-rýchlosť je 
formula_54
Rovnica geodetiky je potom
formula_32
Ak zavedieme ľubovoľné súradnice formula_18, pričom
formula_57
súradnicové vyjadrenie rovnice geodetiky je
formula_58
Ak túto rovnicu porovnáme s klasickou Newtonovou pohybovou rovnicou
formula_59
kde formula_60 je gravitačná sila, vidíme, že Christoffelove symboly hrajú v tejto analógii úlohu gravitačnej sily. Avšak, kým newtonovská gravitačná sila závisí len od polohy, do rovnice geodetiky vstupujú aj zložky 4-rýchlosti. Vieme, že pozorovateľ vo voľne padajúcej sústave nepociťuje gravitačnú silu. A skutočne, Christoffelove symboly sú v takejto sústave nulové. Tieto úvahy nás oprávňujú tvrdiť, že Christoffelove symboly naozaj reprezentujú gravitačnú silu. Pretože sú zostavené z derivácií metrického tenzora, môžeme povedať, že zložky metrického tenzora hrajú úlohu gravitačných potenciálov.
Tenzor krivosti.
Ako sme už vysvetlili, lineárna konexia (reprezentovaná Christoffelovými symbolmi) priamo nepopisuje krivosť priestoru. 
Už preto nie, že Christoffelove symboly netvoria komponenty tenzora. Krivosť je charakterizovaná Riemannovým tenzorom krivosti (niekedy Riemannovým-Christoffelovým). Je to tenzor štvrtého rádu, a je definovaný vzťahom
formula_61
V tomto definičnom vzťahu formula_62 je Riemannov tenzor, formula_63 sú ľubovoľné vektorové polia. Riemannov tenzor teda udáva komutátor kovariantných derivácií pri pôsobení na vektorové pole. Tretí člen na pravej strane je nutný, aby bol tenzor formula_62 lineárny vo všetkých argumentoch. V skutočnosti v súradnicovej báze vypadne, keďže bázové vektorové polia indukované súradnicami komutujú. Súradnicovo potom posledná rovnica vyzerá nasledovne:
formula_65
Táto rovnosť sa nazýva aj Ricciho identita. Je zaujímavé, že v tetrádnom formalizme (spolu s Bianchiho identitou) nahradzuje Einsteinove rovnice poľa (napr. Newmanov-Penroseov formalizmus).
Pre nami uvažovanú metrickú konexiu sú komponenty Riemannovho tenzora voči súradnicovej báze nasledovné:
formula_66
Riemmanov tenzor (so spusteným indexom) spĺňa nasledovné identity:
formula_67
formula_68
formula_69
Pozrime sa teraz na fyzikálny význam tenzora krivosti. Ukážeme, že popisuje nehomogenity gravitačného poľa, tzv. slapové sily. Táto interpretácia je založená na Jacobiho rovnici pre deviáciu blízkych geodetík. Uvažujme kongruenciu geodetík, t. j. spojitú množinu geodetík takú, že každým bodom priestoročasu prechádza práve jedna geodetika, geodetiky sa nekrižujú (kongruenciu kriviek môžeme chápať ako zovšeobecnenie pojmu prúdnice v kvapaline). Nech formula_70 je pole 4-rýchlostí, t. j. pole vektorov dotykových k tejto kongruencii, nech formula_71 je vektorové pole "spájajúce" susedné geodetiky. Presná definícia znie, že integrálne krivky vektorového poľa formula_71 prechádzajú tými bodmi kongruencie geodetík, na ktorých má rovnakú hodnotu parameter, ktorým sú geodetiky parametrizované. Platí
formula_73,
teda tieto vektorové polia komutujú. 
Predstavme si dvoch pozorovateľov na povrchu gule po geodetikách štartujúcich zo severného pólu a končiacich v južnom póle. Obaja títo pozorovatelia sú inerciálni, teda z pohľadu každého z nich sa pohybujú rovnomerne priamočiaro. Ak sa však pozrú jeden na druhého, zistia, že sa najprv vzďaľujú (až po rovník), a potom sa približujú (až po južný pól). Je zrejmé, že aj keď sú obaja pozorovatelia inerciálni, voči sebe sa nepohybujú rovnomerne - zrýchľujú a spomaľujú. Tento jav súvisí samozrejme s krivosťou variety, a preto by mal byť nejako opísaný Riemannovým tenzorom. 
Uvažujme blízke geodetiky na ľubovoľnej variete spojené vektorom formula_71. Dotykové vektory týchto blízkych geodetík sa líšia o veličinu
formula_75,
ktorú môžeme nazvať relatívnou rýchlosťou pozorovateľov pohybujúcich sa po týchto geodetikách. Táto rýchlosť sa pri pohybe mení, takže môžeme definovať relatívne zrýchlenie ako
formula_76
Z definície Riemannovho tenzora, využijúc nulovosť komutátora polí formula_77, dostávame
formula_78
Pretože uvažované krivky sú geodetiky, posledný člen je nulový, a prvý člen na pravej strane je nami definované zrýchlenie. Využijeme ešte znovu, že obe polia komutujú, takže dostaneme
formula_79
Teda relatívne zrýchlenie blízkych geodetík je dané Riemannovým tenzorom krivosti. Ak si predstavíme fyzikálne laboratórium konečných rozmerov, teda nie infinitezimálne, voľne padajúce v gravitačnom poli, zistíme, že gravitačná sila je v rôznych bodoch laboratória rôzna. Geodetiky jednotlivých častí laboratória sa totiž vyznačujú relatívnym zrýchlením, čo zodpovedá nehomogenite poľa. Efektívne to zodpovedá existencii slapových síl.
Ricciho tenzor.
Riemannov tenzor pripúšťa tri možné kontrakcie. Kontrakcia cez dvojicu indexov, v ktorých je tento tenzor antisymetrický dáva nulu, nenulové kontrakcie sa líšia len znamienkom. Symetrický Ricciho tenzor druhého rádu definujeme ako
formula_80
Jeho stopa sa nazýva skalárna krivosť:
formula_81
Kontrakciou Bianchiho identít dostávame dôležitý vzťah pre kovariantnú divergenciu Ricciho tenzora
formula_82
Ricciho tenzor je pre VTR dôležitý z týchto dôvodov. Je to tenzor druhého rádu, rovnako ako tenzor energie-hmotnosti, ktorý popisuje rozloženie hmoty v priestoročase. Je funkciou metrického tenzora a jeho derivácií, pričom je lineárny v druhých deriváciách. Od novej teórie musíme požadovať, aby v klasickej limite dávala rovnaké výsledky ako stará úspešná teória. Newtonov gravitačný zákon je ekvivalentný Poissonovej rovnici, v ktorej sa vyskytuje Laplaceov operátor pôsobiaci na gravitačný potenciál. Vieme už, že analógiou gravitačného potenciálu vo VTR sú komponenty metrického tenzora. Preto sa VTR musí v klasickej limite redukovať na Poissonovu rovnicu pre metrický tenzor. Ak predpokladáme, že geometria priestoročasu je daná rozložením hmoty, znamená to, že tento vzťah musí byť vyjadrený ako rovnosť tenzora energie hybnosti, a nejakého tenzora druhého rádu, ktorý obsahuje druhé derivácie metrického tenzora, a to lineárne. Ricciho tenzor je zjavne veľmi dobrým kandidátom.
Tenzor energie-hybnosti.
tenzor energie-hybnosti je známy už zo ŠTR. Je to tenzor charakterizujúci kontinuum a má nasledovnú štruktúru:
formula_83
V tomto zápise formula_84 je hustota štvorhybnosti kontinua, a formula_85 je jeho trojrozmerný tenzor napätia známy z elementárnej mechaniky kontinua. Tenzor energie-hybnosti však možno zovšeobecniť aj na nelátkové kontinuum, teda na polia. Pozrime sa, ako sa definuje tento tenzor v ŠTR vo všeobecnosti.
Minkowského plochý priestoročas sa vyznačuje symetriou voči Poincarého grupe transformácií. Táto grupa pozostáva z translácií (nehomogénna časť Poincarého grupy) a Lorentzových transformácií (homogénna časť, tzv. Lorentzova grupa). Lorentzova grupa pozostáva z priestorových trojrozmerných rotácií a z tzv. boostov (niekedy hyperbolických rotácií). Boosty sú rotácie v rovine určenej jedným časupodobným a jedným priestorupodobným vektorom. Všeobecná Poincarého transformácia má tvar
formula_86
kde formula_87 je translačný 4-vektor a formula_88 je matica Lorentzovej transformácie. Je to matica, pre ktorú platí
formula_89
kde formula_90 je kanonický Minkowského metrický tenzor. 
To, že Minkowského priestor je invariantný voči Poincarého grupe znamená, že jeho najvšeobecnejší Killingov vektor je
formula_91,
kde formula_92 je antisymetrická matica a
formula_93
formula_94
sú generátory rotácií (hyperbolických aj priestorových) a translácií. V kvantovej mechanike by sme povedali, že sú to operátory momentu hybnosti a hybnosti (až na faktor formula_95).
Táto invariancia sa slovne formuluje tak, že Minkowského priestor je homogénny (invariantný voči transláciám) a izotropný (invariantný voči rotáciám). To ale znamená, že akákoľvek izolovaná sústava musí mať tie isté symetrie. Pre dobrú predstavu uvažujme izolovanú mechanickú sústavu. Je zrejmé, že nezáleží na tom, v ktorom mieste priestoru sa nachádza, jej časový vývoj musí byť rovnaký. Napr. plyn uzavretý v nádobe s danou vnútornou energiou bude mať rovnaký tlak na Zemi, či v súhvezdí Andromédy (ak zanedbáme pôsobenie gravitácie). To je invariantnosť voči translácii v priestore. Takisto je jedno, či experiment budeme robiť v pondelok, alebo v sobotu popoludní. Fyzikálne zákony sa (veríme) nemenia s časom, takže izolovaná sústava musí byť invariantná voči translácii v čase. Tým sme vyčerpali translácie. Ak si navyše uvedomíme, že nezáleží ani na tom, ako nádobu v priestore natočíme, ani na tom, či nádobu skúma jeden inerciálny pozorovateľ, alebo takú istú nádobu vo svojej rakete iný pozorovateľ, môžeme konštatovať, že izolovaná sústava musí byť invariantná voči Lorentzovým transformáciám. 
Sformulujme to matematicky. Nech formula_96 je hustota lagrangiánu sústavy charakterizovanej poľom formula_97. Toto pole v skutočnosti môže mať viac komponentov, ktoré pre jednoduchosť nevypisujeme. Lagrangián je funkciou samotného poľa a všetkých jeho derivácií, teda gradientu. Účinok sústavy
formula_98
je invariantný voči transformácii generovanej vektorom formula_71 uvedenom vyššie. Symbolom formula_100 sme tu označili objemový element časopriestoru v kartézskych súradniciach. Podotýkame, že tento objemový element je invariantný voči Poincarého transformáciám, pretože do diferenciálu nevstupuje konštantný translačný vektor, a ako vyplýva z definície Lorentzovej matice, jej determinant je v absolútnej hodnote rovný jednej. 
Požiadavka invariancie účinku voči transláciám vedie k rovnici
formula_101
kde 
formula_102
je tzv. kanonický tenzor energie-hybnosti. Nulovosť jeho štvordivergencie predstavuje rovnicu kontinuity, lokálny zákon zachovania. Podobne, požiadavka invariancie účinku voči Lorentzovým transformáciám vedie k zachovaniu tenzora momentu hybnosti
formula_103
Kanonický tenzor energie-hybnosti nie je vhodný pre VTR. Z jeho definície napr. vôbec nie je zrejmé, že je symetrický. Navyše, toto vyjadrenie sa nedá priamočiaro zovšeobecniť pre zakrivený priestor.
Vo VTR neexistuje preferovaná grupa transformácií, pretože povolené sú všetky súradnicové transformácie. To, čo potrebujeme, je získať z účinku pre hmotu symetrický tenzor druhého rádu, ktorý sa bude zachovávať, t. j. jeho kovariantná divergencia bude nulová. Riešenie je prekvapivo elegantné a hlboké.
V teórii (akýchkoľvek) transformácií býva zmienka o rozdieli medzi aktívnymi a pasívnymi transformáciami. Pasívne sú tie, pri ktorých nemeníme skúmanú štruktúru, ale súradnicovú sústavu, v ktorej ju opisujeme. Pri aktívnych transformáciách naopak nemeníme súradnice, ale transformujeme objekt, ktorý popisujeme. Oba pohľady sú úplne ekvivalentné, a záleží len na interpretácii v tom-ktorom konkrétnom prípade. 
Súradnicová zámena na variete je zjavne typická pasívna transformácia. Môžeme ju interpretovať tak, že priestoročas (skúmaný objekt) je objektívny a nezávislý od toho, ako ho pozorujeme. Realita je len jedna, ale rôzni pozorovatelia ju môžu vnímať rôzne. Hneď ako si zvolíme jedného konkrétneho pozorovateľa, definujeme tým súradnicový systém. Zvolíme si druhého pozorovateľa, definujeme druhý súradnicový systém. Je však zrejmé, že samotný priestoročas na súradniciach nezávisí, a tranformácia z jedných súradníc do druhých nemá nijaký vplyv na vlastnosti priestoročasu samotného. 
Nech formula_104 sú dva súradnicové systémy majúce spoločnú oblasť platnosti. V tejto oblasti pod súradnicovou zámenou rozumieme zobrazenie
formula_105,
ku ktorému existuje zobrazenie inverzné
formula_106
Pravidlo pre transformáciu zložiek vektorového poľa nájdeme jednoducho:
formula_107
Aj tu je ale možná aktívna interpretácia. Zobrazenie formula_108 môžeme chápať ako transformáciu (difeomorfizmus) variety samej na seba, ktorá zobrazí bod so súradnicami formula_109 do bodu so súradnicami formula_110. Tým sa transformujú aj všetky tenzorové polia, pričom transformačný zákon je formálne úplne rovnaký ako pri súradnicovej zámene. Preto dve difeomorfné variety považujeme vo VTR za ekvivalentné (relácia "byť difeomorfný" je reláciou ekvivalencie v matematickom zmysle). Keďže podľa princípu relativity všetky súradnicové systémy sú fyzikálne rovnako dobré, znamená to, že difeomorfné variety popisujú presne ten istý priestoročas, len v iných súradniciach. Fyzikálne výsledky musia byť rovnaké pre všetky difeomorfné priestoročasy. Tomuto tvrdeniu (alebo iným jeho formám) sa hovorí princíp všeobecnej kovariancie. 
V ŠTR sme zákony zachovania formulovali na základe invariancie voči Poincarého grupe. Vo VTR sme spočiatku nevideli nejakú preferovanú grupu, ale teraz vieme, že teória musí byť invariantná voči difeomorfizmom. Túto požiadavku teraz sformulujeme matematicky, a bez detailného odvodenia (viac pozri v hlavnom článku Tenzor energie-hybnosti) ukážeme, že vedie k zachovaniu veličiny, ktorú nazveme tenzor energie-hybnosti.
V ŠTR je objemový element invariantný voči Poincarého transformáciám, ale nie je invariantný voči ľubovoľnej súradnicovej transformácii, ale transformuje sa cez Jacobián príslušnej transformácie. Definujme formu objemu asociovanú s metrickým tenzorom
formula_111
Symbolom formula_25 tu označujeme determinant metrického tenzora. Forma objemu predstavuje to, čo sa bežne nazýva objemový element, ale je to tenzor voči ľubovoľným transformáciám. Jej význam je nasledovný: ak za jej argumenty dosadíme ľubovoľné 4 vektory z dotykového priestoru, jej hodnota predstavuje objem rovnobežnostena natiahnutého na tieto vektory. Nech negravitačná hmota (látka a negravitačné polia) je popísaná poľom formula_97. Účinok negravitačnej hmoty má tvar
formula_114
kde formula_115 je 4-rozmerná oblasť s hranicou formula_116. Lagrangián je funkciou metrického tenzora, pretože sa v ňom vyskytujú rôzne kontrakcie. Označme
formula_117
Nech 
formula_118
je difeomorfizmus variety samej na seba. Invariantnosť teórie voči difeomorfizmom vyžaduje platnosť rovnosti
formula_119
Definujeme teraz tenzor energie-hybnosti ako funkcionálnu deriváciu účinku podľa metrického tenzora nasledovne:
formula_120

</doc>
<doc id="22488" url="https://sk.wikipedia.org/wiki?curid=22488" title="Dubovany">
Dubovany

Dubovany sú obec na Slovensku asi 9 km juhozápadne od mesta Piešťany. Dubovany vznikli zlúčením dedín "Horné Dubovany" a "Dolné Dubovany" v roku 1943.
Dejiny.
V Zoborskej listine z roku 1113 sa uvádza "villa Lucinci", predchodca dnešných Dubovian. Horné Dubovany sa prvý raz spomínajú v roku 1278 pod názvom "Losonc", Dolné Dubovany roku 1532 pod názvom "Kys Dwbowenka".

</doc>
<doc id="22494" url="https://sk.wikipedia.org/wiki?curid=22494" title="Ratnovce">
Ratnovce

Ratnovce sú obec na Slovensku asi južne od mesta Piešťany.
Dejiny.
Prvá písomná zmienka o obci je z roku 1240 v podobe "Ratun".

</doc>
<doc id="22508" url="https://sk.wikipedia.org/wiki?curid=22508" title="Veľké Kostoľany">
Veľké Kostoľany

Veľké Kostoľany je obec na Slovensku asi 12 km juhozápadne od mesta Piešťany.
Dejiny.
Prvá písomná zmienka je z roku 1209, v listine uhorského kráľa Ondreja II.. Kostol sv. Víta sa spomína v roku 1229. V rokoch 1461 – 1467 tu bol posledný tábor bratríkov na území dnešného Slovenska. 

</doc>
<doc id="22587" url="https://sk.wikipedia.org/wiki?curid=22587" title="Kostolec (hradisko)">
Kostolec (hradisko)

Kostolec je veľkomoravské hradisko a významná archeologická lokalita v pohorí Považský Inovec.
Poloha.
Názov "Kostolec" nesie strmý skalnatý ostrožný výbežok pohoria Považský Inovec s nadmorskou výškou vypínajúci sa nad obcou Ducové v okrese Piešťany. Svojou polohou dominuje priľahlej časti Považia a poskytuje nádherný výhľad na široké okolie.
Dejiny.
Lokalita má výhodnú polohu v blízkosti dôležitých dávnovekých ciest, predovšetkým považskej vetvy tzv. veľkej jantárovej cesty, spájajúcej severnú a južnú Európu. Ostroh sa stal obývaným miestom vo viacerých obdobiach praveku a včasnej doby dejinnej. Súvislý prehľad o vývoji osídlenia priniesol systematický archeologický výskum, ktorý na lokalite realizoval Archeologický ústav SAV v Nitre v rokoch 196872 a 1975.
Stopy osídlenia pochádzajú už zo staršej doby kamennej (22 000 pred Kr.) respektíve aj neskoršej doby kamennej (2 000 pred Kr.). V mladšej dobe bronzovej (1 100 pred Kr.) tu existovalo významné hradisko velaticko-baierdorfskej kultúry, opevnené mohutným valom a priekopou vo vnútri areálu so sídliskom a výrobnými zariadeniami. Pozornosť si zasluhujú aj stopy osídlenia z rímskej doby (2.3. storočie).
Kľúčovú úlohu zohral Kostolec vo veľkomoravskom období (9. storočiezačiatok 10. storočia). Vzniklo tu opevnené včasnofeudálne veľmožské sídlo – dvorec s obytnou zástavbou, vlastníckym kostolom s malým pohrebiskom príslušníkov vládnucej vrstvy a hospodárskymi budovami. Bolo ohradené valmi a hlbokou priekopou. Išlo o mocensko-správne stredisko, na ktoré sa viazali poľnohospodárske a remeselné osady v okolí. Kostolec sa zaraďuje medzi najvýznamnejšie nateraz známe pamätníky veľkomoravskej kultúry na Slovensku.
Po zániku dvorca sa od druhej polovice 10. storočia do 14. storočia nachádzalo na lokalite pohrebisko viacerých okolitých včasnostredovekých osád. V 15. storočí tu vzniklo niekoľko hospodárskych stavieb a plošina sa príležitostne pre svoju výhodnú strategickú polohu využívala aj pre vojenské účely.
Opis.
Nachádza sa tu ohradený areál dvorca s čiastočne zrekonštruovaným palisádovým opevnením s bránou (smerom od obce Hubina), vnútornými palisádami, murovaným pôdorysom predrománskej rotundy a základmi obytných a niekoľkých hospodárskych budov. Súčasťou je aj model strážnej veže a pohrebisko. Areál je chránenou archeologickou lokalitou a je vo vlastníctve rímskokatolíckej cirkvi. Kostolec je národnou kultúrnou pamiatkou. Informácie o lokalite podávajú informačné tabule. Z plošiny je krásny kruhový výhľad do okolia.
Prístup.
Priamo z obce Ducové po vyznačenej ceste alebo odbočka modrej turistickej značky na začiatku obce Hubina.

</doc>
<doc id="22604" url="https://sk.wikipedia.org/wiki?curid=22604" title="James Maxwell">
James Maxwell



</doc>
<doc id="22641" url="https://sk.wikipedia.org/wiki?curid=22641" title="Rotunda svätého Juraja (Nitrianska Blatnica)">
Rotunda svätého Juraja (Nitrianska Blatnica)

Rotunda svätého Juraja (iné názvy: Rotunda Jurko, Kostolík svätého Juraja, zriedkavo Kaplnka svätého Juraja) je rímskokatolícka kaplnka severne od Nitrianskej Blatnice. Pochádza z 9. storočia, asi z jeho prvej tretiny, teda z predveľkomoravského obdobia. Je to jedna z najstarších stavieb na Slovensku a najstaršia rotunda na Slovensku. Pokiaľ je tento kostol starší ako Kostol svätej Margity Antiochijskej v Kopčanoch, tak ide o najstarší stojaci kostol na Slovensku. 
Poloha.
Táto národná kultúrna pamiatka sa nachádza na malom skalnom ostrohu v katastrálnom území obce Nitrianska Blatnica severne od obce nad lesíkom zvaným "Háje" a pod úbočím Kozieho chrbta juhovýchodných svahov vrchu Marhát v Považskom Inovci. V blízkosti je prameň pitnej vody.
Opis a dejiny.
Najstaršie stopy osídlenia pochádzajú z neskoršej kamennej doby. Osídlenie staršej železnej doby súvisí s opevneným sídliskom na Marháte.
Podľa výsledkov archeologického výskumu v rokoch 1974 – 1980, najstaršia podoba rotundy s podkovovitou apsidou vznikla už v 9. storočí, v 11. storočí bola nadzákladová časť kostolíka prebudovaná v románskom slohu. V roku 2012 ale nový výskum ukázal, že z 9. storočia pochádza celá stavba, presnejšie asi z jeho prvej tretiny, teda z predveľkomoravského obdobia. Novšie analýzy spochybnili metodologické základy tohto datovania, avšak je stále pravdepodobné, že rotunda bola postavená v období medzi koncom 9. storočia a druhou polovicou 10. storočia.
Na lúke Púsť pod ostrohou s rotundou sa v 9.-10. storočí nachádzalo sídlisko dvorcového typu obohnané palisádou. Starší väčší dvorec bol neskôr nahradený menším útvarom. V 11. storočí sa charakter sídliska zmenil. Vznikla neopevnená osada s príbytkami rozptýlenými na rôznych častiach dnešnej lúky. Obyvateľstvo sa zameriavalo hlavne na dolovanie železnej rudy na svahoch Marhátu. O doplnkovom poľnohospodárstve svedčia brázdy na mnohých miestach v okolí. Obyvatelia sa pochovávali pri rotunde, kde bolo odkrytých do 130 väčšinou mužských hrobov. V hroboch sa našli pozoruhodné nálezy zo striebra a bronzu. Na sídlisku sa našli zvyšky príbytkov, dechtové pece, žarnovy a výrobky zo železa.
Osada svätého Juraja zanikla pred polovicou 13. storočia. Jej obyvatelia sa postupne presunuli do nižších polôh, tvorili súčasť osídlenia Nitrianskej Blatnice v stredoveku. Rotunda sa v rýchlo sa zalesňujúcom prostredí pozvoľna menila na ruiny. I tak však v roku 1530, keď majiteľka tunajších lesov Mária Turzová na pamiatku svojho manžela, ktorý padol roku 1526 v bitke pri Moháči, dala kostolík upraviť, respektíve vztýčiť, boli zo starobylej rotundy zachované steny ešte do výšky 4 – 7 metrov. Kostolík však aj po tejto renovácii začal skoro pustnúť. V roku 1655 ho upravili prakticky do dnešnej barokovej podoby, na západnej strane k nemu pristavali vežu a z južnej takzvanú pustovňu. Bývali v nej pustovníci, pôsobiaci v skutočnosti až do prvej polovice 19. storočia ako školskí bratia v tunajšej škole. Stavba školy na svahu nad kostolíkom sa asi od polovice 19. storočia využívala ako poľovnícka stanica miestneho panstva, potom tu bola horáreň, asanovaná v roku 1962. Od 16. storočia sa stal Jurko s priľahlou lúkou Púšť miestom tradičných jarných pútí v nedeľu po sviatku svätého Juraja. Po roku 1990 táto tradícia opäť zosilnila a z náboženského, kultúrneho a historického hľadiska sa obohatila o poznatok, že kostol svätého Juraja vo svojich základoch patrí k najstarším architektúram na Slovensku a komplex archeologických zistení má veľký význam pre poznanie starších slovenských dejín.
Prístup.
Kaplnka je súčasťou Stojslavovho náučného chodníka začínajúceho v obci Nitrianska Blatnica.

</doc>
<doc id="22726" url="https://sk.wikipedia.org/wiki?curid=22726" title="Svrbice">
Svrbice

Svrbice sú obec na Slovensku asi 24 km západne od mesta Topoľčany. V obci je rímskokatolícky kostol Panny Márie Kráľovnej pokoja, postavený v roku 1956 a posvätený v roku 1957. Prvá písomná zmienka o obci pochádza z roku 1268.

</doc>
<doc id="22825" url="https://sk.wikipedia.org/wiki?curid=22825" title="Heréza">
Heréza

Heréza, kacírstvo alebo blud, či bludárstvo (z gr. αἵρεσις"hairesis" v preklade "svojvoľný výber") označuje v kresťanstve, najmä v katolíckej a ortodoxnej cirkvi, taký teologický názor, ktorý sa natoľko odchyľuje od učenia danej cirkvi, že je nezlučiteľný so všeobecnou vierou danej cirkvi, t. j. ortodoxiou. Pojem heréza vznikol už v období raného kresťanstva a označoval popieranie učenie cirkevných otcov a všeobecných koncilov. Termín kacír vznikol v stredoveku z pojmu katar (z gréckeho καθαρός"katharos" = rýdzi, čistý), čo bol príslušník francúzskej (resp. akvitánskej) sekty, vyhladenej krížovými výpravami začiatkom 13. storočia. Zástanca herézy je touto cirkvou označovaný ako heretik, kacír alebo bludár.
Medzi herézou a schizmou (rozkolníctvom) je rozdiel v tom, že heréza sa chápe ako odchýlka od viery vnútri cirkvi, schizma je naopak tomu rozštiepenie cirkvi na dva nové subjekty v rámci zachovania určitej spoločnej vierouky (napr. Východná schizma). Učenie, ktoré je odlišné od všeobecne prijatého alebo ortodoxného náboženského učenia, ale nie je herézou sa nazýva heterodoxia.
Heréza, či kacírstvo, vo všeobecnosti označuje aj zásadnú odchýlku od akéhokoľvek názoru, či učenia (napr. filozofického, politického...), t. j. názor či odlišný pohľad nezlučiteľný so všeobecne uznávaným názorom, s ortodoxiou.
Kresťanské herézy.
Herézy v Katolíckej cirkvi
Katolícka cirkev predpokladá, že kacírstvo (odmietanie katolíckej vierouky) je prekážkou spásy, a že pokiaľ Boh vo svojej nekonečnej milosti nerozhodne inak, bude kacír večne zatratený.
Formálnym heretikom v cirkvi je každý pokrstený, ktorý tvrdošijne popiera nejakú dogmu alebo ju spochybňuje. Materiálnym heretikom je vtedy, ak si nie je vedomý protirečenia s dogmou.
Heréza je v Katolíckej cirkvi podľa kánonického práva chápaná ako jeden z trestných činov proti náboženstvu a jednote cirkvi. Heretické názory boli v histórii násilím potláčané, dnes vo vlastnom zmysle je heréza príčinou ukončenia aktívneho spoločenstva viery s danou cirkvou, teda exkomunikácia.
Iba katolícka cirkev má orgán zvlášť určený pre skúmanie a definovanie náboženskej náuky, ktorý posudzuje, či určitý autor nie je s náukou cirkvi v rozpore. Ide o Kongregáciu pre náuku viery, predtým Sväté ofícium, v stredoveku plnila funkciu dozoru nad herézami inkvizícia. Kongregácia nie ale jediná inštitúcia, ktorá môže označiť nejaké učenie za herézu. Rovnakú (ale nadradenú) právomoc má z pozície najvyššieho učiteľa Cirkvi i pápež a koncil, ktorému predsedá pápež.
Herézy v iných cirkvách
I iné cirkvi majú prostriedky, ako deklarovať, že je nejaké učenie heretické. Napríklad anglikánska cirkev môže požiadať parlament, aby niečo prehlásil za heretické. V pravoslávnej cirkvi ju posudzuje miestny alebo všeobecný cirkevný snem. Väčšina protestantských cirkví pôvodne zastávala podobný názor ako Katolícka cirkev. Pre rozvoj tolerancie a náboženskej slobody a sekularizáciu štátov však boli postupne odstránené svetské tresty a inkvizície voči heretikom protestantskej cirkvi a na odchýlky v učení sa prestalo hľadieť ako na zločin, ktorý treba postihovať cirkevnými alebo svetskými trestami. Problematika heréz sa dnes v protestantských cirkvách aplikuje len na cirkevných hodnostárov.
Historické herézy.
V prvých troch storočiach existencie kresťanstva boli proti heretikom používané iba duchovné tresty. Situácia sa zmenila po tom, čo bolo kresťanstvo v 4. storočí spojené so svetskou mocou rímskych cisárov. Konanie heretikov bolo následne posudzované ako rušenie verejného poriadku a zločin urážky majestátu. Podobné protispoločenské chápanie pretrvalo aj v stredoveku.
Za prvého popraveného heretika možno považovať španielskeho mnícha Priscilliana z Avily, ktorého nechal na formálnu žiadosť dvoch biskupov popraviť cisár Magnus Maximus v roku 385. Aj v stredoveku, potom, čo bola zriadená inkvizícia na vyhľadávanie kacírstva, boli tvrdohlaví alebo znovu spadnutí kacíri vydávaní svetskej moci na potrestanie. Heréza bola totiž kodifikovaná svetskou mocou ako zločin a zvyčajne za neho bol stanovený trest smrti upálením. Pri vyšetrovaní kacírstva boli obete niekedy nútené k priznaniu neľudským zaobchádzaním, vrátane mučenia.
Nasleduje neúplný zoznam kresťanských heréz:
Moslimské herézy.
Moslimské trestné právo označuje heretika, ktorého učenie je nebezpečné a hodné zatratenia ako "zandaka". Ako synonymum používajú termín "zandík". Tento perzský termín pôvodne označoval manichejcov, dnes sa však voľne používa aj na označenie akéhokoľvek odpadlíka, či neveriaceho. Ako synonymá existujú aj termíny "mulhid" ("ilhad"), "murtad", či "káfir". Obvinením z herézy, či odpadlíctva používaným v minulosti moslimskými zélotmi, či sektármi bol "takfír". Nositelia radikálnych, či extrémistických názorov týkajúcich sa výkladu moslimskej náuky sa v islame nazývali "ghulát". Inovácie, t. j. odlišnosti od pôvodného učenia proroka Mohameda sa v islame nazývajú "bid'a". Nemožno ich však automaticky spájať s herézou, rozlišuje sa bid'a, ktorá je dobrá ("hasana"), či chvályhodná ("mahmúda") a bid'a ktorá je vinná ("madhmúna"). Príkladom bid'a môže byť napr. zákaz používania tabaku, či kávy uznávaný niektorými moslimami. Existuje viacero vetiev islamu. Keďže však chýba centrálna autorita podobná kresťanským koncilom, či pápežovi, nie je u nich označenie heretik zaužívané a závisí od jednotlivých skupín a veriacich, ako sa k ostatným skupinám stavajú. V mnohých prípadoch je zase vhodnejším pojmom schizma.
Judaistické herézy.
Keďže judaizmus nemá oficiálne formulácie dogiem, nie je možné jednoznačne určiť, čo je judaistická heréza a neexistujú ani oficiálne postupy na jej posúdenie a potrestanie. V talmudickej literatúre sa nachádzajú viaceré pojmy označujúce heretikov:
V stredoveku túto funkciu plnili jednotliví vážení rabíni alebo židovské obce. Bolo zakázané manželstvo s heretikom a rituálny pohreb heretika. Na učiteľov heretických dogiem bola uvalená kliatba ("cherem"), ktorá však platila len v rámci komunity. Neexistovala oficiálna cenzúra podobná kresťanskej cenzúre, existoval ale zvyk žiadať si súhlas na vydanie kníh, odporučenie ("haskamot"). Heretické knihy sa zakazovali, ba niektoré boli prekliate. Heretik je stále židom, čím vznikajú halachické problémy týkajúce sa jeho vzťahu k židovskej komunite.
Za heretické sekty boli označení v priebehu histórie saduceji, ebioniti, karaiti a chasidi, či liberálne vetvy moderného judaizmu, v širšom zmysle potom aj náboženstvo Samaritánov. Medzi známu heretickú knihu patril Sprievodca zblúdilých. Známymi heretikmi boli napríklad filozof Baruch Spinoza, Uriel da Costa, či rabín Zalman.
Významní heretici.
Medzi kacírov prvých storočí kresťanstva patrili napríklad: Origenes (niektoré jeho spisy boli vyhlásené za heretické), Areios, Apollinaris z Laodikeie, Nestorius, Donát.
Na západe boli neskôr katolíckou cirkvou vyhlásení za kacírov: Ján Hus (upálený), Ulrich Zwingli, Martin Luther, Ján Kalvín. 
Niektoré radikálne skupiny hlásiace sa k tradičnému katolicizmu (predovšetkým sedesvakantisti) považujú za kacírov rímskych pápežov počnúc Jánom XXIII.

</doc>
<doc id="22826" url="https://sk.wikipedia.org/wiki?curid=22826" title="Prelet nad kukučím hniezdom">
Prelet nad kukučím hniezdom

Prelet nad kukučím hniezdom je film režiséra Miloša Formana nakrútený podľa románovej predlohy spisovateľa Kena Keseyho „Bol som dlho preč“ v hlavnej úlohe s Jackom Nicholsonom (pôvodne postavu McMurphyho mali hrať James Caan, Marlon Brando alebo Gene Hackman). 
Dej filmu sa odohráva v psychiatrickej liečebni, do ktorej prichádza profesionálny kartár a bitkár Randle Patrick McMurphy, ktorý má súdne nariadenú liečbu. McMurphy hrá pomäteného, aby sa vyhol väzenskému trestu za sexuálne zneužitie a násilné prepadnutie. Jeho predstava pokojného života v ústave je od začiatku konfrontovaná s praktikami despotickej vrchnej sestry Mildred Ratched, ktorá v ústave neobmedzene panuje. 
Ocenenia.
Film sa radí na 20. miesto Amerického filmového inštitútu (American Film Institute) v zozname 100 najlepších amerických filmov.
Napriek oceneniam, ktoré film získal, Ken Kesey nebol s výsledkom a hlavne s výberom hlavného predstaviteľa spokojný.
Odborníci filmu vyčítali skreslený pohľad na psychiatrické liečebne a liečenie duševných porúch.

</doc>
<doc id="22827" url="https://sk.wikipedia.org/wiki?curid=22827" title="Emulgátor">
Emulgátor

Emulgátor alebo emulgačné činidlo je látka, ktorá umožňuje emulgáciu a vznik emulzie, teda disperzie jednej nemiešateľnej kvapaliny v druhej (napr. oleja a vody). Pôsobí ako tenzid, ktorý znižuje povrchové napätie na rozhraní týchto dvoch kvapalín. 
Taktiež zvyšuje absorpčnú schopnosť kvapaliny a tvorbu filmu. Vtedy emulgácia nastáva medzi kvapalinou a pevnými časticami. Príkladom v chémii môže byť mydlo.
Potravinárstvo.
V potravinárstve je to látka, väčšinou organická, používaná najmä v súvislosti s dispergovaním tukov vo výrobku. V múkach pôsobí ako kondicionér zmäkčujúci kôrku pečiva, v cukrovinkách ako modifikátor kryštalizácie tukov a v mäsovom priemysle uľahčuje emulgáciu tukových častíc.
Emulgátory sú jedným z mnohých druhov prídavných látok v potravinách (potravinárskych aditív) (úradne povolené prídavné látky majú pridelený kód, tzv. éčko). V tejto súvislosti nariadenie EÚ 1333/2008 definuje emulgátory ako "látky, ktoré umožňujú vytvoriť alebo zachovať homogénnu zmes dvoch alebo viacerých vzájomne nemiešateľných fáz v potravine, napríklad oleja s vodou."

</doc>
<doc id="22828" url="https://sk.wikipedia.org/wiki?curid=22828" title="George Bush">
George Bush

George Bush pozri:

</doc>
<doc id="22830" url="https://sk.wikipedia.org/wiki?curid=22830" title="Ján Feješ">
Ján Feješ

Ján Feješ môže byť:

</doc>
<doc id="22835" url="https://sk.wikipedia.org/wiki?curid=22835" title="Ján Feješ (prokurátor)">
Ján Feješ (prokurátor)

Dr. Ján Feješ (* 1909 – † 1988) bol slovenský právnik, prokurátor a štátny činiteľ.

</doc>
<doc id="22836" url="https://sk.wikipedia.org/wiki?curid=22836" title="E 101">
E 101



</doc>
<doc id="22837" url="https://sk.wikipedia.org/wiki?curid=22837" title="Vitamín B2">
Vitamín B2



</doc>
<doc id="22838" url="https://sk.wikipedia.org/wiki?curid=22838" title="E 300">
E 300



</doc>
<doc id="22839" url="https://sk.wikipedia.org/wiki?curid=22839" title="Vitamín C">
Vitamín C



</doc>
<doc id="22843" url="https://sk.wikipedia.org/wiki?curid=22843" title="E 621">
E 621



</doc>
<doc id="22845" url="https://sk.wikipedia.org/wiki?curid=22845" title="E 951">
E 951



</doc>
<doc id="22848" url="https://sk.wikipedia.org/wiki?curid=22848" title="Von Neumannova architektúra">
Von Neumannova architektúra



</doc>
<doc id="22849" url="https://sk.wikipedia.org/wiki?curid=22849" title="Dažďové zrážky">
Dažďové zrážky



</doc>
<doc id="22852" url="https://sk.wikipedia.org/wiki?curid=22852" title="Anton">
Anton

Anton je mužské krstné meno. Slovenská podoba latinského mena "Antonius" vo význame popredný, vynikajúci. Existuje aj jeho ženská obdoba v podobe mena Antónia. Na Slovensku má meniny 13. júna. Pre domácke a dôverné oslovenie sa používa aj Tóno.

</doc>
<doc id="22853" url="https://sk.wikipedia.org/wiki?curid=22853" title="Vasil (prvé meno)">
Vasil (prvé meno)

Vasil je mužské krstné meno. Je to ruská, rusínska a ukrajinská podoba gréckeho mena Basileios (Bazil) s významom „kráľovský“. Meniny na Slovensku má 14. júna.

</doc>
<doc id="22854" url="https://sk.wikipedia.org/wiki?curid=22854" title="Vít">
Vít

Vít je mužské krstné meno. Meniny na Slovensku má 15. júna.

</doc>
<doc id="22855" url="https://sk.wikipedia.org/wiki?curid=22855" title="Vratislav (prvé meno)">
Vratislav (prvé meno)

Vratislav je mužské krstné meno. Meniny na Slovensku má 18. júna.

</doc>
<doc id="22856" url="https://sk.wikipedia.org/wiki?curid=22856" title="Kamil">
Kamil

Kamil je mužské krstné meno. Pôvod má v latinskom "camillus", čo znamená „Sám sebe Pán“. Iný výklad hovorí, že má orientálny pôvod a znamená „milujúci“. Kamil tiež znamená "celý, dokonalý, kompletný" v arabčine. Meniny na Slovensku má 14. júla.

</doc>
<doc id="22857" url="https://sk.wikipedia.org/wiki?curid=22857" title="Drahomír">
Drahomír

Drahomír je mužské krstné meno. Má slovanský pôvod s významom „ten, komu je drahý mier“. Meniny na Slovensku má 16. júla.

</doc>
<doc id="22858" url="https://sk.wikipedia.org/wiki?curid=22858" title="Bohuslava">
Bohuslava

Bohuslava je ženské krstné meno. Meniny na Slovensku má 7. januára.

</doc>
<doc id="22859" url="https://sk.wikipedia.org/wiki?curid=22859" title="Kamila">
Kamila

Kamila je ženské krstné meno. Meniny na Slovensku má 18. júla.

</doc>
<doc id="22860" url="https://sk.wikipedia.org/wiki?curid=22860" title="Dušana">
Dušana

Dušana je ženské prvé (krstné) meno juhoslovanského pôvodu. Domácke podoby mena v slovenčine sú "Duša", zdrobnene "Dušanka" a "Duška". Meniny na Slovensku má 19. júla.

</doc>
<doc id="22861" url="https://sk.wikipedia.org/wiki?curid=22861" title="Margita (prvé meno)">
Margita (prvé meno)

Margita je ženské krstné meno. Pôvod má v latinskom slove "margarita" s významom „perla“. Meniny na Slovensku má 13. júla.

</doc>
<doc id="22862" url="https://sk.wikipedia.org/wiki?curid=22862" title="Henrich (prvé meno)">
Henrich (prvé meno)

Henrich je mužské krstné meno. Pôvodne nemecké meno Heinrich pochádza zo staronemeckých slov "heim"+"richi" s významom „vládca domu“. Meniny na Slovensku má 15. júla.

</doc>
<doc id="22863" url="https://sk.wikipedia.org/wiki?curid=22863" title="Iľja">
Iľja

Iľja (po rusky: Илья - prepis podľa PSP od roku 1991: Ilia/ prepis do roku 1991: "Iľja") je krstné meno. Meniny na Slovensku má 20. júla. Je obmenou mena Eliáš.

</doc>
<doc id="22864" url="https://sk.wikipedia.org/wiki?curid=22864" title="Eliáš (prvé meno)">
Eliáš (prvé meno)

Eliáš je mužské krstné meno. Meniny na Slovensku má 20. júla.

</doc>
<doc id="22865" url="https://sk.wikipedia.org/wiki?curid=22865" title="Bruno">
Bruno

Bruno je mužské krstné meno, staronemeckého pôvodu. Meniny na Slovensku má 10. marca.

</doc>
<doc id="22866" url="https://sk.wikipedia.org/wiki?curid=22866" title="Diana (prvé meno)">
Diana (prvé meno)

Diana je ženské krstné meno. Je to meno rímskej bohyne lovu, ktoré má pôvod v latinskom "diviana", teda „božská“, alebo súvisí s latinským "dies" deň, teda význam by bol „jasná, žiarivá“. Meniny na Slovensku má 1. júla.

</doc>
<doc id="22867" url="https://sk.wikipedia.org/wiki?curid=22867" title="Berta">
Berta

Berta je ženské krstné meno. Meniny na Slovensku má 2. júla.

</doc>
<doc id="22868" url="https://sk.wikipedia.org/wiki?curid=22868" title="Miloslav">
Miloslav

Miloslav je mužské krstné meno. Meniny na Slovensku má 3. júla.

</doc>
<doc id="22869" url="https://sk.wikipedia.org/wiki?curid=22869" title="Nikola">
Nikola

Nikola je mužské aj ženské krstné meno. Toto meno je prevzaté z francúzštiny, ale jeho pôvod je v Grécku. Je to jedna z variant mena Mikuláš alebo Nikolaos, ako znie pôvodný tvar. Preklad tohto mena je "víťazný ľud". Ďalším variantom je Nikol, Nikita, Nikoleta, Nicol a Niccolò. Meniny na Slovensku má 29. augusta.

</doc>
<doc id="22870" url="https://sk.wikipedia.org/wiki?curid=22870" title="Ružena">
Ružena

Ružena je ženské krstné meno. Meniny na Slovensku má 30. augusta.

</doc>
<doc id="22871" url="https://sk.wikipedia.org/wiki?curid=22871" title="Nora (prvé meno)">
Nora (prvé meno)

Nora je ženské krstné meno. Je severského pôvodu, vzniklo ako domácka podoba mena Eleonóra. Meniny na Slovensku má 31. augusta.

</doc>
<doc id="22874" url="https://sk.wikipedia.org/wiki?curid=22874" title="Deformácia (mechanika)">
Deformácia (mechanika)

Deformácia alebo pretvorenie (pretváranie) je zmena geometrického tvaru (rozmerov) telesa v dôsledku pôsobenia vonkajšej sily.
Pomerná deformácia.
V teórií tvárnenia sa často používa pojem "pomerná deformácia", čo je číslo vyjadrujúce pomer dvoch čísiel. Prvé číslo (číslo v čitateli) vyjadruje dĺžkovú zmenu rozmeru telesa v smere x alebo y alebo z, resp. jednoducho v určitom smere. Druhé číslo (v menovateli) vyjadruje pôvodnú hodnotu rozmeru v tom istom smere ako číslo v čitateli, teda rozmer pred deformáciou. Tento pomer sa označuje gréckym písmenom formula_1, čiže formula_2. Ak napríklad ťaháme tyč dochádza k zmene jej dĺžky formula_3, čiže sa tyč predĺži (alebo skráti, ak tlačíme) o hodnotu formula_4, pomerná deformácia epsilon bude:
formula_5
formula_6 je pôvodná dĺžka (dĺžka pred deformáciou)
formula_7 je dĺžka tyče po deformácii.
Keďže môže byť zmena rozmeru kladná ("ťah") alebo záporná ("tlak"), môže byť aj deformácia formula_2 číslo kladné alebo záporné, a teda tak vyjadrovať zväčšenie alebo zmenšenie rozmeru v určitom smere.
Skutočná deformácia.
Často (a to aj v inžinierských výpočtoch) je však namiesto zmluvnej ťažnosti potrebné použiť skutočnú deformáciu. Tá sa počíta nasledovne:
formula_9
Pomocou skutočnej deformácie je napr. definovaný koeficient normálovej anizotrópie. Skutočne deformácie možno na rozdiel od dohovorených jednoducho sčítavať.

</doc>
<doc id="22879" url="https://sk.wikipedia.org/wiki?curid=22879" title="Edsger Dijkstra">
Edsger Dijkstra



</doc>
<doc id="22880" url="https://sk.wikipedia.org/wiki?curid=22880" title="Edsger W. Dijkstra">
Edsger W. Dijkstra



</doc>
<doc id="22881" url="https://sk.wikipedia.org/wiki?curid=22881" title="Dijkstra">
Dijkstra



</doc>
<doc id="22882" url="https://sk.wikipedia.org/wiki?curid=22882" title="Oxid dusičitý">
Oxid dusičitý

Oxid dusičitý (NO2) je žltohnedý, agresívny, jedovatý plyn. V kvapalnej forme pri nižšej teplote je tvorený dimérnymi diamagnetickými molekulami N2O4.
 N2O4 ⇌ 2 NO2
Vlastnosti.
V ovzduší patrí k plynom, ktoré spôsobujú kyslé dažde a smog. Uvoľňuje sa rozkladom kyseliny dusičnej. Je jedným z piatich oxidov dusíka. 
Oxid dusičitý a oxid dusnatý sú medziprodukty pri výrobe kyseliny dusičnej. Jeho molárna hmotnosť je 46.
Rozpúšťaním oxidu dusičitého vo vode vzniká kyselina dusičná:
3 NO2 + H2O → 2 HNO3 + NO
Vplyv na živý organizmus.
Pôsobí dráždivo na sliznice dýchacích ciest a znižuje ich obranyschopnosť proti infekciám. Od istých koncentrácii (ca. od 100 - 200 mg.m-3 počas niekoľkých minút) spôsobuje inhalačné otravy spojené s toxickým opuchom pľúc, ktoré pri ťažkom priebehu môžu byť smrteľné.
Využitie.
Oxidant v raketových palivách.
Kvapalný oxid dusičitý sa používa v bipropelantoch ako okysličovadlo v raketových motoroch, najčastejšie v kombinácii s hydrazínom ako palivom. Zmes hydrazínu s oxidom dusičitým je hypergolická, t. j. reakcia (horenie) sa začína automaticky po zmiešaní oboch zložiek pohonnej látky. Raketové motory pri použití tejto zmesi sú jednoduchšie a spoľahlivejšie, lebo nepotrebujú zapaľovací systém.
Spaľovanie prebieha podľa rovnice:
2N2H4 + N2O4 → 3N2 + 4H2O.
Napriek tomu, že obe zložky horenia sú vysoko toxické, splodiny horenia sú neškodné.

</doc>
<doc id="22883" url="https://sk.wikipedia.org/wiki?curid=22883" title="Messier 14">
Messier 14

Messier 14 alebo M 14 alebo NGC 6402 je guľová hviezdokopa v súhvezdí Hadonos. Od Zeme je vzdialená 30 000 ly a obsahuje 100 000 hviezd. V roku 1938 sa v tejto hviezdokope objavila nova. Vďaka svojej jasnosti 7,6 magnitúdy ju môžeme ľahko pozorovať aj obyčajným ďalekohľadom.

</doc>
<doc id="22884" url="https://sk.wikipedia.org/wiki?curid=22884" title="M14">
M14

M14 môže byť:

</doc>
<doc id="22885" url="https://sk.wikipedia.org/wiki?curid=22885" title="NGC 6402">
NGC 6402



</doc>
<doc id="22886" url="https://sk.wikipedia.org/wiki?curid=22886" title="Edsger Wybe Dijkstra">
Edsger Wybe Dijkstra

Edsger Wybe Dijkstra (* 11. máj 1930, Rotterdam, Holandsko – † 6. august 2002, Nuenen) bol holandský informatik.
Život.
Dijkstra vyštudoval teoretickú fyziku na University of Leiden.
Začiatkom sedemdesiatych rokov pracoval ako výskumník v Burroughs Corporation.
Pracoval v Eindhoven University of Technology v Holandsku a neskôr zastával funkciu Schlumberger Centennial Chair in Computer Sciences na University of Texas v Austine v USA. Odišiel do dôchodku v roku 2000.
Medzi jeho prínosy do informatiky patrí algoritmus hľadania najkratšej cesty, známy aj ako Dijkstrov algoritmus. V roku 1972 dostal Turingovu cenu.
Bol tiež známy svojim zlým mienením o príkaze GOTO pri programovaní, čo vyústilo v roku 1968 do článku Go To je považovaný za škodlivý" , čo bolo považované za veľký krok k všeobecnému zatrateniu príkazu GOTO a jeho efektívne nahradenie riadiacimi štruktúrami ako napr. slučka while. Známy názov dokumentu nebol Dijkstrovou prácou, ale nápadom Niklausa Wirtha, v tom čase redaktora Communications of the ACM. Dijkstra bol známym prívržencom ALGOLu 60 a pracoval v tíme, ktorý implementoval prvý kompilátor tohto jazyka. Dijkstra a Jaap Zonneveld, ktorí spolupracovali na kompilátore sa dohodli, že sa neoholia, kým ho nedokončia. Zonneveld si nakoniec bradu oholil, Dijkstra si ju ponechal do smrti.
Od sedemdesiatych rokov bola v centre záujmu Dijkstru formálna verifikácia. Prevládal názor, že by mal byť najprv napísaný program a potom poskytnutý matematický dôkaz správnosti. Dijkstra namietal, že výsledné dôkazy sú zdĺhavé a ťažkopádne, a že taký dôkaz neposkytuje pohľad na fungovanie algoritmu.
Alternatívnou metódou je "derivácia programu", „vyvíjať program a dôkaz ruku v ruke“. Začne sa matematickou "špecifikáciou", čo by mal program robiť a použijú sa na ňu matematické transformácie, až sa pretaví do programu, ktorý je vykonateľný. Výsledný program je potom "správny podľa konštrukcie". Mnoho z Dijkstrovej neskoršej práce sa týka spôsobov zjednodušenia dôkazu správnosti.
Dijkstra bol známy svojimi priamymi názormi na programovanie a zvykom dôsledného zostavovania rukopisov svojím atramentovým perom. Mnohé z jeho poznámok boli naskenované a sú sprístupnené online (pozri zdroje).
Po dlhom boji s rakovinou zomrel 6. augusta 2002.

</doc>
<doc id="22887" url="https://sk.wikipedia.org/wiki?curid=22887" title="Messier 15">
Messier 15

Messier 15 alebo M 15 alebo NGC 7078 je guľová hviezdokopa nachádzajúca sa v západnej časti súhvezdia Pegas. Je to jedna z najjasnejších guľových hviezdokôp na severnej oblohe. Po NGC 1851 ide o guľovú hviezdokopu s druhým najväčším plošným jasom a jednu z najhustejších hviezdokôp. Je to ale zároveň jedna z našich najvzdialenejších guľových hviezdokôp v našej Galaxii.
História pozorovaní.
M15 objavil Giovanni Domenico Maraldi 7. septembra 1746, ktorý dokázal rozlíšiť aj jednotlivé hviezdy. Messier ju objavil 3. júna 1764 a opísal ju ako hmlovinu bez hviezd. Používal totiž slabší ďalekohľad. John Herschel a Heinrich Louis d’Arrest si všimli asymetrickosť objektu a druhý spomínaný astronóm poznamenal, že hviezdokopa je excentrická, pričom jej stred je posunutý mierne na východ. V roku 1928 spozoroval Francis Gladheim Pease v M15 pomocou spektroskopie planetárnu hmlovinu. Bol to prvý nález planetárnej hmloviny vo hviezdokope. V roku 1974 detegovali v M15 zdroj röntgenového žiarenia, čo viedlo k domnienke, že v jadre hviezdokopy je čierna diera.
Charakteristika.
M15 je od nás vzdialená približne 39 000 ly, vyskytujú sa však aj údaje s nižšími hodnotami (30 000). Hviezdokopa leží v hale Galaxie, inklinácia dráhy je 40° a jeden obeh v prográdnom smere okolo centra Galaxie jej trvá približne 250 miliónov rokov.
Približuje sa k nám rýchlosťou 107 km/s.
Priemer objektu sa odhaduje na 200 svetelných rokov. Aj v určení tejto hodnoty existujú odlišnosti. Hmotnosť celej sústavy sa rovná hmotnosti 450 000 Sĺnk a jej vek sa odhaduje na 12 miliárd rokov. Spektrálny typ hviezdokopy je F3.
Objekty.
Najjasnejšie hviezdy – červené obry – dosahujú magnitúdu 12,6, z čoho vyplýva, že sú 1 000-krát jasnejšie než naše Slnko. Hviezdokopa obsahuje približne milión hviezd a podľa posledných údajov je z nich aspoň 180 premenných a 8 pulzarov, všetko pozostatkov po supernovách. Jedna z premenných hviezd je cefeida typu II. Pulzar PSR 1827+11C je súčasť neutrónovej dvojhviezdy. Vykazuje relativistické efekty. V roku 2001 boli vo hviezdokope objavené dva zdroje röntgenového žiarenia, pravdepodobne pôjde o dvojhviezdny systém s veľkou hmotnosťou.
V jadre guľovej hviezdokopy bola zistená veľká hustota hviezd – miliónkrát vyššia ako v okolí Slnka, čo spočiatku viedlo k domnienke, že v jadre sa musí nachádzať čierna diera s hmotnosťou aspoň 1 000 Sĺnk. Údaje z Hubblovho ďalekohľadu však túto teóriu nepotvrdili a predpokladá sa, že v tomto prípade ide o kolaps jadra – proces, pri ktorom sa ťažšie hviezdy začnú sústreďovať vo veľmi úzkej oblasti centra hviezdokopy a ľahšie sú vytláčané na jej okraj. V Mliečnej ceste existuje ďalších 20 hviezdokôp so skolabovaným jadrom a 8 kandidátov. Z ďalších meraní a výpočtov vyplynulo, že čiernu dieru nemožno definitívne vylúčiť.
Vo hviezdokope bola spektroskopickou metódou objavená planetárna hmlovina PK 65-27.1 (známa aj ako Pease 1) skatalogizovaná v roku 1921 najprv ako hviezda 13,6 magnitúdy. Vo svojom strede obsahuje horúcu mladú hviezdu 15. magnitúdy s povrchovou teplotou 40 000 K a hmotnosťou 0,6 Slnka. Veľkosť hmloviny bola z meraní Hubblovho ďalekohľadu určená na 0,6 ly a jej vek na 4 200 rokov.
Poloha.
Hviezdokopa M15 sa najlepšie pozoruje na jeseň, kedy kulminuje vo večerných hodinách nad južným obzorom. Za veľmi priaznivých podmienok sa dá pozorovať aj voľným okom, avšak len bočným videním. Jej hviezdna veľkosť je 6,2. Nachádza sa pred papuľou koňa, zhruba na predĺženej spojnici hviezd Baham (θ Peg) a Enif (ε Peg), asi 4° severozápadne od druhej spomínanej. Zhruba 20 uhlových minút od jej východného okraja sa nachádza hviezda 6. veľkosti (HD 204862). Hmlovinu Pease 1 nájdeme v severovýchodnej časti hviezdokopy ako objekt približne 14. magnitúdy. Amatérskymi ďalekohľadmi je ju veľmi ťažké zbadať. Dobre ju dokáže zobraziť až 35-centimetrový ďalekohľad.

</doc>
<doc id="22888" url="https://sk.wikipedia.org/wiki?curid=22888" title="M15">
M15



</doc>
<doc id="22889" url="https://sk.wikipedia.org/wiki?curid=22889" title="NGC 7078">
NGC 7078



</doc>
<doc id="22890" url="https://sk.wikipedia.org/wiki?curid=22890" title="Messier 19">
Messier 19

Messier 19 alebo M 19 alebo NGC 6273 je guľová hviezdokopa v súhvezdí Hadonos. Objavil ju Charles Messier v roku 1764. M19 je najsploštenejšia známa guľová hviezdokopa. Jej vzdialenosť od našej Slnečnej sústavy je 28 000 ly, od galaktického stredu je vzdialená len asi 5 200 ly.

</doc>
<doc id="22891" url="https://sk.wikipedia.org/wiki?curid=22891" title="M19">
M19



</doc>
<doc id="22892" url="https://sk.wikipedia.org/wiki?curid=22892" title="NGC 6273">
NGC 6273



</doc>
<doc id="22893" url="https://sk.wikipedia.org/wiki?curid=22893" title="Messier 22">
Messier 22

Messier 22 alebo M 22 alebo NGC 6656 je guľová hviezdokopa v súhvezdí Strelec. Objavil ju Johann Abraham Ihle v roku 1665. M22 je jednou z najbližších guľových hviezdokôp, jej vzdialenosť od Zeme je približne 10 400 ly.

</doc>
<doc id="22894" url="https://sk.wikipedia.org/wiki?curid=22894" title="M22">
M22



</doc>
<doc id="22895" url="https://sk.wikipedia.org/wiki?curid=22895" title="NGC 6656">
NGC 6656



</doc>
<doc id="22896" url="https://sk.wikipedia.org/wiki?curid=22896" title="Π">
Π



</doc>
<doc id="22897" url="https://sk.wikipedia.org/wiki?curid=22897" title="Messier 28">
Messier 28

Messier 28 alebo M 28 alebo NGC 6626 je guľová hviezdokopa v súhvezdí Strelec. Objavil ju Charles Messier v roku 1764. Od Zeme je vzdialená 18 000 až 19 000 ly. V roku 1987 sa M 28 stala v poradí iba druhou guľovou hviezdokopou, v ktorej bol objavený milisekundový pulzar (tou prvou je hviezdokopa M4).

</doc>
<doc id="22898" url="https://sk.wikipedia.org/wiki?curid=22898" title="M28">
M28



</doc>
<doc id="22899" url="https://sk.wikipedia.org/wiki?curid=22899" title="NGC 6626">
NGC 6626



</doc>
<doc id="22900" url="https://sk.wikipedia.org/wiki?curid=22900" title="Messier 30">
Messier 30

Messier 30 alebo M 30 alebo NGC 7099 je guľová hviezdokopa v súhvezdí Kozorožec. 
História pozorovaní.
M30 objavil Charles Messier v roku 1764. V roku 1783 v nej William Herschel podomácky vyrobeným ďalekohľadom dokázal rozlíšiť hviezdy. Od roku 1994 je to často študovaný objekt, pretože jej svietivosť nezodpovedá svietivosti hviezdokôp v jej veku. V roku 2004 v nej boli objavené dva pulzary.
Charakteristika.
Hviezdokopa leží vo vzdialenosti 29 460 ly. Sklon obežnej dráhy voči rovine Galaxie je 50°. Jeden obeh okolo galaktického centra jej trvá 160 miliónov rokov. Počas obehu sa od centra nevzdiali o viac než 25 000 ly a v pericentre sa priblíži na niečo viac než 10 000 ly. Hmotnosť objektu je 300 000 Sĺnk, pričom polovica hmotnosti je koncentrovaná do priestoru tvaru gule s priemerom 17,4 ly. Gravitačné pôsobenie jadra končí vo vzdalenosti 139 ly, kde začína prevažovať gravitačná sila Galaxie. Priemer hviezdokopy sa odhaduje na približne 100 ly, z čoho vyplýva, že jej zdanlivý priemer je 12 uhlových minút. Jej vek sa odhaduje na 12 až 13 miliárd rokov. Približuje sa k nám rýchlosťou 181,9 km/s.
M30 je hviezdokopa s najväčšou koncentráciou tzv. modrých oneskorencov, hviezd, ktoré sú modrejšie a svietivejšie, než by mali byť podľa modelov hviezdnej evolúcie. Práve vďaka nim má centrálna oblasť hviezdokopy modrú farbu. Ako M15 alebo M70 a ďalších takmer 20 hviezdokôp našej Galaxie aj táto hviezdokopa má skolabované jadro, v ktorom sa v porovnaní s inými hviezdokopami nachádza relatívne málo červených obrov. Najjasnejší z nich dosahujú hviezdnu veľkosť 12,1.
M30 obsahuje v sebe 13 premenných hviezd, z ktorých jedna je trpasličia nova, a 2 pulzary s 11 a 13-milisekundovou periódou. Spektrálny typ hviezdokopy je F3.
Poloha.
Najvýhodnejšie obdobie roka na pozorovanie M30 je jeseň, kedy vo večerných hodinách kulminuje nad južným obzorom. Nájdeme ju ako objekt 7,3 magnitúdy asi pol stupňa západne od hviezdy 41 Capricorni, s magnitúdou 5,5 a 6 a pol stupňa východo-juhovýchodne od dzéta Capricorni s magnitúdou 3,7. Asi 7 uhlových minút západne sa nachádza hviezda HD 206034 8. magnitúdy. Pre menšie ďalekohľady zostáva hviezdokopa len hmlistým obláčikom, hviezdy na okrajoch dokáže rozlíšiť až 15-centimetrový ďalekohľad.

</doc>
<doc id="22901" url="https://sk.wikipedia.org/wiki?curid=22901" title="M30">
M30

M30 môže byť:

</doc>
<doc id="22902" url="https://sk.wikipedia.org/wiki?curid=22902" title="Zsolt Simon">
Zsolt Simon

Ing. Zsolt Simon (* 26. august 1970, Rimavská Sobota) je slovenský politik maďarskej národnosti, bývalý poslanec NR SR a minister pôdohospodárstva a rozvoja vidieka Slovenskej republiky. Vo voľbách do NR SR v marci 2012 kandidoval na kandidátke MOST-HÍD na 2. mieste. Od mája 2019 je predsedom strany FÓRUM.
Život.
Zsolt Simon je ženatý a má dvoch synov.
V rokoch 1988 až 1993 študoval mechanizačný odbor na Prevádzkovo-ekonomickej fakulte Vysokej školy zemědělskej v Brne. Po škole bol samostatne hospodáriaci roľník na výmere 1300 ha až v roku 1995 založil firmu "AGROTRADE spol. s r. o.". Od roku 2000 riadil spoločnosť "AGS, s. r. o." a spoluzaložil "Agroobchod-družstvo".
Politická činnosť.
V roku 1999 vstúpil do Strane maďarskej koalície. kde pôsobil ako expert pre poľnohospodárstvo. V druhej vláde Mikuláša Dzurindu bol v rokoch 2002 až 2006 minister pôdohospodárstva. V roku 2009 bol jedným z členov SMK-MKP, ktorí stranu opustili a založili stranu MOST-HÍD.
Od 8. júla 2010 do 4. apríla 2012 bol ministrom pôdohospodárstva a rozvoja vidieka za stranu MOST-HÍD vo vláde Ivety Radičovej. Medzi rokmi 2012-2016 pôsobil v NR SR ako poslanec za MOST-HÍD.
Po voľbách v roku 2016 odišiel z MOSTu-HÍD potom, čo strana uzavrela koalíciu so SMERom-SD. Urobil tak ako jediný poslanec tejto strany. 
Vo februári 2019 založil novú politickú stranu Magyar Fórum – Maďarské fórum (neskôr FÓRUM), ktorá sa vymedzila najmä voči spolupráci Bélu Bugára so stranami SMER-SD a SNS vo vláde. V máji 2019 sa na ustanovujúcom sneme Maďarského fóra stal jeho predsedom.

</doc>
<doc id="22903" url="https://sk.wikipedia.org/wiki?curid=22903" title="NGC 7099">
NGC 7099



</doc>
<doc id="22904" url="https://sk.wikipedia.org/wiki?curid=22904" title="Donald Ervin Knuth">
Donald Ervin Knuth

Donald Ervin Knuth (* 10. január 1938, Milwaukee, Wisconsin, USA) (čínske meno: 高德纳, pinyin: Gāo Dénà) je americký informatik a professor emeritus na Stanfordovej univerzite.
Knuth (vyslovuje sa "Knút" ) je najznámejší ako autor mnohozväzkového diela "The Art of Computer Programming" (Umenie programovania počítačov), jedného z najrešpektovanejších diel na poli informatiky. Prakticky vytvoril disciplínu prísnej analýzy algoritmov, a je autorom mnohých pôvodných príspevkov do niekoľkých odvetví teoretickej informatiky. Je tvorcom sadzacieho systému TEX a systému na návrh fontov METAFONT a priekopníkom dokumentačného programovania (literate programming).
Vzdelanie a akademická činnosť.
Narodil sa v Milwaukee v štáte Wisconsin. Bakalársky a magisterský titul získal v roku 1960 na Case Institute of Technology (dnes známom ako Case Western Reserve University). V roku 1963 si zaslúžil Ph.D. v obore matematika na California Institute of Technology, kde sa stal profesorom a začal pracovať na "The Art of Computer Programming", pôvodne plánovanom ako sedemzväzkové dielo. V roku 1968 publikoval prvý zväzok. V tom istom roku nastúpil na fakultu Stanfordovej univerzity. 
V roku 1971 sa stal držiteľom prvého ocenenia ACM Grace Murray Hopper Award. Získal rôzne ďalšie ocenenia vrátane Turingovej ceny, Národnej medaily za vedu, Medailu Johna von Neumanna a cenu Kyoto. Po dokončení tretieho zväzku série v roku 1976 vyjadril frustráciu nad zastaraným stavom publikačných nástrojov. Strávil čas prácou na fotosadzacom systéme, pričom vytvoril nástroje TeX a METAFONT.
Ako uznanie za jeho príspevky na poli informatiky mu bol v roku 1990 udelený jedinečný akademický titul "Professor of the Art of Computer Programming" (Profesor umenia programovania počítačov), ktorý bol od tej doby revidovaný na "Professor Emeritus of the Art of Computer Programming" (Čestný profesor umenia programovania počítačov).
V roku 1992 sa stal členom francúzskej akadémie vied. V tom istom roku zanechal bežný výskum a výuku na Stanfordovej univerzite, aby mohol dokončiť "The Art of Computer Programming". V roku 2003 bol zvolený za člena Kráľovskej spoločnosti. O rok neskôr boli znovu vydané prvé tri zväzky jeho série. D. Knuth momentálne pracuje na štvrtom zväzku, ktorého úryvky sú pravidelne uverejňované na jeho webstránke. Medzitým dáva niekoľkokrát do roka neformálne prednášky na Stanfordovej univerzite, ktoré nazýva "Poetika o počítačoch" (Computer Musings).
Roku 1996 mu Masarykova univerzita v brne udelila čestný doktorát.
Trivia.
Knuth je programátor známy svojim odborným humorom:
Okrem svojich prác na poli informatiky je Knuth tiež autorom "3:16 Bible Texts Illuminated" (1991), ISBN 0-89579-252-4, v ktorom sa pokúša skúmať Bibliu metódou "stratified random sampling," menovite analýza kapitoly 3, verš 16 každej knihy. Každý verš je sprevádzaný kaligrafickým znakom, ktoré prispeli kaligrafi pod vedením Hermanna Zapfa.
Knuth publikoval svoj prvý "vedecký" článok v školskom magazíne v roku 1957 pod názvom "Systém váh a mier Potrzebie." V ňom definoval základnú jednotku dĺžky ako hrúbku Magazínu MAD #26, a nazval základnú jednotku sily "whatmeworry" ("čomatrápi") Magazín MAD článok kúpil a publikoval ho v júni 1957.
Súkromný život.
Medzi Knuthove hobby patrí hudba, obzvlášť hra na organ. Doma má nainštalovaný píšťalový organ. Knuth však popiera akýkoľvek talent v hraní na tento nástroj instrument. Nepoužíva e-mail, hovorí, že ho používal približne od 1. januára 1975 do 1. januára 1990 a to je na jeden život dosť. Za efektívnejšie považuje odpovedať na korešpondenciu v "dávkovom režime", takže jeden deň každé tri mesiace sa venuje pošte.
Je manželom Jill Knuthovej, ktorá publikovala knihu o liturgii nazvanú "Zástava bez slov" ("Banner without Words"), publikovanú v Resource Publications v roku 1986. Majú dve deti.
"Pozn.: Názvy treba skontrolovať."
Literatúra.
Krátky, neúplný zoznam jeho diel:
Externé odkazy.
 

</doc>
<doc id="22905" url="https://sk.wikipedia.org/wiki?curid=22905" title="Donald Knuth">
Donald Knuth



</doc>
<doc id="22906" url="https://sk.wikipedia.org/wiki?curid=22906" title="Donald E. Knuth">
Donald E. Knuth



</doc>
<doc id="22907" url="https://sk.wikipedia.org/wiki?curid=22907" title="Knuth">
Knuth



</doc>
<doc id="22910" url="https://sk.wikipedia.org/wiki?curid=22910" title="Poznávacia značka (medzinárodná)">
Poznávacia značka (medzinárodná)

Poznávacia značka (staršie názvy: v rokoch 1993-1996: medzinárodná značka, do roku 1993: medzinárodná poznávacia značka – skr. MPZ) je na Slovensku v právnych predpisoch používané označenie pre rozlišovací znak štátu, v ktorom je vozidlo evidované (medzištátny rozlišovací znak) podľa "Viedenského dohovoru o cestnej premávke z 8. 11. 1968 (OSN)" (článok 37, príloha 3). Je to teda značka na identifikáciu (rozlíšenie) štátu, v ktorom je vozidlo evidované.
Napríklad poznávacia značka Slovenska je predpísaná vo vyhláške 9/2009 Z. z. takto: „Poznávacia značka Slovenskej republiky sa skladá z písmen SK čiernej farby vysokých najmenej 8 cm, so šírkou čiar najmenej 1 cm; písmená sú vyhotovené na bielom podklade v tvare elipsy, ktorej vodorovná os je dlhá najmenej 17,5 cm a zvislá os najmenej 11,5 cm. Vzor poznávacej značky Slovenskej republiky je vyobrazený v prílohe č. 20.“
Medzinárodné poznávacie značky boli celosvetovo prvýkrát zavedené v roku 1949. Dovtedy sa používali tiež, neboli však jednotné (ako príklad môžeme uviesť aj používanie značiek v rámci Rakúsko-Uhorska, kde H symbolizovalo Uhorsko, A Rakúsko, B Bosnu a Hercegovinu a Z ostatné krajiny). Ide o písmeno, respektíve dve alebo tri (v niektorých prípadoch aj štyri) písmená, ktoré sú odvodené od názvu krajiny v znení anglického jazyka alebo jazyka danej krajiny. Toto písmeno, resp. tieto písmená sú zobrazené na tabuľke alebo nálepke oválneho tvaru nalepenej na zadnej strane vozidla. V súčasnosti sa tiež rozšírilo zobrazovanie označení priamo na tabuľku evidenčného čísla (napríklad krajiny EÚ, Macedónsko, Ukrajina a iné).

</doc>
<doc id="22913" url="https://sk.wikipedia.org/wiki?curid=22913" title="Problém obedujúcich filozofov">
Problém obedujúcich filozofov

Problém obedujúcich filozofov (dining philosophers problem) je myšlienkový experiment, ktorý sa používa na overenie správnej činnosti správy procesov. Formuloval ho Edsger Dijkstra v roku 1965. Každý operačný systém má správu procesov, čo je vlastne algoritmus, ktorý riadi vznik, zánik a plánovanie procesov (bežiacich programov) v operačnom systéme. 
Opis problému.
Predstavme si okrúhly stôl, na ktorom je po obvode položených 5 tanierov. Medzi každými dvoma taniermi je jedna čínska palička, spolu je ich teda 5. Ďalej si predstavme, že za týmto stolom sedí 5 filozofov, každý za svojím tanierom. Filozof predstavuje nejaký proces. Filozof môže vykonávať dve činnosti - buď obeduje alebo filozofuje. Aby mohol obedovať, musí si zobrať dve čínske paličky. Ak chce filozofovať, nedrží ani jednu paličku.
Keď filozofi (procesy) spolu nekomunikujú alebo komunikujú nesprávne, každý sa môže rozhodnúť, že vezme napríklad ľavú paličku. Teraz chce každý z nich zobrať pravú paličku, no tá je obsadená, takže filozof nemôže ani obedovať, ani filozofovať. Takýto stav sa nazýva uviaznutie (deadlock). Musí buď počkať, kým sa palička uvoľní, alebo paličku položiť a skúsiť to neskôr znova.
Iným kritickým stavom je vyhladovanie (starvation), ktoré nastáva, keď sa filozof nedostane po určitom čase k jedeniu (resp. proces k zdrojom). Nastáva napríklad pri veľmi rýchlych intervaloch jedenia a filozofovania.
Vyhladovanie by mohlo tiež nastať nezávisle od deadlock-u, ak je filozof neschopný získať obidve vidličky počas istého časového úseku. Napríklad môžeme uvažovať pravidlo, že filozof pustí jednu držanú vidličku z ruky za 5 minút od jej odchytenia a čaká ďalších 5 minút na to, aby urobil ďalší pokus najesť sa. Táto schéma eliminuje možnosť deadlock-u (systém sa vždy môže dostať do iného stavu), ale stále trpí problémom livelock-u. Keď totiž všetci filozofi položia naraz vidličky a potom si ich za 5 minút opäť vezmú, situácia sa opakuje, znovu majú po jednej vidličke všetci filozofi.
Nedostatok voľných vidličiek je analógia ku zamykaniu zdieľaných prostriedkov v reálnom počítačovom programovaní, situácia známa, ako súbežnosť. Zamykanie prostriedku je bežná technika, ako zaistiť konzistenciu konkrétneho zdroja v čase. Keď zdroj, s ktorým program pracuje, už je zamknutý iným programom, program čaká dovtedy, pokým nie je odomknutý. Ak niektoré programy vyžadujú zamykanie zdrojov, môže nastať deadlock, závisiac na okolnostiach. Napríklad, jeden program potrebuje dva súbory na spracovanie. Keď dva také programy uzamknú každý jeden z týchto súborov, obidva budú čakať na to, aby ten druhý uvoľnil zdroj, ktorý má k dispozícii, čo sa nikdy nestane.
Vo všeobecnosti je problém obedujúcich filozofov bežný abstraktným problémom používaným na vysvetlenie rozdielnych otázok, ktoré sa objavia v záležitosti vzájomnej výlučnosti, ako hlavnej myšlienky daného problému. Napríklad, ako je vysvetlené aj v prípade deadlock/livelock.
Riešenia.
Riešenie s čašníkom.
Jednoduché riešenie sa dá dosiahnuť zavedením čašníka pri stole. Čašník určí, kto si paličky zoberie, čo v podstate vyrieši problém rozhodovania. Pretože si uvedomuje, ktoré paličky sú použité, je schopný rozhodnúť a zabrániť tak deadlock-u. Nakoľko na stole zostala v prípade 5 filozofov ešte jedna palička, je zrejmé, že nasledovať v jedení bude ten filozof, ktorý sa stal jej dočasným majiteľom. Tomu potom čašník prisúdi paličku, ktorú akurát obsluhuje vedľa sediaci filozof.
Predstavme si, že to funguje nasledovne: Označme si filozofov podľa hodinových ručičiek od A po E. Ak A a C jedia, tak sú použité 4 vidličky. B nemá k dispozícii žiadnu paličku, pokiaľ D a E majú medzi sebou jednu nevyužitú paličku. Povedzme, že D chce jesť. Ak by si filozof túto paličku zobral, môže nastať deadlock. V našom prípade však o tom rozhoduje čašník, ktorý vie, že treba počkať na uvoľnenie ďalšej paličky, aby sa neskôr mohol aspoň jeden filozof naobedovať.
Riešenie s hierarchiou zdrojov.
Ďalšie jednoduché riešenie dostaneme vyhradením čiastočného poradia, alebo hierarchie pre zdroje (v tomto prípade paličky), a zriadením konvencie, že všetky zdroje budú dosahované v určitom poradí a v opačnom poradí uvoľnené. V našom prípade budú zdroje (paličky) číslované od 1 po 5 v nejakom poradí a každý filozof si vždy zoberie najskôr paličku s menším číslom a až potom paličku s väčším číslom. Potom vždy položí najskôr paličku s vyšším číslom, nasledovanú paličkou s menším číslom. Ak teda 5 filozofov simultánne zdvihnú paličku s menším číslom, tak zostane na stole palička s najväčším číslom, takže 5. filozof bude bez paličky. Navyše iba jeden z filozofov bude mať prístup k obom paličkám. Keď doje, položí obe paličky, pričom tú paličku s nižším číslom položí skôr, čo umožní, aby sa najedol filozof sediaci vedľa neho.
Toto riešenie i napriek vyhýbaniu sa deadlock-om nie je veľmi praktické, špeciálne v prípade, ak nepoznáme vopred používanú množinu zdrojov. Napríklad, ak program drží zdroje 3, 5 a potrebuje ešte zdroj 2, musí vypustiť zdroj 5, potom 3, aby mohol požiadať o 2 a opäť požiadať o zdroje 3 a 5 v tomto poradí. Práve preto je tento spôsob veľmi neefektívny.
Chandyho - Misrovo Riešenie.
V roku 1984, K. Mani Chandy a J. Misra navrhli iné riešenie problému obedujúcich filozofov, aby povolili ľubovoľnému počtu programov (očíslovaných P1, ..., Pn) bojovať o ľubovoľný počet zdrojov (očíslovaných R1, ..., Rm). Na rozdiel od Dijkstrovho riešenia, môžu byť tieto označenia ľubovoľné. Teda nejde o naozajstný problém obedujúcich filozofov, pretože vyžaduje ich vzájomné komunikovanie.
Toto riešenie povoľuje veľké množstvo súbežných programov a vyrieši ľubovoľne veľký problém domnievajúc sa, že každé vlákno potrebuje práve jeden zdroj v čase.

</doc>
<doc id="22914" url="https://sk.wikipedia.org/wiki?curid=22914" title="Pavol Prokopovič">
Pavol Prokopovič

Pavol Prokopovič (* 29. jún 1955, Stropkov) je slovenský politik, podpredseda SDKÚ-DS a bývalý minister dopravy, pôšt a telekomunikácií Slovenska. 
Za jeho vlády došlo k masívnemu rušeniu železničných tratí a hromadnému prepúšťaniu železničiarov na Slovensku. Štrajk železničiarov Pavol Prokopovič 24. januára 2003 ostro odsúdil. V ten istý deň zároveň štrajkový výbor prvýkrát rokoval so ZSSK. Podľa ministra výbor štrajk vyhlásil v rozpore s kolektívnou zmluvou a Zákonníkom práce. Odbory však následne vyhlásili, že využili svoje právo štrajku v zmysle ústavy, nie zákona o štrajku, či kolektívnej zmluvy. 
Život.
Pavol Prokopovič je ženatý a má jednu dcéru.

</doc>
<doc id="22916" url="https://sk.wikipedia.org/wiki?curid=22916" title="Proces (priebeh)">
Proces (priebeh)

Proces () je sled prirodzenej alebo zostrojenej postupnosti operácií alebo udalostí, prípadne trvajúcich určitú dobu, zaberajúcich priestor, vyžadujúcich skúmanie alebo obsadzujúcich iné zdroje, ktorý produkuje nejaký výsledok. Proces je možné identifikovať na základe zmien, ktoré vykonáva vo vlastnostiach jedného alebo viacerých objektov, na ktoré vplýva. Porovnaj s projektom. Pozri aj správa procesov, teória hromadnej obsluhy.
Podľa DIN 66 201 je proces pretváranie a/alebo transport hmoty, energie a/alebo informácie.
Príklady.
Proces môžeme charakterizovať ako "jednorazový", "opakujúci sa" alebo "periodický". Jednorazový proces sa vyskytne iba raz. Niekoľko prírodných procesov môžeme považovať za jednorazových. Väčšina prírodných procesov sa opakuje. Procesy opakujúce sa konštantnou rýchlosťou sa považujú za periodické. Čím periodickejší je proces, tým užitočnejší je ako základ pre meranie času. Dulu sú uvedené špecifické príklady procesov:

</doc>
<doc id="22917" url="https://sk.wikipedia.org/wiki?curid=22917" title="Dark Side of the Moon">
Dark Side of the Moon

(The) Dark Side of the Moon je ôsmy štúdiový album britskej rockovej skupiny Pink Floyd. Album dňa 1. marca 1973 na hudobný trh Spojeného kráľovstva vydalo hudobné vydavateľstvo Harvest Records, v Spojených štátoch album vyšiel u značky Capitol. 
Hudobné nápady k albumu sa rozvíjali počas koncertných vystúpení. Vznikol tým konceptuálny album, ktorý v deviatich nahrávkach reagoval na tlaky vznikajúce z ich aktuálneho spôsobu života. Album súčasne reagoval na problémy duševného zdravia, t.j. téme, ku ktorej bola kapela inšpirovaná stavom ich bývalého člena, Syda Barretta, ktorý zo skupiny odišiel v r. 1968. Skladby na albume boli produkované v dvoch nahrávacích blokoch, ktoré prebiehali v rokoch 1972 a 1973 vo vtedajších EMI Studios (teraz Abbey Road Studios) v Londýne.
Skladby albumu sú postavené na nápadoch, ktoré mala kapela archivované z nahrávaní predošlých albumov a tých, ktoré vznikli počas koncertov skupiny Pink Floyd. Postupne z týchto nápadov vypadávali inštrumentálne prístupy, ktoré charakterizovali ich predchádzajúcu, psychedelickú tvorbu. Pri výrobe tohto projektu uplatňovali viacstopové nahrávanie, páskové slučky a analógové syntetizátory. Experimentovali s flexibilnou modulárnou syntézou v zariadeniach EMS VCS 3, či Synthi A. Mnohé inovatívne zvukové prístupy tohto albumu boli realizované vďaka hudobnému technikovi, Alanovi Parsonsovi. Parsons najal aj speváčku Clare Torryovú, ktorá naspievala vokály v skladbe „The Great Gig in the Sky“.
Album "The Dark Side of the Moon" sa sústreďuje na myšlienku šialenstva. Rozvíja aj témy ako je konflikt, chamtivosť, čas, smrť a duševné choroby. Sú na ňom použité útržky monológov, ktoré vznikli po oslovení technikov kapely, ktorí skupinu sprevádzali na koncertoch (tzv. „roadies“), či iných ľudí, ktorí sa v tom čase pohybovali v blízkosti štúdia a spolu s niektorými filozofickými citátmi znejú v nahrávkach. 
Dizajn obalu je založený na jednoduchom vyobrazení spektra, ktoré vzniká po prechode lúča cez prizmu. Navrhol ho dlhoročný spolupracovník kapely Pink Floyd, Storm Thorgerson. Návrh bol odpoveďou na požiadavku klávesáka Richarda Wrighta, ktorý chcel, aby bol dizajn „jednoduchý a odvážny“, aby prezentoval osvetlenie kapely a vystihol témy albumu. Album sprevádzali dva hudobné single: „Money“ a „Us and Them“.
"The Dark Side of the Moon" patrí medzi kritikmi najviac oceňované albumy v histórii populárnej hudby. Je často prezentovaný v profesionálnych zoznamoch najlepších albumov všetkých čias. Priniesol skupine Pink Floyd a všetkým jej štyrom členom medzinárodnú slávu, bohatstvo a uznanie. Album patrí aj medzi komerčné rekordy hudobného priemyslu 70. rokov 20. storočia. V Spojenom kráľovstve bol "The Dark Side of the Moon" 14-krát certifikovaný Platinou. V americkom rebríčku "Billboard" 200 bol tento album celých 981 týždňov. V roku 2013 bol pri ňom registrovaný celosvetový predaj 45 miliónov kópií, čím sa stal najpredávanejším albumom 70. rokov a štvrtým najpredávanejších albumom v histórii. V roku 2012 bolo toto dielo „kultúrne, historicky alebo esteticky významné“ zaradené do národného registru zvukových nahrávok, ktorý je v Spojených štátoch založený Kongresovou knižnicou. V roku 1999 bol "The Dark Side of the Moon" uvedený do siene slávy Grammy a v roku 2003 bol tento album časopisom "Rolling Stone" zaradený na 43. miesto zoznamu 500 najlepších albumov všetkých čias.
Titul "Dark Side of the Moon" ako jeden z mála zahraničných vydala v čase jeho vzniku aj bývalá česko-slovenská gramofónová firma Supraphon.
Pozadie vzniku.
Po vydaní albumu "Meddle" v roku 1971 sa kapela Pink Floyd vybrala na koncertné turné po Spojenom kráľovstve, Japonsku a v decembri po Spojených štátoch. Pri stretnutí v severnom Londýne v dome bubeníka Nicka Masona basgitarista Roger Waters navrhol, že súčasťou turné by mohol byť aj repertoár, ktorý by bol pripravovaným materiálom pre nový štúdiový album. Waters navrhoval koncept albumu, ktorý by sa zaoberal okolnosťami, „privádzajúcich ľudí do šialenstva“. Zamerali pri ňom by sa na tlaky spojené s náročným životným štýlom hudobníkov a na riešenie problémov duševného zdravia, ktoré utrpel ich bývalý člen Syd Barrett. Skupina sa podobným nápadom zaoberala v roku 1969 aj v koncertnom projekte "The Man and The Journey" z roku 1969. V interview pre časopis "Rolling Stone", gitarista David Gilmour hovoril, že v tom čase boli texty príliš nepriame a že by sa v nich mali vyjadrovať konkrétnejšie. 
Skupina Watersov koncept spoločnej témy pre celý album odobrila a tak začali všetci spoločne svojimi nápadmi participovať pri realizácii jeho nového hudobného materiálu. Roger Waters vo svojom malom štúdiu v záhrade na severe Londýna v Islingtone vyprodukoval svoje prvé nápady do formy demonahrávky. Niektoré časti albumu boli prebraté z predtým nepoužitého materiálu: napríklad úvod skladby „Breathe“ pochádza zo skoršieho diela Watersa a Rona Geesina, ktoré bolo skomponované pre soundtrack k filmu "The Body" a základná štruktúra piesne „Us and Them“ bola vybratá z pôvodnej skladby „The Violent Sequence“, ktorú napísal Rick Wright pre soundtrack Antonioniho filmu "Zabriskie Point". Na turné sa kapela pripravovala v priestoroch skladu, ktoré vlastnila skupina Rolling Stones a v budove Rainbow Theatru v parku Finsbury v Londýne. Zakúpili si aj ďalšie vybavenie, ktoré zahŕňalo nové reproduktory, PA systém (systém rozmiestnených verejných rozhlasových ampliónov), 28-stopový mixážny pult so štvorkanálovým kvadrafonickým výstupom a na mieru vyrobené osvetľovacie zariadenie. Deväť ton koncertnej sady bolo vtedy prepravovaných v troch kamiónoch. Bolo by to prvýkrát, čo skupina zobrala na turné vybavenie pre celý album. Pracovný titul albumu, "Dark Side of the Moon", bol skôr narážkou na šialenstvo, t.j. nebol odkazom na astronomické témy o štruktúrach na povrchu Mesiaca. Po zistení, že názov už používala iná skupina, Medicine Head, bol tento dočasne zmenený na "Eclipse". Nový hudobný materiál mal premiéru dňa 20. januára 1972 v koncertnej sále "The Dome" v Brightone a po komerčnom prepade albumu kapely Medicine Head názov svojho projektu skupina Pink Floyd vrátila do pôvodne plánovanej podoby.
Program, ktorý bol vo svojej dobe známy ako "Dark Side of the Moon: A Piece for Assorted Lunatics", bol médiám predstavený dňa 17. februára 1972 v Rainbow Theatre. Bolo to teda viac než rok pred vydaním albumu a tento vtedy ešte len plánovaný projekt mal u kritiky pozitívnu spätnú väzbu. Michael Wale z "The Times" opísal hudbu ako vháňajúcu slzy do očí. Derek Jewell z novín "The Sunday Times" o projekte písal ako o veľmi ambicióznom. Časopis "Melody Maker" bol menej nadšený: písalo sa v ňom o albume ako o projekte s muzikálne skvelými nápadmi, no jeho zvukové efekty vraj nútia premýšľať, či nie ste vo vtáčej klietke londýnskej ZOO. Nasledujúce turné bolo verejnosťou ospevované. Hudobný materiál bol na ňom prezentovaný v rovnakom poradí, v akom bol nakoniec zoradený aj na albume. Rozdiely boli podmienené nedostatkom syntetizátorov v skladbe „On the Run“ a vokály Clare Torryovej z nahrávky „The Great Gig in the Sky“ boli nahradené čítaním z "Biblie".
Dlhé turné, s ktorou kapela Pink Floyd prešla Európu a Severnú Ameriku im dalo príležitosť ladiť kvalitu a rozsah ich vystúpení. Práce na albume boli prerušené koncom februára, kedy skupina odcestovala do Francúzska aby nahrala hudbu k filmu režiséra Barbeta Schroedera "La Vallée" (hudba vyšla na soundtracku "Obscured by Clouds"). Potom koncertovali v Japonsku, v marci sa vrátili do Francúzska, aby dokončili prácu na filme, odohrali ďalšie predstavenia v Severnej Amerike, potom odleteli do Londýna a v máji a v júni pokračovali v nahrávaní. Po ďalších koncertoch v Európe a Severnej Amerike sa kapela 9. januára 1973 vrátila do Londýna aby tam v štúdiu album dokončila.
Koncept albumu.
Album "The Dark Side of the Moon" staval na skúsenostiach, ktoré mala kapela Pink Floyd po svojich predchádzajúcich koncertoch a nahrávaniach. Chýbali na ňom rozsiahle inštrumentálne experimenty, ktoré sa pre Pink Floyd podľa vyjadrenia kritika Davida Frickeho stali po odchode zakladajúceho člena Syda. Barretta v roku 1968 pre skupinu charakteristické. Gilmour, náhrada za Syda Barretta, neskôr nazval tieto inštrumentálne pokusy ako „také psychedelické slíže“. On a Waters sa zhodujú na tom, že album "Meddle" z roku 1971, bol bodom zlomu k tomu, čo bolo neskôr zrealizované na albume "The Dark Side of the Moon" a pokračovalo v nasledujúcich projektoch. Medzi lyrické témy "Odvrátenej strany Mesiaca" patria konflikty, chamtivosť, plynutie času, smrť a šialenstvo, ktoré sčasti bolo inšpirované Barrettovým zhoršujúcim sa duševným stavom. Viacero nahrávok na albume vo svojej kompozícii vychádza z princípov musique concrète.
Každá zo strán vinylového albumu je kontinuálnym hudobným dielom. Päť oficiálnych hudobných častí každej strany reflektuje variabilné stavy v živote človeka: album začína aj končí tlkotom ľudského srdca, vyjadruje skúmanie podstaty ľudskej skúsenosti a podľa autora konceptu, Rogera Watersa aj „empatiu“. 
Skladby „Speak to Me“ a „Breathe“ v jeho úvode spoločne zdôrazňujú všedné a márne prvky života, ktoré sprevádzajú vždy prítomnú hrozbu šialenstva, a dôležitosť žitia vlastného života: „Don't be afraid to care“. Po presunutí scény na letisko, v syntetizátorom poháňanej inštrumentálnej kompozícii „On the Run“, album evokuje stres a úzkosť moderného cestovania, ktorá bola inšpirovaná aj Wrightovým strachom z lietania. Nahrávka „Time“ skúma spôsob, akým môže plynutie času ovládať život človeka a varuje tých, ktorí zostávajú sústredení na všedné veci. Na „Time“ plynule nadväzuje ústup do samoty a stiahnutie sa v reprízovanou verziou skladby „Breathe“. Prvá strana albumu končí oduševnenou metaforou smrti od Ricka Wrighta a vokálnej improvizácie na túto tému od speváčky Clare Torryovej, skladbou „The Great Gig in the Sky“.
Prvá skladba na druhej strane pôvodného vinylového LP albumu, „Money“, sa otvára zvukom pokladníc a cyklicky rýmovaným zvukom cinkajúcich mincí. Pieseň svojim sarkastickým textom a zvukovými efektami fyzicky posúvaných mincí zosmiešňuje chamtivosť a konzumný spôsob života. Skladba „Money“ je komerčne najúspešnejšou skladbou skupiny. Často sa stáva používaným symbolom/ zvučkou svojej témy a je z nej aj inými umelcami nahraných viacero coveverzií. Kompozícia „Us and Them“ je symbolikou emocionálneho konfliktu a využívaním jednoduchých dichotómií na opis osobných vzťahov reflektuje izoláciu v depresiách. Skladba „Any Colour You Like“ („akákoľvek farba, ktorú chcete“) rieši ilúziu voľby, ktorú má človek v spoločnosti. Nasleduje „Brain Damage", pieseň, ktorá sa zameriava na duševné choroby vyplývajúce z povýšenia, zo slávy a z úspechu nad potreby seba samého. Najmä veta „... a ak kapela, v ktorej ste, začne hrať v iných tónoch" odráža duševné zrútenie bývalého kolegu zo skupiny, Syda Barretta. Album končí skladbou „Eclipse“, ktorá sa hlási ku konceptu inakosti a jednoty a zároveň povzbudzuje poslucháča, aby rozpoznal spoločné črty ľudstva.
Nahrávanie.
Album "The Dark Side of the Moon" bol nahrávaný počas asi 60 dní medzi 31. májom 1972 a 9. februárom 1973 vo vtedajších štúdiách EMI (teraz Abbey Road Studios). Na nahrávanie bol kapele Pink Floyd pridelený technik Alan Parsons, ktorý už s nimi spolupracoval pri výrobe ich piateho štúdiového albumu "Atom Heart Mother" (1970). Ďalšie skúsenosti Parsons nabral ako jeden z nahrávacích technikov, ktorí boli pri nakrúcaní albumov "Abbey Road" a "Let It Be" skupiny The Beatles. 
Pri nahrávaní "The Dark Side of the Moon" bolo nahrávacie štúdio a jej zariadenia plnohodnotnou súčasťou nástrojového vybavenia v kompozícii hudby. Štúdio kapele poskytovalo mixovanie na 16-stopové nahrávanie, čím sa násobili ich možnosti, ktorými predtým disponovali pri predchádzajúcich nahrávaniach, kedy mali v štúdiách iba 4 až 8-stopové magnetofóny. Napriek týmto novým kapacitám, museli vytvárať kópie ďalších generácií, ktorými si na páskach uvoľnovali zvukové stopy pre ďalšie nahrávanie. Supervízor pri mixovaní, Chris Thomas, neskôr spomínal, že „Keď mixovali na osem stôp, mali dve alebo tri stopy bicích nástrojov. V závislosti od piesne mohla byť jedna alebo dve stopy pre gitary, ktoré obsahovali sólové a rytmické gitarové party. Jedna stopa bola pre klávesy, jedna stopa pre basovú gitaru a jedna alebo dve stopy boli so zvukovými efektami. S ôsmimi stopami to dobre fungovalo len takto.“
Prvá nahratá skladba albumu "The Dark Side of the Moon" bola 31. mája „Us and Them“, po nej o sedem dní neskôr nasledovala skladba „Money“. Pre skladbu „Money“ mal Waters vyrobenú zvukovú slučku, ktorá bola v neobvyklom 7/4 hudobnom takte, ktorý vzišiel z nahrávky predmetov súvisiacich s peniazmi: mince, ktoré boli hodené do miešacej misy v keramickom štúdiu jeho manželky a ďalší mix zvukových efektov. Zvuky boli neskôr nahraté nanovo, aby sa umožnil zámer kapely môcť produkovať kvadrofónnu verziu albumu. Parsons neskôr vyjadril nespokojnosť s výsledkom tohto mixu, čo pripisoval nedostatku času, ako aj, pre tento účel, nedostatku viacstopých magnetofónov.. Po prvých dvoch skladbách boli nahraté ďalšie: „Time“ a „The Great Gig in the Sky“, po ktorých nasledovala dvojmesačná pauza. Počas nej skupina trávila čas so svojimi rodinami a pripravovala sa na plánované turné po Spojených štátoch. Nahrávanie často prerušovali aj mimo toho: Waters, ako fanúšik Arsenalu FC, a prerušoval ho, aby mohol vidieť svoj tím v zápasoch a kapela sa občas stopla, aby v televízii sledovala "Lietajúci cirkus Montyho Pythona", len Parsons na skladbách usilovne pracoval. Gilmour na to spomína: „...ale keď sme mali u neho už na rováši, tak sme nastúpili.“
Po návrate z USA v januári 1973 členovia kapely nahrali skladby „Brain Damage“, „Eclipse“, „Any Color You Like“ a „On the Run“. Popritom ešte dolaďovali materiál z predchádzajúceho nahrávania. Ku skladbám „Brain Damage“, „Eclipse“ a „Time“ mali k dispozícii štyri vokalistky a do skladieb „Us and Them“ a „Money“ nahral saxofóny štúdiový hudobník Dick Parry. S režisérom Adrianom Mabenom skupina okrem toho natočila ešte štúdiové zábery, ktoré použili pre projekt . Po dokončení nahrávania kapela začala turné po Európe.
Použitie nástrojov.
Album obsahuje metronomické zvukové efekty v skladbe „Speak to Me“ a páskové slučky v úvode nahrávky „Money“. Hrubú verziu nahrávky k „Speak to Me“ vytvoril Nick Mason vo svojom dome ešte predtým, ako ju dokončil v štúdiu. Skladba slúži ako hudobná overtúra a obsahuje prelínanie náznakov iných skladieb z albumu. Klavírny akord, prehrávaný spätne, slúži na rozšírenie efektov, po ktorých bezprostredne nasleduje úvodná skladba „Breathe“. Mason, ktorý oficiálne až tak veľmi často nefiguroval ako priamy autor piesní, bol často zodpovedný za implementáciu a kompozíciu zvukových efektov v nahrávkach kapely Pink Floyd.
Zvukové efekty na „Money“ boli vytvorené spojením Watersových nahrávok: štrngotu mincí, trhania papiera, zvoniacej pokladne a kľučky v tej dobe často používaného mechanického počítacieho stroja. Vznikla tak 7-taktová efektová slučka. Tieto efekty boli neskôr upravené na štyri rôzne zvukové kanály, ktoré v kvadrofónnych verziách albumu evokovali „pohyb v priestore“. Miera zvukových experimentov na albume si občas vyžadovala, aby technici v štúdiu spolu so všetkými štyrmi členmi kapely ovládali fadery/ potenciometre mixážneho pultu súčasne, aby sa dali v niekoľkých skladbách mixovať zložito zostavené viacstopové nahrávky. Bolo to najmä pri nahrávaní skladby „On the Run“.
Popri konvenčnom zložení hudobných nástrojov v rockovej kapele Pink Floyd začlenili do zvuku albumu rôzne zvukové syntetizátory. Skupina experimentovala s EMS VCS 3 na skladbách „Brain Damage“ a „Any Color You Like“ a Synthi A v skladbách „Time“ a „On the Run“. Vymysleli a nahrali aj netradičné zvuky, ako napríklad asistent inžiniera Peter James behal okolo štúdiovej echo komory aby zvukom jeho krokov mohli zvýrazniť záver v nahrávke „On the Run“, mali aj špeciálne upravený basový bubon, ktorý bol urobený tak, aby v úvode a závere albumu, či počas skladieb „Speak to Me“, „On the Run“, „Time“ a „Eclipse“ vedel simulovať tlkot ľudského srdca. Nahrávka na začiatku skladby „Time“ obsahuje rôzne hodiny, ktoré tikajú, potom potom simultánne zvonia a do úvodu hudby sú sprevádzané sériou rototómov. Nahrávky pôvodne vytvoril Parsons ako kvadrafonický test, pre ktorý nahral všetky hodinky v obchode so starožitnosťami. Napriek tomu, že tieto nahrávky pôvodne neboli vytvorené pre album, tento zvukový materiál nakoniec v skladbe použili.
Hlasy na albume.
Niekoľko skladieb, vrátane „Us and Them“ a „Time“ sú ukážkami toho ako dokázali Wright a Gilmour zladiť svoje podobne znejúce hlasy. Alan Parsons využil techniku zdvojovania stôp s nahrávkami gitár, či spevu, čím Gilmourovi umožnil harmonizovať sa so sebou samým. Výrazne sa v nahrávaní využívalo aj ohýbanie zvukov a fázový posun vokálov, či nástrojov, alebo špeciálne triky s echom. Pri nahrávaní bolo využívané posúvanie zvukov medzi kanálmi, najmä v kvadrofónnom mixe „On the Run“, kde zvuk organu Hammond B3 hraný cez kombinovaný zosilňovač a reproduktor, ktorý premieta signál z elektrického alebo elektronického nástroja a upravuje zvuk otáčaním ozvučnice („bubna“) pred reproduktormi, t.j. reproduktor Leslie, vo výslednej fáze evokuje pocit jeho rotovania okolo poslucháča.
Vo Wrightovej kompozícii „The Great Gig in the Sky“ sa prezentuje Clare Torryová, štúdiová speváčka a skladateľka, ktorá bola pravidelne prítomná v štúdiách na Abbey Road. Parsonsovi sa jej hlas páčil, a keď sa kapela rozhodla v nahrávke sólovo použiť ženskú vokalistku, navrhol im jej meno. Členovia kapely jej vysvetlili koncept albumu, no nedokázali jej presne povedať, čo by mala robiť. Gilmour, ktorý mal na starosti ich stretnutie, ju nakoniec len postavil pred mikrofón a požiadal ju, aby sa pokúsila vyjadriť emócie a nezaspievať žiadne slová. V niekoľkých hudobných slučkách, ktoré nahrala v nedeľu večer Clare Torryová, svojim hlasom improvizovala melódiu bez slov a sprevádzala tým Wrightovo emotívne klavírne sólo. Clare bola vnútorne celkom zahanbená svojou bujarosťou v nahrávacej kabíne a chcela sa za to kapele ospravedlniť. Netušila pritom, že kapela bola jej výkonom naopak ohromená. Tieto hudobné slučky boli po úprave použité vo verzii, ktorá sa nachádza na albume. Pritom ona odišla zo štúdia s pocitom, že nič poriadne nestvorila. Všetko si uvedomila až potom, keď si v miestnom obchode s gramofónovými platňami kúpila album a na jeho obale videla medzi účinkujúcimi aj svoje meno. Za svoju prácu dostala vtedy jej štandardný plat za nahrávanie vo výške tridsiatich Libier, čo by v roku 2023 zodpovedalo sume približne 420 Libier . V roku 2004 Clare Torryová zažalovala spoločnosť EMI a kapelu Pink Floyd o 50 % z licenčných poplatkov za napísanie piesne, pričom tvrdila, že jej príspevok k skladbe „The Great Gig in the Sky“ bol dostatočne významný na to, aby sa mohol považovať za spoluautorstvo. Prípad bol za nezverejnenú sumu mimosúdne vyriešený, pričom na všetky kópie nahrávky vydané od roku 2005 pripísali Wrightovi a Torryovej spoločne.
V poslednom týždni nahrávania Roger Waters požiadal zamestnancov a ľudí, ktorí sa nachádzali v tom období v štúdiách na Abbey Road, aby odpovedali na otázky, ktoré im dal vytlačené na kartách. Niektoré z ich odpovedí boli upravené a pridané do konečného mixu albumu. Opýtaní boli umiestnení pred mikrofón v zatemnenom štúdiu 3 a odpovedali na otázky ako „Aká je tvoja obľúbená farba?“ a „Aké je tvoje obľúbené jedlo?“. Po nich sa s otázkami presunuli k témam konceptu nahrávaného album, vrátane šialenstva, násilia a smrti. Dostali otázky ako „Kedy ste boli naposledy násilný?“, po nej bezprostredne nasledovala ďalšia: „Boli ste vtedy v práve?“.
Aj Roger „The Hat“ Manifold, koncertný technik (roadie) skupiny Pink Floyd, pre kapelu nahrával tento konvenčný rozhovor. Waters sa ho spýtal na násilné stretnutie, ktoré mal so šoférom a Manifold mu odvetil „... dal som mu rýchly, krátky, ostrý úder...“ Na Rogerovu otázku o téme smrti odpovedal: že „má názor, že treba žiť pre dnešok a nemyslieť na to, čo bude zajtra..." Iný roadie, Chris Adamson, vyslovil slová, ktoré album otvárajú: „Bol som naštvaný celé (skurvené) roky. Absolútne celé roky. Bolo to cez hranu... Je to z práce s kapelami." 
Koncertný manažér kapely, Peter Watts (otec herečky Naomi Wattsovej), prispel opakovaným šialeným smiechom počas skladieb „Brain Damage“ a „Speak to Me“. Jeho druhá manželka, Patricia "Puddie" Wattsová (teraz Patricia Gleasonová), nahovorila slová o „geezerovi“ (čudákovi), ktorý sa „naháňal za modrinou“, ktoré sa použili počas prechodu medzi „Money“ a „Us and Them“ a slová „Nikdy som nepovedala, že som sa bála zomrieť“, ktoré znejú v polovici „The Great Gig in the Sky“.
Niekoľko odpovedí: „Nebojím sa umierania. Kedykoľvek to bude, nevadí mi to. Prečo by som sa mal báť umierania? Nie je na to dôvod... niekedy odísť musíš“ („I am not frightened of dying. Any time will do, I don't mind. Why should I be frightened of dying? There's no reason for it... you've got to go sometime“), „Viem, že som bol naštvaný, vždy som bol naštvaný, ako väčšina z nás“ („I know I've been mad, I've always been mad, like most of us have“) a záver celého albumu, slová „niet žiadnej odvrátenej strany Mesiaca, v skutočnosti je temnota všade...“ („There is no dark side in the moon really. Matter of fact, it's all dark“) pochádzajú od írskeho vrátnika zo štúdií na Abbey Road, Gerryho O'Driscolla. Parsons k tomu dodal, že tieto slová mali aj pokračovanie. Povedal, že to, čo nepočuť je, že potom ešte O'Driscoll dodal: „Jediná vec, vďaka ktorej Mesiac vyzerá, že svieti, je Slnko.“ no kapela bola príliš nadšená prvou časťou myšlienky, dospeli k názoru, že to pokračovanie myšlienky by ju oslabilo (bolo by antiklimaxom).
Rozhovor pred mikrofónom absolvovali aj Paul a Linda McCartneyovci, no ich odpovede, ktoré „sa snažili byť príliš vtipné“, sa na album nakoniec nepoužili. Spoluhráč z ich kapely Wings, Henry McCullough, na album prispel vetou: „Neviem, bol som vtedy riadne opitý.“
Dokončenie albumu.
Keď boli nahrávacie dni v svojom závere bolo pre finálny mix prizvaný producent Chris Thomas. Ľuďom zo štúdia šlo hlavne o to, aby sa výroby v tejto fáze zúčastnil niekto, kto by jej poskytol svoje „čerstvé uši“. Thomas bol zameraný skôr na hudobnú, ako na technickú stránku nahrávania. Pracoval predtým s producentom The Beatles, Georgeom Martinom a bol známym vtedajšieho manažéra kapely Pink Floyd, Stevea O'Rourkeho. 
Členovia kapely sa sa vraj na tom, ako má vyzerať výsledný mix nezhodovali: Waters a Mason uprednostňovali „suchý“ a „čistý“ mix, ktorý by bol založený na nehudobných prvkoch, naproti tomu Gilmour a Wright boli za jemnejšie a priestrannejšie spájanie hudobných zvukov v ozvenách. Thomas na to neskôr reagoval slovami: „Medzi prítomnými nebol žiadny názorový rozpor. Nespomínam si, že by Roger niekedy povedal, že chce menej ozveny. V reále v štúdiu nikdy neboli žiadne náznaky nezhôd. Bola to veľmi kreatívna atmosféra, v ktorej prevažovala dobrá nálada.“
Napokon aj Thomas aktívne prispel ku kompromisom medzi Watersom a Gilmourom, s ktorými boli obaja vo výsledku spokojní. Jeho prínos bol napríklad v zdokonalení časovania ozvien použitých v nahrávke „Us and Them“ a aktívny bol aj pri nahrávaní skladby „The Great Gig in the Sky“. 
V roku 2006 Waters v jednom rozhovore keď sa ho opýtali, či má pocit, že sa pri nahrávaní splnili jeho predstavy odpovedal: „Keď bol album hotový, vzal som si kópiu na magnetofónovom kotúči so sebou domov a prehral som ho svojej manželke. Ona sa v závere, keď si pásku vypočula, rozplakala. Vtedy som si pomyslel, že toto dielo očividne trafilo tú správnu strunu a celkom ma to potešilo. Ak niečo nové vytvoríte, napríklad novú hudbu a dáte ju vypočuť čerstvým ušiam niekoho iného a on takto reaguje, v tom momente si ako ja pomyslíte: Wow, toto je celkom kompaktné dielo a začnete veriť, že mu budú ľudia rozumieť.“
Obal.
Album bol pôvodnom origináli vydaný v roztvoriteľnom LP obale, ktorý navrhlo grafické štúdio Hipgnosis. Výtvarníkom grafiského návrhu bol George Hardie. V štúdiu Hipgnosis skupine Pink Floyd s kontroverznými výsledkami navrhli vzhľad niekoľkých predchádzajúcich albumov skupiny. Spoločnosť EMI s rozpakmi prijímala návrhy obalov albumov "Atom Heart Mother" a "Obscured by Clouds". Očakávali vtedy, že im budú predložené tradičné dizajny, ktoré obsahovali nápisy a slová. Dizajnéri Storm Thorgerson a Aubrey Powell si túto kritiku mohli dovoliť ignorovať, lebo v podstate ich zamestnávala priamo kapela Pink Floyd. Rick Wright svoju predstavu o dizajne obalu "The Dark Side of the Moon" Wright vyjadril slovami, že by to malo byť niečo „inteligentnejšie, úhľadnejšie, elegantnejšie“ a jednoduché niečo také, „ako je napríklad dizajn obalu bonboniéry Black Magic“.
Inšpiráciou pre dizajn obalu albumu "The Dark Side of the Moon" bola fotografia hranola, cez ktorý sa premietal lúč bieleho svetla a vychádzal z neho vo farbách spektra. Túto fotografiu videl Storm Thorgerson v jednej učebnici fyziky z roku 1963. Ďalšou inšpiráciou bola ilustrácia Alexa Steinweissa, návrhára obalu albumu, k nahrávke Newyorskej filharmónie z roku 1942, na ktorej bol "5. klavírny koncert" od Ludwiga van Beethovena. Na tomto obale sa lúč láme do spektra prechodom cez klavírne krídlo. Návrh pre "The Dark Side of the Moon" finálne graficky vypracoval pracovník štúdia Hipgnosis, George Hardie. Pre dizajn obalu štúdio Hipgnosis ponúkalo na výber sedem verzií, všetci štyria členovia kapely sa zhodli, že najlepším obrázok je s hranolom. „Nikto nemal iný názor,“ hovorí o tom Roger Waters, „všetci sme ukázali na hranol a povedali, že to je ono“.
Návrh zobrazil sklenený hranol rozptyľujúci svetlo do farieb a evokoval tri myšlienky: osvetlenie pódia kapely, texty albumu a Wrightovu požiadavku na „jednoduchý a odvážny“ dizajn. Podľa ďalšieho Watersovho nápadu svetelné spektrum pokračuje cez vnútorný priehyb roztváracieho obalu albumu. Krátko potom ešte bolo v zelenej línii pridané vizuálne grafické vyobrazenie rytmu tlkotu srdca, zvuku, ktorý prechádza celým albumom. Zadná strana obalu albumu obsahuje Thorgersonov návrh ďalšieho hranola, ktorý rekombinuje spektrum svetla, aby bolo možné urobiť atraktívnejšie rozloženie a prezentácia obalu vo výlohách predajní s hudobnými nosičmi. Svetelný pás vychádzajúci z hranola na obale albumu má šesť farieb. Do reálneho zobrazenia úplného spektra mu chýba medzi modrou a fialovou farba indiga. Vo vnútri druhého krídla obalu albumu boli dva plagáty a dve nálepky s pyramídou. Na jednom plagáte boli obrázky koncertujúcej skupiny, prekryté rozloženými písmenami, ktoré v kapitálkach dokopy tvorili názov PINK FLOYD a na druhom bola infračervená fotografia Veľkých pyramíd v Gíze, ktorú vytvorili Powell s Thorgersonom.
Kapela bola pri tomto projekte natoľko spokojná kvalitou Watersových textov, že ich po prvýkrát vytlačila aj na obal albumu.
Vydanie albumu.
Keďže kavadrofonická verzia albumu ešte nebola kompletná, kapela (s výnimkou Wrighta) bojkotovala jeho oficiálnu prezentáciu pre tlačové médiá, ktorá sa konala 27. februára v londýnskom planetáriu. Návštevníkom sa namiesto živých hudobníkov preto predstavilo kvarteto kartónových výrezov postáv členov kapely v životnej veľkosti a stereo mix albumu, ktorý bol odprezentovaný na nekvalitnom ozvučovacom systéme. Napriek tomu možno konštatovať, že tlač bola vo všeobecnosti prezentáciou nadšená; Roy Hollingworth z časopisu "Melody Maker" opísal prvú stranu albumu ako „taký veľký zmätok, že ho bolo ťažké odsledovať“, no pochválil druhú stranu, o ktorej napísal: „Piesne, zvuky, rytmy boli solídne zvládnuté a zvučné. Saxofón v hudbe lietal vzduchom, kapela sa zaskvela, zvuk hudby vytryskol, prevalil sa až kým nezanikol do odvrátenej, temnej strany." Steve Peacock z časopisu "Sounds" napísal: „Je jedno, či ste niekedy v živote počuli hudbu Pink Floyd, album "The Dark Side of the Moon" by som každému z vás bezvýhradne odporučil." Vo svojej recenzii pre časopis "Rolling Stone" v roku 1973 Loyd Grossman označil "Dark Side" za „skvelý album s textúrnym a koncepčným bohatstvom, ktorý poslucháča nielen pozýva, ale vyžaduje aj jeho napojenie“. V knižnej publikácii (1981) Robert Christgau konštatuje, že lyrické nápady albumu stoja na klišé, hudba je okázalá, no označil ho ako „majstrovské dielo gýču“, ktoré môže byť očarujúce takými vrcholmi, akými sú nahraté úryvky reči, Parryho saxofón a štúdiové efekty, ktorými sa vylepšujú Gilmourove gitarové sóla.
Album "The Dark Side of the Moon" vyšiel najprv 1. marca 1973 v USA a potom 16. marca vo Veľkej Británii. Vo chvíli svojho vydania bol okamžitým úspechom v hudobných rebríčkoch Spojeného kráľovstva a v celej Západnej Európe. V nasledujúcom mesiaci mal album zlatú certifikáciu v Spojených štátoch. Počas marca 1973 skupina hrala skladby z albumu ako súčasť svojho turné po USA, vrátane polnočného vystúpenia, ktoré sa konalo dňa 17. marca pred v Radio City Music Hall v New Yorku, a kapela na ňom hrala pred šesťtisícovým publikom. Album sa 28. apríla 1973 dostal na prvé miesto vtedajšieho rebríčka "Billboard" Top LPs &amp; Tape a bol taký úspešný, že sa skupina o dva mesiace neskôr vrátila do USA a turné si zopakovala.
Hudobný vydavateľ.
Úspešnosť v prvých rokoch existencie kapely Pink Floyd na hudobnom trhu v USA sa z väčšej časti pripisuje pracovnému nasadeniu americkej nahrávacej spoločnosti Capitol Records. Jej novovymenovaný predseda Bhaskar Menon spustil opatrenia, ktorými chcel zvrátiť relatívne slabé predaje predchádzajúceho štúdiového albumu skupiny "Meddle" z roku 1971. Medzitým skupina a manažér O'Rourke, ktorí boli s Capitolom nespokojní, tajne rokovali s prezidentom CBS Clivom Davisom o novej zmluve so spoločnosťou Columbia Records. Album "The Dark Side of the Moon" bol posledným, ktorý boli Pink Floyd povinní vydať pred formálnym podpísaním novej zmluvy. Menonovo nadšenie pre nový album bolo také, že začal s obrovskou propagačnou reklamnou kampaňou, ktorá obsahovala skrátené verzie skladieb „Us and Them“ a „Time“, ktoré boli vhodné pre rádio.
V niektorých krajinách, najmä v Spjenom kráľovstve, Pink Floyd, nevydali žiadny singel od „Point Me at the Sky“ z roku 1968. Ďalším od tejto doby bol až singel „Money“, ktorý vyšiel 7. mája s „Any Color You Like“ na strane B a v júli 1973 bol na 13 priečke v americkom rebríčku "Billboard" Hot 100. V jednom z rozhovorov z roku 1975 Paul McCartney poznamenal, že návrh na vydanie singlu dal výkonný riaditeľ Capitolu Al Coury, ktorý sa mu v tom čase aj chválil, že aký predaj z tohto nápadu dosiahli. Do rozhlasových staníc bola zaslaná obojstranná propagačná verzia singla s bielym štítkom s mono a stereo mixom. Mono strana mala zo skladby odstránené slovo „bullshit“, pričom na jej mieste zostalo slovo „bull“, avšak stereo strana si zachovala necenzurovanú verziu nahrávky. Tento hudobný nosič bol následne stiahnutý. Do rádií následne poslali cenzurovanú stereo verziu s poznámkou pre diskdžokejov, aby prvú necenzurovanú kópiu zlikvidovali. Dňa 4. februára 1974 vyšiel dvojitý A-singel s „Time“ na jednej strane a „Us and Them“ na strane opačnej.. Menonove snahy o obnovenie zmluvy s kapelou Pink Floyd však boli napokon márne. Začiatkom roku 1974 kapela podpísala zmluvu s Columbiou, s ktoru dostali zálohu milión Dolárov. V Británii a v Európe skupinu Pink Floyd aj naďalej zastupoval vydavateľ Harvest Records.
Predaj albumu.
Album "The Dark Side of the Moon" sa nachádza v Zozname najpredávanejších albumov všetkých čias a je v prvej 25-ke zoznamu najpredávanejších albumov v Spojených štátoch. Napriek tomu, že na vrchole rebríčka USA sa tento album udržal iba týždeň, v rebríčku albumov "Billboard 200" bol počas 736 nepretržite po sebe nasledujúcich týždňov (od 17. marca 1973 do 16. júla 1988). Z týchto prvých 736 zaradených týždňov mal album v rebríčku Billboard 200 dve po sebe idúce série: 84 týždňov (od 17. marca 1973 do 19. októbra 1974) a 593 týždňov (od 18. decembra 1976 do 23. apríla 1988).. Poslednýkrát sa v rebríčku "Billboard 200" album "The Dark Side of the Moon" objavil počas spustenia v týždni končiacom sa 8. októbra 1988, teda v jeho 741. týždni v rebríčku. V rebríčkoch Billboardu po uvedení rebríčka Top Pop Catalog Albums sa jeho edícia z 25. mája 1991 objavila znovu a táto verzia v ňom figurovala aj o desať rokov neskôr. Album dosiahol prvé miesto v rebríčku aj potom ako bola v roku 2003 vydaná jeho hybridná CD/SACD edícia a v USA sa z nej predalo 800 000 kópií. V týždni od 5. mája 2006 dosiahol album "The Dark Side of the Moon" v rebríčkoch "Billboard 200" a Pop Catalog spolu 1 716 týždňov..
Po zmene metodológie rebríčka v roku 2009, ktorá umožnila zaradenie titulov z katalógu do rebríčka "Billboard 200", sa "The Dark Side of the Moon" 12. decembra toho roku vrátil na svoj 742. týždeň do rebríčka na 189. miesto. Odvtedy sa sporadicky objavuje v rebríčku "Billboard 200", k máju 2023 to bolo s celkovým súčtom 981 týždňov. Cez „Pomalý týždeň“ sa z albumu predá 8 000 až 9 000 kópií. V apríli sa 2013 od roku 1991, keď Nielsen SoundScan začal pre "Billboard" sledovať predaj, sa z albumu predalo v USA 9 502 000 kópií. Odhaduje sa, že jeden zo štrnástich ľudí v USA vo veku do 50 rokov vlastní alebo vlastnil kópiu tohto albumu.
Album "The Dark Side of the Moon" vyšiel ešte predtým ako v roku 1976 Recording Industry Association of America (RIAA) zavedla platinovú certifikáciu. Preto bol tento album až do roku 1990 držiteľom iba certifikácie zlatej. Dňa 16. februára 1990 bol album certifikovaný platinou 11-krát. a 4. júna 1998 ho RIAA certifikovala album platinou 15-krát, čo znamená v Spojených štátoch predaj pätnásť miliónov nosičov. To z neho robí najpredávanejšie dielo skupiny Pink Floyd. Ďalší rekrodný album kapely, "The Wall", je 23-krát platinový, ale je dvojalbum to znamená, že jeho predaj sa prepočítava na 11,5 mil. Úspešnosť singlu „Money“ je porovnateľná so singlom „Time“ a obidva sú úpešné aj v rádiových vysielaniach. Podľa Nielsen Broadcast Data Systems v USA sa za rok končiaci 20. aprílom 2005 hrala pieseň „Time“ 13 723-krát a pieseň „Money“ 13 731-krát. V roku 2017 bol vo Veľkej Británii "The Dark Side of the Moon" siedmym najpredávanejším albumom všetkých čias a najpredávanejším albumom, ktorý sa nikdy nedostal na prvé miesto rebríčkov. Ako jeden z tzv. blockbusterov (diel, ktoré nasmerovali záujem verejnosti produkt) v histórii rozmachu predaja LP albumov medzi 60. rokmi 20. storočia až rokom 2000, album "The Dark Side of the Moon" veľmi výrazne ovplyvnil výnos nahrávacieho priemyslu 70. rokov. V roku 2013 zdroje z tohto odvetvia hudobného priemyslu uviedli, že celosvetový predaj albumu "The Dark Side of the Moon" dosiahol celkovo približne 45 milónov kópií..
V roku 1993 David Gilmour pripísal úspech albumu kombinácii hudby, textov a obalu: „Všetka hudba predtým nemávala výraznú textovú pointu. Táto bola jasná a stručná.“ Nick Mason povedal, že keď dokončili album, členovia kapely Pink Floyd boli presvedčení, že je to ich doteraz najlepšie dielo, no aj tak boli prekvapení jeho komerčným úspechom. Povedal, že to nie je len o tom mať nápad a materiál pre dobrý album, ale aj o tom, byť v správnom čase na správnom mieste.
Reedície a remastrované verzie.
V roku 1979 vyšiel album "The Dark Side of the Moon" na remastrovanej LP platni, ktorú nahralo audiofilské nahrávacie štúdio Mobile Fidelity Sound Lab, v apríli April 1988 vyšiel tento album na ich ultradiskovom zlatom CD formáte. 
Album na remastrovanom CD v júni 1983 vydali EMI a Harvest Records pre Japonsko a v auguste 1984 tento album vo verzii na CD vyšiel v Európe a v Spojených štátoch. V roku 1992 bol album "The Dark Side of the Moon" súčasťou remastrovaného boxsetu "Shine On". Táto verzia bola v nasledujúcom roku znovu vydaná na 20. výročie v krabicovej edícii s pohľadnicami a s návrhom obalu od Thorgersona. V niektorých vydaniach je po „Eclipse“ počas záverečného tlkotu srdca slabo počuteľná orchestrálna verzia skladby „Ticket to Ride“ od skupiny Beatles.
Mix priestorového zvuku 5.1 k 30. výročiu.
Kvadraofonický mix, ktorý spracoval Alan Parsons si firma EMI síce objednala, no skupinou Pink Floyd schválená nebola, lebo Parsons nebol s jeho výsledkom spokojný. K 30. výročiu albumu bola v roku 2003 vydaná aktualizovaná priestorová verzia albumu. Skupina sa rozhodla nepoužiť Parsonsov kvadrofónny mix a namiesto toho nechala Jamesa Guthrieho vyprodukovať nový 5.1 kanálový mix priestorového zvuku vo formáte SACD. Guthrie s kapelou Pink Floyd spolupracoval od ich jedenásteho albumu, "The Wall". Pred reedíciou "The Dark Side of the Moon" pracoval na priestorových verziách albumu DVD-Video "The Wall" a Watersovho koncertného albumu vo verzii pre SACD. V roku 2003 Parsons čiastočne vyjadril sklamanie z Guthrieho mixu SACD, pričom naznačil, že bol „možno až príliš podobný s pôvodným mixom“, no vo všeobecnosti sa o ňom vydril s uznaním. Vydanie k 30. výročiu získalo v roku 2003 štyri ceny Surround Music Awards, a predalo sa z neho viac ako 800 000 kópií. 
Obrázok na obale albumu edície k 30. výročiu vytvoril tím dizajnérov vrátane Storma Thorgersona. Obraz je fotografiou na mieru vyrobenej vitráže, postavenej tak, aby rozmermi a proporciami zodpovedala pôvodnému hranolovému dizajnu "The Dark Side of the Moon". Namiesto nepriehľadných farieb originálu bolo použité priehľadné sklo, ktoré držia pásiky olova. Myšlienka je odvodená od „pocitu čistoty v kvalite zvuku, keďže ide o priestorový zvuk 5.1...“ Obraz bol vytvorený z túžby byť „rovnaký, ale odlišný, takže dizajn bol jasne "DSotM", stále rozpoznateľný. hranolový dizajn, ale bol iný a teda nový“.
Neskoršie reedície.
Album "The Dark Side of the Moon" v roku 2003 vyšiel na 180-gramovej vinylovej platni, ktorej mastering vyrobil Kevin Gray z AcousTech Mastering. Táto edícia obsahovala mierne odlišné verzie plagátov a nálepiek, ktoré boli dodané s pôvodným vinylovým vydaním, spolu s novým plagátom venovaným k 30. výročiu. 
V roku 2007 bol album zaradený do kolekcie "Oh, by the Way", ktorá je venovaná k 40. výročiu založenia kapely Pink Floyd a na iTunes Store bola vydaná verzia bez DRM. V roku 2011 bol album vydaný znovu, obsahoval remastrovanú verziu s rôznymi ďalšími materiálmi. 
V roku 2023 skupina Pink Floyd oznámila naplánované vydanie boxsetu "The Dark Side of the Moon 50th Anniversary", vrátane novej remastrovanej edície albumu, mixov priestorového zvuku (vrátane nového mixu Dolby Atmos), fotoknihy spolu s vinylovým LP "The Dark Side of the Moon Live at Wembley 1974".
Význam.
Podľa Richarda Wrighta paradoxom bolo, že album bol síce komerčne úspešným, no oni ho po technickej stránke vlastne vyrábali rovnakým spôsobom, ako všetky ostané. Počas jeho výroby ani netušili, že by mal mať až tak veľmi významný komerčný úspech, ale stalo sa. Vedeli len to, že oproti predošlým albumom je "The Dark Side of the Moon" viacej melodický a že má svoj ucelený koncept. Hudba na albume sa ľahšie počúvala a najaté diečatá, vokalistky, mu dali komerčnejší nádych. Ich predošlé hudobné nahrávky týmto až tak výrazne nevynikali.
Úspech albumu "The Dark Side of the Moon" nakoniec priniesol bohatstvo všetkým štyrom členom kapely: Richard Wright a Roger Waters kúpili veľké vidiecke sídla a Nick Mason sa stal zberateľom luxusných automobilov. Nejaké prostriedky zo zisku z albumu boli investované aj do výroby komédie "Monty Python a Svätý Grál". Technik nahrávania albumu, Alan Parsons, bol nominovaný na cenu Grammy za najlepšie technicky upravený album s neklasickou hudbou a začal vlastnú úspešnú hudobnú kariéru ako hudobník so svojim zoskupením The Alan Parsons Project. Napriek tomu, že Waters s Gilmourom radi bagatelizovali jeho príspevok k úspechu albumu, Mason si jeho úlohu cenil.. V roku 2003 Parsons poznamenal: „Myslím, že všetci cítili, že sa to, že sa mi podarilo ďalšiu svoju kariéru postaviť na projekte "Dark Side of the Moon", zakladá na pravde. Ale stále sa občas preberiem, frustrovaný z toho, že štyria ľudia na albume zarobili nehorázne milióny a veľa ďalších ľudí, ktorí sa na nahrávaní posdieľali tiež tí už veru nie.“ Pôvodný plat Alana Parsonsa bol 35 Libier za jeden nahrávací týždeň, čo by bolo po inflačnom prepočte pre rok 2021 asi 500 Libier.
Súčasťou odkazu albumu "The Dark Side of the Moon" pre hudobnú históriu je jeho vplyv na modernú hudbu a na hudobníkov, ktorí cover verzie jeho skladieb. Často sa považuje za kľúčový bod v histórii rockovej hudby. Niekedy je napríklad porovnávaný s albumom "OK Computer", ktorý v roku 1997, t.j. až v ďalšej generácii hudobníkov nahrala kapela Radiohead.
V knihe o klasickom rocku z roku 2018 Steven Hyden spomína, ako vo svojich tínedžerských rokoch dospel k záveru, že "The Dark Side of the Moon" a "Led Zeppelin IV" boli dva najvýznamnejšie albumy tohto žánru. Predstavovali vízie „zahŕňajúce dva póly túžby tínedžerov. ". Mali podobnosť v tom, že obal albumu a vnútorný umelecké prvky nevyzdvihujú potrebu prezentovať obrázky kapiel v prospech „nevyspytateľnej ikonografie bez akéhokoľvek hmatateľného významu (ktorý vždy dávala hudbe zabalenej vo vnútri)“. Ale zatiaľ čo Led Zeppelin sa pozerali smerom von, smerom k „dobýjaniu sveta“ a boli v tom čase známi svojimi poburujúcimi sexuálnymi vyčíňaniami na turné, Pink Floyd sa pozerali dovnútra, smerom k „prekonaniu vašich vlastných problémov“. V roku 2013 Kongresová knižnica vybrala album "The Dark Side of the Moon" do úschovy v Národnom registri záznamov Spojených štátov ako „kultúrne, historicky alebo esteticky významné“ dedičstvo.
Umiestnenia v historických hodnoteniach.
Album "The Dark Side of the Moo"n je aj v priebehu rokov, respektíve desaťročí, často hodnotený v profesionálnych rebríčkoch najlepších albumov. V roku 1987 ho časopis "Rolling Stone" zaradil na 35. miesto zoznamu najlepších albumov za posledných 20 rokov. Časpis "Rolling Stone" tento album dal aj v rokoch 2003 a 2012 na 43. miesto zoznamu 500 najlepších albumov všetkých čias, a v roku 2020 bol zo všetkých albumov skupiny Pink Floyd najvyššie na 55. mieste. Rešpektované časopisy s kultúrnym zameraním, "Rolling Stone" a "Q", označili zhodne "The Dark Side of the Moon" za najlepší album progresívneho rocku.
V roku 2006 diváci Australian Broadcasting Corporation zvolili "The Dark Side of the Moon" za svoj najobľúbenejší album. Čitatelia týždenníka "NME" v roku 2006 zvolili tento album ako ôsmy najlepší album všetkých čias. V roku 2009 aj poslucháči stanice Planet Rock zvolili "The Dark Side of the Moo"n za najlepší album všetkých čias. Album je aj číslom dva v zozname albumov „Definitive 200“, ktorý vytvorila Národná asociácia obchodníkov s hudobnými médiami, ktorí ocenili hlavne „umeleckú formu albumu“.. V roku 2006 sa umiestnil na 29. mieste v zozname „50 albumov, ktoré zmenili hudbu“ v novinách "The Observer" a na 37. mieste v zozname „100 najlepších albumov všetkých čias“ v novinách "The Guardian", kde v roku 1997 zaň hlasovala porota umelcov a hudobných kritikov. V roku 2014 ho čitatelia časopisu "Rhythm" zvolili na siedmy najvplyvnejší album progresívnych bubeníkov. V rebríčku knihy "1000 najlepších albumov všetkých čias" 3. vydanie (2000) Colina Larkina bol "The Dark Side of the Moon" zvolený za číslo 9.
Obal albumu bol tiež chválený kritikmi a poslucháčmi, pričom VH1 ho vyhlasuje za štvrtý najlepší dizajn hudobného albumu v histórii.
Coververzie, hudobné pocty a sample z albumu.
Zo skladieb, či z celého albumu "The Dark Side of the Moon" vzniklo aj po rokoch mnoho jeho cover verzií, ktoré často transformovali hudobný materiál jeho obsahu do ďalších hudobných žánrov. Projekt "Return to the Dark Side of the Moon: A Tribute to Pink Floyd", vydaný v roku 2006, je cover verziou celého albumu "The Dark Side of the Moon", na ktorej sa podieľali mená ako Adrian Belew, Tommy Shaw, Dweezil Zappa (syn Franka Zappu) a Rick Wakeman. V roku 2000 kapela The Squirrels vydali "The Not So Bright Side of the Moon", ktorý je tiež coververzia celého albumu "The Dark Side of the Moon". Newyorské zoskupenie Easy Star All-Stars, hrajúce v štýle dub music vydalo v roku 2003 žánrovú coververziu tohto albumu pod názvom "Dub Side of the Moon", v roku 2010 sa posunuli ďalej a vydali ďalšiu verziu pod názvom "Dubber Side of the Moon". Účelové zoskupenie Voices on the Dark Side vydalo svoju kompletnú, a cappella verziu albumu pod názvom "Dark Side of the Moon a Cappella". Bluegrassová skupina Poor Man's Whisky často hráva album v bluegrassovom štýle a toto svoje dielo nazýva "Dark Side of the Moonshine". V roku 2003 vyšla verzia albumu pre sláčikové kvarteto. V roku 2009 The Flaming Lips spolu s Stardeath and White Dwarfs vydali skladbu po skladbe kompletne prerobený album. Hosťujúcimi hudobníkmi pri jeho nahrávaní boli aj Henry Rollins a Merrill Beth Niskerová (známa ako Peaches).
Album naživo ako celok zahralo niekoľko významných hudobných umelcov a množstvo interpretov používa v svojich skladbách hudobné sample z albumu "The Dark Side of the Moon". Jam-rocková skupina Phish predviedla poloimprovizovanú verziu celého albumu ako súčasť svojej show vo West Valley City v Utahu, ktorá sa konala dňa 2. novembra 1998. Progresívna metalová superskupina Dream Theater má za sebou dve koncertné coververzie albumu "The Dark Side of the Moon." Americká speváčka Mary Fahl v máji 2011 vydala album "From the Dark Side of the Moon", ktorý je v jej štýle prespievaná verzia tohto albumu. Spevácke zoskupenie Milli Vanilli použilo sampel zo skladby skupiny Pink Floyd „Money“ do ich nahrávky s rovnakým názvom. Sampel zo skladby „Money“ má aj americká hip-hopová tanečná skupina Marky Mark and the Funky Bunch na ich albume "Music for the People".
Mýtus o "The Wizard of Oz".
V 90. rokoch bolo zistené, že pri prehrávaní albumu "The Dark Side of the Moon" spolu s filmom "Čarodejník z krajiny Oz" z roku 1939 boli momenty zdanlivej synchrónosti a bolo skonštatované, že je to tak spravené zámerne. Medzi takéto momenty patrí napríklad to ako Dorotka, začína bežať počas textu „nikto ti nepovedal, kedy máš bežať“, ktorý sa nachádza v skladbe „Time“, či keď balansuje na plote v podobe lana, počas verša „balansuje na najväčšej vlne“ v nahrávke „Breathe“ z albumu "The Dark Side of the Moon". Zhoda s obsahom albumu je aj vo chvíli, keď Dorotka priloží ucho k hrudi Plechového muža a na albume je v tejto časovej zhode počuť jeho záverečný tlkot srdca. 
Parson a členovia Pink Floyd v tomto zmysle popreli akúkoľvek spojitosť, pričom Parsons to nazval „úplnou náložou vyplachovania očí... Ak si pustíte akúkoľvek hudobnú nahrávku s programom v televízii, ktorá má vypnutý zvuk, môžete natrafiť na veci, ktoré naoko môžu takto fungovať“. Gilmour to odmietol ako produkt „nejakého človeka, ktorý má priveľa času“, zatiaľ čo Waters to otvorenejšie označil za „bullshit“. Mason tiež odmietol tento mýtus a dodal, že album bol založený na zvuku hudby. 
"The Dark Side of the Moon Redux".
Pri príležitosti 50. výročia albumu "The Dark Side of the Moon" nahral Roger Waters jeho verziu nazvanú "The Dark Side of the Moon Redux", ktorá vyšla 6. októbra 2023. Album vznikol bez spolupráce ďalších členov Pink Floyd a obsahuje sekcie hovoreného slova a viac downbeatových aranžmánov bez gitarových sól. Waters povedal, že chce „hudobne a duchovne pozdvihnúť srdce a spiritualitu albumu“. Povedal tiež, že tento nový album má byť vnímaný z pohľadu staršieho muža, keďže „nie je dosť ľudí, ktorí rozpoznali, o čom to je a na čo bol v čase vzniku zameraný“.
História/ priebeh vydaní originálu.
Album The Dark Side of the Moon na svete vyšiel oficiálne v 1255 verziách (r.2023). Originálna prvá verzia tohto albumu bola v publikačných termínoch nasledovná:

</doc>
<doc id="22918" url="https://sk.wikipedia.org/wiki?curid=22918" title="Dark Side Of The Moon">
Dark Side Of The Moon



</doc>
<doc id="22919" url="https://sk.wikipedia.org/wiki?curid=22919" title="Alderney">
Alderney

Alderney (po francúzsky: Aurigny) je najsevernejší ostrov Normanských ostrovov. 
Žije tu približne 2 400 obyvateľov. Politicky patrí do Bailiwicku Guernsey.

</doc>
<doc id="22921" url="https://sk.wikipedia.org/wiki?curid=22921" title="László Gyurovszky">
László Gyurovszky

Ing. László Gyurovszky (* 30. september 1959, Šaľa) je slovenský politik, bývalý poslanec NR SR a Nitrianskeho samosprávneho kraja, bývalý minister výstavby a regionálneho rozvoja.
Život.
László Gyurovszky je ženatý a má päť detí.

</doc>
<doc id="22922" url="https://sk.wikipedia.org/wiki?curid=22922" title="Medzinárodné označenia vozidiel">
Medzinárodné označenia vozidiel



</doc>
<doc id="22923" url="https://sk.wikipedia.org/wiki?curid=22923" title="Edgar Rice Burroughs">
Edgar Rice Burroughs

Edgar Rice Burroughs (* 1. september 1875, Chicago – † 19. marec 1950, Encino, Kalifornia) bol , najznámejší vďaka postave Tarzana, hrdinu z džungle, ktorú vytvoril, hoci tvoril diela mnohých žánrov.
Životopis.
Burroughs sa narodil 1. septembra 1875 ako syn obchodníka. Vzdelával sa postupne v niekoľkých miestnych školách a počas Chicagskej epidémie chrípky strávil pol roka na ranči svojho brata na Raft River v Idaho. Najskôr navštevoval Phillipsovu akadémiu v Andoveri a potom Michiganskú vojenskú akadémiu. Vyštudoval v roku 1895, no neurobil prijímacie skúšky na West Point. Skončil ako vojak v Siedmej kavalérii v Arizone. Potom, ako mu diagnostikovali problémy so srdcom, čo znamenalo, že ho nemohli povýšiť na dôstojníka, bol v roku 1897 prepustený.
Nasledovala reťaz zdanlivo nesúvisiacich krátkych zamestnaní. Potom, ako skočilo obdobie, kedy sa potĺkal hľadajúc prácu a pracoval na ranči v Idaho našiel Burroughs prácu vo firme svojho otca v roku 1899. V roku 1900 sa jeho ženou stala Emma Centennia Hulbert. V roku 1904 opustil prácu a našiel si menej pravidelnú prácu, najskôr v Idaho, ale čoskoro opäť v Chicagu.
V roku 1911, po siedmich rokoch malých výplat, pracoval ako predajca strúhadiel na ceruzky a začal písať beletriu. Medzitým sa mu narodili dve deti, Joan a Hulbert. V tomto období mal hojnosť voľného času a začal čítať mnohé „pulp fiction“ časopisy a tvrdil:
„…ak by boli ľudia platení za písanie takého odpadu ako som čítal v niektorých z tých magazínov, bol by som schopný písať poviedky, ktoré by boli rovnaký odpad. V skutočnosti, hoci som nikdy nenapísal poviedku, s určitosťou môžem povedať, že by som mohol písať rovnako zábavné poviedky a pravdepodobne oveľa viac, ak by náhodou tieto časopisy niekto čítal.“
Zacielil svoju prácu na pulpové magazíny, ktoré boli vtedy v obehu, jeho prvý príbeh „Pod mesiacmi Marsu“ a vyšiel na pokračovanie pod pseudonymom „Norman Bean“ v magazíne "All-Story" v roku 1912 a vyniesol Burroughsovi 400 USD.
Burroughs čoskoro začal písať na plný úväzok a medzitým, čo „Pod mesiacmi Marsu“ skončil, napísal dva romány, medzi ktorými bol "Tarzan z rodu opíc", publikovaný od októbra 1912, ktorý sa stal jeho najúspešnejšou prácou. V roku 1913 privítali Burroughs a Emma ich tretie a posledné dieťa, Johna Colemana.
Burroughs tiež písal populárne sci-fi/fantasy príbehy, kde vystupovali pozemskí dobrodruhovia prenesení na iné planéty (Barsoom, Burroughsove vymyslené meno pre Mars a Amtor – Venuša), stratené ostrovy a dovnútra dutej Zeme v príbehoch "Pellucidar", ako aj Westerny a historické romance. Popri All-Story boli mnohé jeho príbehy publikované v „The Argosy Magazine“.
Tarzan bol po jeho predstavení kultúrnou senzáciou. Burroughs bol rozhodnutý vyťažiť z Tarzanovej popularity každým možným spôsobom. Plánoval ho využiť v niekoľkých médiách vrátane komiksu, filmov a tovaru. Experti z odboru ho pred tým varovali, tvrdiac, že rôzne médiá by si vzájomne konkurovali. Burroughs neposlúchol a dokázal, že nemali pravdu — verejnosť chcela Tarzana v akejkoľvek forme, tak im ho ponúkol. Tarzan zostáva jednou z najúspešnejších vymyslených postáv dodnes a je kultúrnou ikonou.
V roku 1923 založil Burroughs vlastnú spoločnosť, Edgar Rice Burroughs, Inc., a v tridsiatych rokoch začal tlačiť vlastné knihy. V roku 1934 sa rozviedol s Emmou a v roku 1935 sa oženil s bývalou herečkou Florence Gilbert Dearholtovou, exmanželkou svojho priateľa, Ashtona Dearholta, čím adoptoval ich dve deti. Rozviedli sa v roku 1942. V čase útoku na Pearl Harbor sídlil na Havaji a napriek tomu, že bol šesťdesiatnik, prežil konflikt ako korešpondent. Zomrel v Encino v Kalifornii 19. marca 1950. Napísal takmer sedemdesiat románov.
Mesto Tarzana v Kalifornii bolo pomenované po Tarzanovi. V roku 1919 kúpil Burroughs veľký ranč na sever od Los Angeles v Kalifornii, ktorý pomenoval „Tarzana“. Občania komunity, roztrúsení v okolí ranča, hlasovali o prijatí mena, keď ich mesto bolo v roku 1928 začlenené.
Kráter Burroughs na Marse je pomenovaný ako pocta Burroughsovi.

</doc>
<doc id="22924" url="https://sk.wikipedia.org/wiki?curid=22924" title="Edgar Burroughs">
Edgar Burroughs



</doc>
<doc id="22925" url="https://sk.wikipedia.org/wiki?curid=22925" title="Edgar R. Burroughs">
Edgar R. Burroughs



</doc>
<doc id="22926" url="https://sk.wikipedia.org/wiki?curid=22926" title="Burroughs">
Burroughs

Burroughs môže byť:

</doc>
<doc id="22947" url="https://sk.wikipedia.org/wiki?curid=22947" title="Brasília">
Brasília



</doc>
<doc id="22948" url="https://sk.wikipedia.org/wiki?curid=22948" title="Umelé jazyky">
Umelé jazyky



</doc>
<doc id="22950" url="https://sk.wikipedia.org/wiki?curid=22950" title="Vyvíjaný jazyk">
Vyvíjaný jazyk



</doc>
<doc id="22951" url="https://sk.wikipedia.org/wiki?curid=22951" title="Modelový jazyk">
Modelový jazyk



</doc>
<doc id="22952" url="https://sk.wikipedia.org/wiki?curid=22952" title="Plánovaný jazyk">
Plánovaný jazyk



</doc>
<doc id="22953" url="https://sk.wikipedia.org/wiki?curid=22953" title="Konštruovaný jazyk">
Konštruovaný jazyk



</doc>
<doc id="22955" url="https://sk.wikipedia.org/wiki?curid=22955" title="Pi">
Pi

Pi alebo PI môže byť:

</doc>
<doc id="22957" url="https://sk.wikipedia.org/wiki?curid=22957" title="Pí">
Pí

Pí alebo aj Π či π môže byť:

</doc>
<doc id="22962" url="https://sk.wikipedia.org/wiki?curid=22962" title="Teória relativity">
Teória relativity

Pojem Teória relativity Alberta Einsteina zahŕňa dvojicu fyzikálnych teórií: špeciálna teória relativity a všeobecná teória relativity. Tieto teórie boli zostavené, aby vysvetlili fakt, že elektromagnetické vlny nepodliehajú Newtonovským pohybovým zákonom. Bolo dokázané, že sa pohybujú konštantnou rýchlosťou, nezávisle od pohybu pozorovateľa. Základnou myšlienkou je, že dvaja pozorovatelia, ktorí sú vo vzájomnom pohybe, odmerajú odlišné časové a priestorové intervaly tých istých udalostí, ale fyzikálna podstata pozorovaného javu bude pre oboch rovnaká.
Historicko-filozofické vplyvy.
Pre väčšinu ľudí, ktorým bola newtonovská fyzika so svojimi priamkami a pravými uhlami dokonale zrozumiteľná, sa relativita stala len neurčitým zdrojom znepokojenia. Chápali ju tak, že absolútny čas a absolútna dĺžka už ((9-10)) neplatia, že pohyb je krivočiary. V kozmickom dianí odrazu prestala existovať istota. 'Doba sa vymkla z kĺbov,' poznamenal kedysi smutne Hamlet. Teraz to bolo tak, ako keby sa zemská os vymkla z ložísk a Zem sa potácala vesmírom bez uznávaných meradiel a pravidiel. Začiatkom dvadsiatych rokov sa po prvý raz medzi obyčajnými ľuďmi objavil názor, že niet nijakých absolútnych hodnôt. A že to platí nielen o čase a priestore, ale aj o dobre a zle a vedení a vôbec o všetkých hodnotách. Relativita sa začala omylom - a možno osudovo - zamieňať za relativizmus. Toto nepochopenie verejnosti neskľučovalo nikoho viac než samotného Einsteina.
Pozri aj.
Podrobné spracovanie sa nachádza v článkoch:

</doc>
<doc id="22963" url="https://sk.wikipedia.org/wiki?curid=22963" title="Proces (informatika)">
Proces (informatika)

V informatike je proces bežiaca inštancia programu vrátane všetkých hodnôt premenných a stavu. Multitasking operačného systému prepína medzi procesmi, čím vzniká dojem súčasného behu viacerých procesov, hoci v skutočnosti je vo všeobecnosti možné vykonávať iba jeden proces v jednom jadre CPU.
Neformálne povedané, proces je úloha, ktorú vykonáva počítač, často súčasne s inými. Mnohé procesy môžu existovať súčasne, pričom sa striedajú pri využívaní CPU.
Vo vnorených operačných systémoch sa procesy často nazývajú "úlohy". Zmysel "procesu" je „niečo spotrebúvajúce čas“, na rozdiel od pamäte, „čo spotrebúva miesto“.
Už uvedený opis sa vzťahuje na procesy spravované operačným systémom ako aj na procesy definované v teórii procesov.
V prvom prípade udržiava operačný systém procesy oddelené a alokuje zdroje, ktoré požadujú, takže je menej pravdepodobné, že medzi nimi nastanú konflikty, čo by mohlo spôsobiť zlyhanie systému. Operačný systém tiež poskytuje mechanizmy komunikácie medzi procesmi, aby bola umožnená komunikácia bezpečným a predvídateľným spôsobom.
Vo všeobecnosti, proces operačného systému pozostáva z týchto častí:
Posledná položka, stav procesora súvisí s každým z vlákien procesu v operačných systémoch s multithreadingom.
Na tejto úrovni programovania sú registre zdrojom najnižšej úrovne a hodnoty programu musia byť načítané z pamäte do registrov, ktoré sa najprv znulujú a potom nastavia. Tieto kroky sa vykonávajú rýchlosťou hodinového cyklu CPU a závisia na architektúre procesora.
Ak je úloha odložená, môže byť odswapovaná na disk, v rovnakom stave ako existovala vo virtuálnej pamäti, kde sú bloky pamäte v skutočnosti na disku a nie vo fyzickej pamäti.

</doc>
<doc id="22967" url="https://sk.wikipedia.org/wiki?curid=22967" title="Kolapsar">
Kolapsar



</doc>
<doc id="22969" url="https://sk.wikipedia.org/wiki?curid=22969" title="Reggae">
Reggae

Reggae (vysl. "rege") je hudobný žáner ktorý vznikol na Jamajke v 60. rokoch 20. storočia. Napriek tomu, že sa niekedy používa na označenie širšieho spektra jamajskej hudby, slovo reggae pôvodne označovalo jasne vyhranený hudobný štýl, ktorý vznikol ako následovnik ska a najmä rocksteady.
Z rytmického hľadiska je reggae charakteristické prízvukom na neprízvučné doby – druhá a štvrtá doba každého taktu, pričom rytmická gitara zdôrazňuje aj tretiu dobu, prípadne drží akord z druhej doby až do štvrtej. Reggae býva pomalšie ako ska, no rýchlejšie ako rocksteady a ako oba tieto žánre používa gitarovú techniku skanking. Práve tempo a špecificky hraná tretia doba tvoria, spolu s odlišným spôsobom hrania basov, hlavný rozdiel medzi reggae a rocksteady.
Etymológia.
Z etymologického hľadiska je pôvod slova "reggae" nejasný. Slovník jamajskej angličtiny z 1969 indexuje reggae ako "nedávno zavedené hláskovanie pre rege", pričom rege-rege je jamajský výraz pre handry, ale aj hádku. Reggae sa ako hudobný pojem prvýkrát objavil v rocksteady pesničke "Do the Reggay" od The Maytals z 1968. Na prvé použitie tohoto termínu si nárokuje vtedajší líder skupiny Toots Hibbert, ktorý ho ako prvý použil v súvislosti s týmto druhom hudby, už dlhšie predtým však bol používaný na Jamajke, hlavne v Kingstone ako meno pre pomalší tanec, či určitý štýl rocksteady. Samotné slovo reggae má byť pritom odvodené z jamajského "streggae", čo je jednak výraz pre prostitútku, ako aj výraz pre zle oblečené dievča.
Reggae hudobnik Derrick Morgan tvrdil, že pojem reggae vznikol pri nahrávaní jeho skladby "Fat Man", kde zvuk klávesov a gitary vydával zvuk podobný tomuto slovu. Tento pojem začal ako prvý používať producent Bunny Lee.

</doc>
<doc id="22972" url="https://sk.wikipedia.org/wiki?curid=22972" title="Les">
Les

Les je spoločenstvo organizmov žijúcich v lesnej pôde - stromov, bylín, húb, živočíchov a mikroorganizmov, ktoré žijú vo vzájomných vzťahoch.
Definície.
Termín les má viacero podobných definícií:
Význam lesov.
Lesy majú ekologický význam, sú súčasťou krajiny, majú hospodársky význam a sú dôležité pre zdravie a pohodu človeka.
Lesy upravujú teplotu aj vlhkosť krajiny. Pod stromami je vždy o niekoľko stupňov chladnejšie. (Zatiaľ nie je známy taký materiál, ktorý by pri danej hmotnosti odviedol toľko tepla ako živý strom). Korene stromov spevňujú pôdu, čo je dôležité najmä na brehoch riek, alebo strmých svahoch hôr, kde spomaľujú eróziu. Stromy sú veľkí producenti kyslíka a zo vzduchu naopak odbúravajú hromadiaci sa oxid uhličitý, ktorý potrebujú na proces fotosyntézy. Les tiež zachytáva prachové častice a podieľa sa na odstraňovaní niektorých škodlivých látok zo vzduchu.
Lesy sú domovom mnohých rastlín a živočíchov, ktorým poskytujú úkryt a potravu. Tie sú súčasťou potravinového reťazca. V lese je vysoká druhová biodiverzita.
Lesy majú aj značný hospodársky význam, kde okrem ich možnosti využitia pre turistiku a oddych, umožňujú ťažbu dreva.
Faktory ovplyvňujúce les.
Les a lesné organizmy sú priamo alebo nepriamo ovplyvnené fyzikálnymi a chemickými vlastnosťami pôdotvornej horniny, modeláciou, orientáciou a sklonom svahov, hĺbkou, výživnosťou a vlhkosťou pôdy a vlastnosťami prízemnej vrstvy ovzdušia. Na vrcholkoch pahorkov a hôr rastliny trpia nedostatkom živín, vody a bývajú poškodzované vetrom alebo ľadovými námrazami. Pôda je kamenistejšia a klíma drsnejšia. Preto majú tu rastúce stromy nižší vzrast, pokrivené kmene a voľnejší korunový závoj oproti porastom v nižších polohách, na svahoch a v dolinách. Prejavuje sa to tiež v zastúpení lesných živočíchov a v ich dennej aktivite. Tento jav sa nazýva "vrcholový fenomén". 
V nížinách rastú pre zmenu najvyššie a najmohutnejšie stromy a bohaté vysokobylinné spoločenstvá. Deje sa to však len v prípade, že pôda údolia nie je dlhodobo zamokrená, pretože korene rastlín v tomto type pôdy nemôžu dýchať a teda nevynikajú ani vzrastom, ani druhovou variabilitou. Mimoriadne vlhké počasie môže spôsobiť, že sa pôda presýti vodou a v dôsledku toho sa celý svah aj s lesom zosunie do údolia. Z hľadiska teploty je pre les najvýhodnejší južný svah s 30° sklonom. Na týchto ideálnych svahoch môžu rásť napríklad teplomilné duby v lokalitách, v ktorých inak prevažujú jedle a buky.
Kolobeh živín v lese.
Život lesa závisí aj od zdrojov stavebných látok a stopových prvkov, ktoré rastliny čerpajú vo forme vodných roztokov. Na základe toho sa vyvinula určitá organizácia koreňov. V najvyššej, na živiny najbohatšej vrstve hrubej 5-20 cm je horné koreňové poschodie. Nachádza sa tu až 80 % všetkých živých koreňov. Pod ním je stredné koreňové poschodie a napokon spodné koreňové poschodie, ktoré môže siahať až po hladinu spodnej vody. 
Živiny z rozložených tiel odumretých rastlín a živočíchov sa vracajú do pôdy. Rozklad odumretých lesných stromov trvá niekoľko desiatok rokov. Veľmi staré stromy so slabnúcimi fyziologickými dejmi napádajú parazitické huby a hmyz už zaživa a urýchľujú ich zánik. Kolobeh látok a tok energie ovplyvňujú parazitické a saprofytické huby a baktérie. Ak rozkladači nestíhajú odumretú hmotu spracovávať, les sa postupne mení na rašelinový.
Na výžive stromov sa zväčša zúčastňujú niektoré druhy húb, ktoré označujeme ako mykorízne. Ich mycéliá pôsobia na povrchu alebo vo vnútri koreňov a uľahčujú uvoľňovanie a transport živín z pôdneho prostredia do cievnych zväzkov stromov. Strom zase poskytuje hube energeticky bohaté cukry. 
Stromy a ostatné zelené rastliny sú výrobcovia organickej hmoty alebo producenti. Pomocou energie slnečného svetla premieňajú minerálne látky prostredia, hlavne vodu a oxid uhličitý na organické látky. V zapojenom lese býva pre producentov často problém nedostatok svetla. Naň sú adaptované poschodovitým usporiadaním listov, konárov a kmeňov. Lepšiemu využitiu svetla, ale aj ďalších zdrojov pomáha druhová rozmanitosť porastu. Na okrajoch lesa sa vyvíja vegetácia tzv. lesných plášťov, ktoré tvoria svetlomilné a rýchlorastúce rastliny využívajúce bočné svetlo.
Rastlinami sa živia spotrebitelia alebo konzumenti. Ku konzumentom patria aj mäsožravce živiace sa inými živočíchmi. Lesné bylinožravce bývajú často adaptované na rôzne časti rastlín, napr. korene, lyko, drevo, listy, semená a pod.
Rozdelenie lesov podľa charakteru.
Tradičné delenie lesov na listnaté a ihličnaté nie je príliš vhodné, pretože ihlica stromu je tiež list. Ani rozdelenie na opadavé lesy a neopadavé lesy nevyhovuje, pretože všetky listy stromov (vrátane ihlíc) v určitých cykloch opadávajú.
Celospoločenské funkcie lesa.
Výraz celospoločenské funkcie lesa bol začiatkom 21.storočia nahradený výrazmi ako lesné ekosystémové služby, ekosystémové služby lesa. Ekosystémové služby (ES), ktoré poskytujú lesy, zahŕňajú benefity lesov vo vzťahu k ochrane biodiverzity, vody, ľudskému bytiu, či prispôsobeniu a zmierneniu klimatických zmien. Problematike zahrňujúcej riešenie ekosystémových služieb lesa s ohľadom ich optimálneho využívania, platieb, atď. sa začína venovať veľká pozornosť nielen na európskej ale aj národnej úrovni napríklad aj realizáciou vedecko-výskumných projektov podporovaných aj slovenskou agentúrou APVV.
Výskyt a stav na Slovensku.
Podľa Katalógu biotopov Slovenska ide o základnú formačnú skupinu Ls Lesy. Skladá sa z nasledujúcich klasifikačných či priamo mapovacích jednotiek i podjednotiek:

</doc>
<doc id="22973" url="https://sk.wikipedia.org/wiki?curid=22973" title="B. M. Gessen">
B. M. Gessen



</doc>
<doc id="22976" url="https://sk.wikipedia.org/wiki?curid=22976" title="Han Solo">
Han Solo

Han Solo je fiktívna postava zo Star Wars. Pašerák pre gang Jabba Hutta neskôr povstalecký generál. Rasou bol koreliánec.
Život pred Star Wars.
Han Solo pôvodne študoval za dôstojníka na imperiálnej akadémii. Patril k desiatim najlepším študentom. Ale hnusil sa mu rasizmus, ktorý tu vládol a preto pomohol Chewbaccovi. Za to bol ale z akadémie s hanbou prepustený a musel sa pretĺkať ako vedel. Chewbacca mu bol vďačný, a preto ho neopustil. Hanovi sa to spočiatku nepáčilo a chcel sa Chewieho zbaviť, ale potom si na neho zvykol a už nevedeli byť jeden bez druhého. 
Do vojny proti Impériu sa zaplietol tak, že potreboval súrne vysokú finančnú sumu, aby vyplatil dlh Jabbovi Huttovi. Preto zobral Luka a Obi-Wana na Alderaan. Tu bol ale malý problém: Alderaan už nebol. Tak ich odviezol ďalej na Yavin IV, kde mali rebeli základňu. Tam zobral peniaze za ich prevoz a pobral sa svojou cestou. Potom sa však vrátil a zachránil Lukovi život a pomohol mu zničiť Hviezdu smrti.
Star Wars.
Takto sa pridal k rebelom. Potom si spolu s nimi užil mnoho trampôt aj s jeho hviezdnou loďou Milenium falcon (raz ho aj zamrazili do karbonitu) až do zničenia druhej hviezdy smrti. Ožení sa s Princeznou Leiou a neskôr majú spolu syna Bena Sola (Kylo Ren). V epizóde VII je zabitý svojím vlastným synom Benom, ktorý sa pridal na temnú stranu sily.
Život po Star Wars.
Po obnovení Republiky sa oženil s princeznou Leiou. Mali jedno dieťa:

</doc>
<doc id="22977" url="https://sk.wikipedia.org/wiki?curid=22977" title="Neologizmus">
Neologizmus

Neologizmus je novoutvorené slovo alebo slovné spojenie na pomenovanie nového javu. Neologizmy vznikajú najmä pre potreby náučného resp. odborného štýlu, kde sa začleňujú do terminológie príslušného vedného odboru.
Neologizmy vznikajú predovšetkým prebraním z cudzieho jazyka (pozri internacionalizácia jazyka; napr. "kybernetika") alebo polysémiou, pri ktorej známe slovo priberie nový význam (napr. "hlava" – "hlava valca"). V umeleckom štýle sú vytvárané autormi ako prostriedky na ozvláštnenie či aktualizáciu výrazových prvkov diela. Ide teda o expresívne varianty synonymického radu (pozri poetizmus).

</doc>
<doc id="22978" url="https://sk.wikipedia.org/wiki?curid=22978" title="Yavin IV">
Yavin IV

Yavin IV je fiktívny mesiac planéty Yavin (plynový obor) zo sveta Star Wars.
Domov prvého sitha Exara Kuhna, ktorý vyzabíjal jeho obyvateľov Massassiov. Po tých ostali záhadné kamenné stavby.
Odohrala sa tu aj prvá veľka bitka medzi impériom a rebelmi pri ktorej bola zničená "Death Star".

</doc>
<doc id="22995" url="https://sk.wikipedia.org/wiki?curid=22995" title="Sith">
Sith

 "Sithi je aj názov fiktívnej rasy v ságe "Spomienka, žiaľ a Tŕň" spisovateľa Tada Williamsa".
Sith je kult temnej strany sily vo fiktívnom vesmíre Hviezdnych vojen.
Úvod.
"Cítiš to? Cítiš tú temnú silu? Ona je tá pravá! Jediná vec, pre ktorú treba žiť!"
- Darth Bane
Sithský rád, nabitý útočnou energiou temnej strany, bol založený takmer pred 2000 rokmi odpadlíckym rytierom Jedi, ktorý zneužil silu vo svoj prospech. Zocelení no aj pokrivení temnou stranou sily, bojovali Sithovia medzi sebou o moc a vplyv, až kým po mnohých súbojoch prežil len jediný: Darth Bane. Aby obmedzil bratovražedné boje, zreorganizoval Bane Sithský rád a stanovil, že ho naďalej budú tvoriť vždy len dve osoby. Sithovia celý život vyčkávali na vhodnú príležitosť k zvrhnutiu Jediov a uchvátenie vlády nad Galaxiou. Sithia používali k ustanoveniu svojej misli vety sithského kodexu . Tieto vety hovorili majstrovia svojím učedníkom a tý zase svojím
Keď sa s niekým nedá vyjsť,
na rade je nenávisť.
Týmto heslom sa Sithovia riadili po celé tisícročia...

</doc>
<doc id="23009" url="https://sk.wikipedia.org/wiki?curid=23009" title="Mersennovo prvočíslo">
Mersennovo prvočíslo

Mersennovo prvočíslo alebo Mersennovo číslo je prvočíslo ktoré sa dá zapísať v tvare formula_1, kde formula_2 je prvočíslo. Príkladom Mersenovho prvočísla je číslo 3 pretože je to prvočíslo a navyše formula_3. Prvých 10 Mersennovych prvočísel tvorí postupnosť:
3, 7, 31, 127, 8 191, 131 071, 524 287, 2 147 483 647, 2 305 843 009 213 693 951, 618 970 019 642 690 137 449 562 111, ...
V súčasnosti (október 2024) je známych 52 Mersennových prvočísel. Zatiaľ najväčšie známe Mersennovo prvočíslo má viac ako 41 miliónov cifier a bolo objavené 12. októbra 2024.
Prípustné hodnoty "p".
Nutnou podmienkou k tomu, aby bolo formula_4 prvočíslom je prvočíselnosť samotného formula_2. Totiž, ak je formula_2 zložené číslo, dá sa vyjadriť v tvare formula_7 kde formula_8 sú prirodzené čísla rôzne od 1. Navyše platí vzťah
formula_9
z ktorého vyplýva, že formula_4 je tiež zložené číslo. Preto môže byť formula_4 prvočíslom len v tom prípade, ak je prvočíslom aj formula_2.
To ale neznamená, že ak je formula_2 prvočíslom, je ním aj formula_4. Najmenším príkladom je formula_15.

</doc>
<doc id="23011" url="https://sk.wikipedia.org/wiki?curid=23011" title="Svetové dedičstvo UNESCO">
Svetové dedičstvo UNESCO

Lokalita Svetové dedičstvo UNESCO je špecifická lokalita, ktorá bola navrhnutá, ako kandidát medzinárodného programu svetového dedičstva spravovaného UNESCO.
Cieľom programu je katalogizovať a zachovať kultúrne a prírodné miesta mimoriadneho významu ako spoločné dedičstvo ľudstva. Vybrané lokality môžu po splnení určitých podmienok získať prostriedky z Fondu svetového dedičstva. Program bol založený na základe Dohody o ochrane svetového kultúrneho a prírodného dedičstva prijatej na konferencii UNESCO 16. novembra 1972 , ktorá sa uskutočnila v Paríži.
Zoznam obsahuje 1007 lokalít, z toho 779 kultúrnych, 197 prírodných a 31 zmiešaných lokalít nachádzajúcich sa v 161 štátoch (stav v roku 2014).
Definícia lokality.
Kultúrne Dedičstvo.
Definícia lokality kultúrneho dedičstva zahŕňa:
Prírodné dedičstvo.
Prírodné dedičstva zahŕňa:
Kritériá výberu.
Pôvodne boli kritériá pre zápis do Zoznamu rozdelené do dvoch kategórií podľa toho, či išlo o kultúrnu – kritériá (i) až (vi), alebo prírodnú pamiatku – kritériá (i) až (iv). Neskôr Výbor svetového dedičstva rozhodol, že tieto kritériá sa zlúčia. Výnimočná hodnota sa lokalite prisudzuje vtedy, ak spĺňa jedno alebo viacero z týchto kritérií:

</doc>
<doc id="23016" url="https://sk.wikipedia.org/wiki?curid=23016" title="Havran (český vrch)">
Havran (český vrch)

Havran () je najvyšší vrchol strednej časti Českého lesa. 
Nachádza sa v blízkosti česko-bavorskej štátnej hranice, približne na juhozápad od obce Skláře. Na vrchole je kovová vojenská rozhľadňa z ktorej je dobrý rozhľad po celej strednej časti Českého lesa. Vstup na túto starú rozhľadňu je iba na vlastné riziko.

</doc>
<doc id="23017" url="https://sk.wikipedia.org/wiki?curid=23017" title="Rieka">
Rieka

Rieka môže byť :
Charakteristika.
Voda rieky pochádza z atmosférických zrážok alebo prameňov. Rieka je bežný spôsob, ako sa zrážky dostávajú do mora alebo väčšieho vodného telesa ako jazero, čo ich robí súčasťou prírodného kolobehu vody.
Menšie prítoky riek sa nazývajú potoky. 
Splavné rieky sú dôležité pre obchodnú alebo rekreačnú plavbu, t.j. vodnú dopravu a lodnú prepravu. Na riekach sa budujú hate alebo priehrady s hydroelektrárňami, ako aj nádrže na zachytenie povodňových vôd, na zavodňovanie a rekreačné využitie.
Merané údaje.
Štatistické údaje bežne uvádzané pri riekach:
Tok.
Rieka tečie po naklonenom dne koryta, pričom na niektorých miestach voľne padá - jednorazovo alebo po stupňoch (vodopád, prah). Rýchlosť prúdu sa pohybuje medzi niekoľko cm/s až 6 – /s. Tok je najrýchlejší v prúdnici, čo je línia spájajúca najhlbšie miesta rieky.
Tok rieky môžeme rozdeliť na tri časti podľa príkrosti spádovej krivky riečneho koryta a geomorfologického rázu doliny:
Na strednom a hlavne dolnom toku s malou rýchlosťou vodného prúdu vznikajú vplyvom bočnej erózie meandre (riečne zákruty).
Sediment unášaný riekou sa delí na časť, ktorá je vlečená po dne - tzv. splaveniny, a časť nesenú v suspenzii - tzv. plaveniny.

</doc>
<doc id="23028" url="https://sk.wikipedia.org/wiki?curid=23028" title="Vojak">
Vojak

Vojak je všeobecne príslušník ozbrojených síl (vojska), najmä pozemného vojska a námornej pechoty, bez rozdielu hodnosti. Rozlišuje sa vojak v činnej službe a vojak mimo činnú službu ("vojak v zálohe"). Vojak ako ozbrojená osoba v uniforme jedného z bojujúcich štátov je subjektom práva ochrany vojnových zajatcov.
Pojmom "vojak" sa zároveň pomenúva najnižšia vojenská hodnosť. Členovia nepravidelných organizovaných ozbrojených skupín angažovaných v ozbrojených konfliktoch nie sú zvyčajne označovaní ako vojaci, ale v závislosti od charakteru skupiny ako partizáni, povstalci, rebeli alebo teroristi.
Dejiny.
Na území dnešného Slovenska bola prvá stála armáda založená počas existencie Habsburskej monarchie v roku 1715. V roku 1804 začal platiť konskripčný zákon a odvodové predpisy. V roku 1868 bola zavedená vojenská povinnosť pre všetkých zbraneschopných mužov. V čase mieru sa počet vojakov v prezenčnej službe znižoval a skracovaný bol aj ich výcvik. Prísnejší výber brancov mal potom za následok, že väčšie množstvo mladých mužov bolo označených za nespôsobilých napr. ako živiteľov rodiny.
Vstup do vojska.
Civilisti sa stávajú príslušníkmi ozbrojených síl na základe štátneho nariadenia alebo dobrovoľne. V prvom uvedenom prípade tak môže nastať pre zákonom stanovenú brannú povinnosť, kedy občan (obvykle len muži) po dovŕšení určitého veku a pokiaľ sa u neho nepreukáže neschopnosť zúčastniť sa pre nevyhovujúci zdravotný stav, podlieha povinnosti odvodu k vojsku. Branná povinnosť môže byť vyhlásená aj dôsledkom vojenského ohrozenia štátu.
Väčšina rozvinutých krajín v súčasnosti neuplatňujú brannú povinnosť, ale miesto nej vydržiavajú plne profesionálnu armádu, do ktorej občania môžu vstupovať dobrovoľne, na základe vlastného presvedčenia a splnenia stanovených podmienok. Profesionálni vojaci vykonávajú službu v ozbrojených silách ako svoje povolanie. Využiteľnosť plne profesionálnych ozbrojených síl sa umocňuje členstvom krajiny v medzinárodných vojensko-politických organizáciách ako Organizácia Severoatlantickej zmluvy (NATO), Tichomorský bezpečnostný pakt (ANZUS) a pod.

</doc>
<doc id="23031" url="https://sk.wikipedia.org/wiki?curid=23031" title="Jethro Tull">
Jethro Tull

Jethro Tull je britská rocková skupina, ktorá reprezentuje folk-rock, progresívny rock a hard rock. Názov skupiny je odvodený od mena a priezviska anglického agronóma žijúceho na prelome 17. a 18. storočia. Skupina založená v roku 1967 dodnes koncertuje.
Zloženie skupiny sa počas rokov menilo, ale pilierom, ktorý určoval jej umeleckú podobu, zostával celý čas extravagantný líder flautista Ian Anderson, ktorý ovládal niekoľko nástrojov na čele s priečnou flautou, ale aj gajdy, mandolínu a gitaru. Ian si obliekal šašovské farebné kostýmy, štylizoval sa do úlohy starca, krepčil na pódiu na jednej nohe a svojou originálnou inšpiráciou stredovekým folklórom získal rešpekt odborníkov.
Pre skupinu je typická rytmická hra na bicie, basovú gitaru, gitary, klávesové nástroje, sporadicky hrané melodické riffy, spojené s vybrujúcim zvukom flauty a charakteristickým spevom Iana Andersona. Texty piesní sú veľmi poetické, často ironické a provokujúce.
V začiatkoch hrala skupina britský folk-rock. V rokoch 1971 – 1975, sa priklonila k progresívnemu rocku, aby potom vstúpila do hlavného prúdu hard rocku. Napriek tomu sa vo všetkých nahrávkach dajú ľahko postrehnúť folkové a keltské korene skupiny a jej škótskeho lídra. Jethro Tull sa radí do „veľkej šestky progresívneho rocku“.
Za najlepší album skupiny sa pokladá "Aqualung" z roku 1971, v ktorého druhej časti sú skladby venované náboženstvu, prvá je venovaná mestským tulákom - bezdomovcom (titulný „Aqualung“). Nasledujúci album "Thick As a Brick" 1972, je 40-minútová rocková poetická suita, podobne ako nasledujúci "A Passion Play" 1973.
Diskografia.
Na zoznam "500 piesní, ktoré formovali rock" je zaradená skladba „Aqualung“.
V roku 1999 Jethro Tull vydali album s názvom “J-Tull Dot Com“, čo je zároveň aj ich adresa webovej stránky.

</doc>
<doc id="23034" url="https://sk.wikipedia.org/wiki?curid=23034" title="Ján Figeľ">
Ján Figeľ

Ing. Ján Figeľ, PhD. Dr. h. c. mult. (* 20. január 1960, Čaklov) je slovenský politik. Od 6. mája 2016 do 30. novembra 2019 bol osobitným vyslancom pre podporu slobody náboženstva alebo viery mimo EÚ.
Od 4. apríla 2012 do 23. marca 2016 zastával funkciu podpredsedu Národnej rady Slovenskej republiky. Od septembra 2009 do marca 2016 bol predsedom Kresťanskodemokratického hnutia. Od júla 2010 do apríla 2012 bol minister dopravy, výstavby a regionálneho rozvoja SR.
Počas výkonu funkcie štátneho tajomníka na ministerstve zahraničných vecí SR od roku 1998 zodpovedal ako Hlavný vyjednávač za prístupové rokovania Slovenskej republiky za člena Európskej únie. Keď sa Slovensko stalo členom EÚ (1. máj 2004), ako prvý Slovák vykonával funkciu komisára Európskej únie (2004-2009; prvá Barrosova komisia). Po zvolení za predsedu KDH ho na poste komisára 1. októbra 2009 nahradil Maroš Šefčovič.
Život.
Ján Figeľ je ženatý a má štyri deti.
Osobitný vyslanec EÚ od 2016 – 2019.
Funkciu osobitného vyslanca EÚ pre presadzovanie slobody náboženského vyznania alebo presvedčenia mimo EÚ Figeľ zastával od mája 2016 do novembra 2019. Funkcia vyslanca automaticky zanikla s ukončením mandátu predsedu Európskej komisie Jean-Clauda Junckera 30. novembra 2019. Jeho vymenovanie bolo spojené s volebným neúspechom strany KDH v marci 2016 a s odstúpením Figeľa z postu predsedu KDH, rovnako aj s odozvou Európskej komisie na výzvu Európskeho parlamentu vyjadrenú v rezolúcii z februára 2016 proti genocíde v Iraku a v Sýrii páchanej organizáciou Islamského štátu (ISIS). Vyslanec Ján Figeľ pôsobil ako poradca komisára pre medzinárodnú spoluprácu a rozvoj Nevena Mimicu.
Kritika.
V roku 2000 dostal pridelený štvorizbový byt (s rozlohou ) v bratislavskom Starom Meste v čase, keď bol starostom jeho stranícky kolega Andrej Ďurkovský, neskôr ho odkúpil za 54 390,- Sk (1 805,50 Eur). Po kritike trvalo 10 mesiacov od verejného sľubu, že byt daruje charite, ktorý dal v novembri 2010 pred komunálnymi voľbami, pokiaľ ho v októbri 2011 daroval občianskemu združeniu Bol raz jeden človek. Figeľ požiadal o byt v Bratislave už v roku 1996, dostal ho od mesta do prenájmu až v roku 2000 až za starostovania bývalého straníckeho kolegu.

</doc>
<doc id="23038" url="https://sk.wikipedia.org/wiki?curid=23038" title="Kchung-c‘">
Kchung-c‘



</doc>
<doc id="23039" url="https://sk.wikipedia.org/wiki?curid=23039" title="Kchung Fu-c‘">
Kchung Fu-c‘



</doc>
<doc id="23040" url="https://sk.wikipedia.org/wiki?curid=23040" title="Kchung-fu-c’">
Kchung-fu-c’



</doc>
<doc id="23041" url="https://sk.wikipedia.org/wiki?curid=23041" title="Pablo Ruiz Picasso">
Pablo Ruiz Picasso



</doc>
<doc id="23042" url="https://sk.wikipedia.org/wiki?curid=23042" title="Pablo Diego José Santiago Francisco de Paula Juan Nepomuceno Crispín Crispiniano de los Remedios Cipriano de la Santísima Trinidad Ruiz Blasco y Picasso López">
Pablo Diego José Santiago Francisco de Paula Juan Nepomuceno Crispín Crispiniano de los Remedios Cipriano de la Santísima Trinidad Ruiz Blasco y Picasso López



</doc>
<doc id="23043" url="https://sk.wikipedia.org/wiki?curid=23043" title="Wehrmacht">
Wehrmacht

Wehrmacht () bol názov ozbrojených síl nacistického Nemecka používaný od roku 1935 do roku 1945. Názov zahŕňajúci pozemné vojsko (Heer), vojenské námorníctvo (Kriegsmarine) aj letectvo (Luftwaffe), nahradil pôvodný Reichswehr a po druhej svetovej vojne bolo v 50. rokoch nahradený názvom Bundeswehr. Najvyšším veliteľom Wehrmachtu bol Adolf Hitler.
Organizačná štruktúra.
Wehrmacht od začiatku spadal pod ríšske ministerstvo vojny () a od 4. februára 1938 novovytvorenému hlavnému veliteľstvu ozbrojených síl "Oberkommando der Wehrmacht" ("OKW"). Na čele veliteľstva stál náčelník štábu Wilhelm Keitel. Operačné oddelenie viedol generál Alfred Jodl. Obaja muži vykonávali tieto funkcie až do roku 1945. Wehrmacht pozostával z:
Dejiny.
Vznik a podriadenie Hitlerovi.
Po skončení prvej svetovej vojny, 11. novembra 1918, Nemecká ríša znížila stav mierovej armády "Friedensheer" na 420 000 mužov. Táto dočasná armáda sa volala "Vorläufige Reichswehr". Víťazné štáty Dohody pomocou Versaillerskej zmluvy v júni 1919 uvalili na Nemeckú ríšu vysoké reparácie, zabrali jej kolónie a nemeckú armádu (od 23. marca 1921 nazývanú Reichswehr) obmedzili na 100 000 mužov pozemnej armády a ďalších 15 000 v námorníctve. Všeobecná branná povinnosť bola zrušená a nemecký veľký generálny štáb bol zakázaný. Vysokí dôstojníci v dôsledku obmedzení vytvorili skrytý generálny štáb pod názvom Truppenamt. Ďalšie obmedzenia sa týkali výzbroje. Nemecká ríša nesmela vlastniť letectvo, tanky, ponorky a ani ťažké delostrelectvo. Námorníctvo so šiestimi bojovými loďami, šiestimi krížnikmi, a dvanástimi torpédobrocami bolo fakticky obmedzené na ochranu pobrežia. Veliteľom tejto oklieštenej, ale profesionálnej armády s obrovským ľudským potenciálom sa stal Hans von Seeckt. Bývalé krajiny Dohody si neuvedomili, že Nemecká ríša vytvára veliteľské kádre vysoko profesionálnych vojakov, čo znamenalo, že pri mobilizácii, armáda Nemeckej ríše bola schopná obsadiť veliteľské funkcie tými najschopnejšími ľuďmi a náhle znásobiť svoje počty. Technické obmedzenia v letectve viedli k rozvoju alternatívnych technológií. Predstih existoval v implementácii rakiet a lietadiel s prúdovými motormi. 
Velenie armády Nemeckej ríše zákazy Versaillerskej do určitej miery zmluvy porušovalo. Na základe Rapallskej zmluvy Nemecká ríša začala spolupracovať so Sovietskym zväzom. Nemeckí odborníci asistovali pri industrializácii rozľahlých oblastí ZSSR, sovietski dôstojníci smeli navštevovať vojenské školy a kurzy v Nemecku. Ozbrojené sily Nemeckej ríše sa za odmenu mohli podieľať na vývoji sovietskych zbraní a poriadať v krajine výcvik letcov (napr. v Lipecku), či tankistov (napr. v Kazani), ktorý sa na domácej pôde nemohol uskutočňovať.
Po smrti prezidenta Paula von Hindenburga, 2. augusta 1934, nový veliteľ Reichshwehru Werner von Blomberg nariadil vojakom prisahať vernosť nie Národu a Vlasti ale "Führerovi" Adolfovi Hitlerovi, ktorý sa ako ríšsky prezident () 16. marca 1935 stal formálne aj veliteľom všetkých ozbrojených síl. Bez vážnych zásahov svetových mocností Hitler otvorene ignoroval všetky dohovory a v Nemeckej ríši opäť zaviedol všeobecnú brannú povinnosť. Armáda sa začala rozrastať a v priebehu roka dosiahla silu 38 divízií a približne 600 000 mužov. Nové zákony vtedy zaviedli aj nový názov "Wehrmacht". Existencia ozbrojených síl pod novým názvom bola oficiálne uvedená verejnosti 15. októbra 1935. Velenie ozbrojených síl v tej dobe stále tvorili starí pruskí dôstojníci, ktorým všeobecne síce imponoval Hitlerov militarizmus, no nacizmus ako taký ich nenadchýnal. Werner von Blomberg tak napríklad podporil Hitlera pri likvidácii Ernsta Röhma, keď v SA videl nebezpečenstvo pre armádu. Onedlho sa začal prehlbovať spor aj medzi veliteľom pozemného vojska a novovznikajúcimi SS. Po Hossbachovom memorande 5. novembra 1937 bol Hitler s Blombergom a ďalšími vysokými dôstojníkmi, ktorí oponovali jeho názorom aspoň tým, že poukazovali na technické problémy, pri realizácii jeho agresívnych zahraničnopolitických cieľov čoraz viac nespokojný. Po Blombergovom kontroverznom sobáši, ktorý začalo prešetrovať Gestapo bol odvolaný z funkcie. Hitler v tej dobe viacerými zásahmi do štruktúry ozbrojených síl potláčal vplyv pruských generálov. Podobným spôsobom ako Blomberga odvolal Hitler z funkcie veliteľa pozemných vojsk, po zinscenovanom obvinení aj generála von Fritscha, na ktorého miesto zaradil poddajnejšieho von Brauchitscha. Nakoniec zrušil celé ríšske ministerstvo vojny a premenil ho na OKW, na čele s Wilhelmom Keitelom. Veliteľstvo sa nachádzalo vo Wünsdorfe neďaleko Zossenu.
Druhá svetová vojna.
V roku 1939 mala nemecká armáda viac než 2 milióny mužov a jej jednotky boli organizované v 120 divíziách (99 pechotných, 9 tankových, 6 motorizovaných, 1 jazdeckej, 3 horských a 2 výsadkových). V doplňovacích jednotkách sa nachádzalo ďalších 100 000 mužov.
Nemecké ozbrojené sily 1. septembra 1939 napadli Poľsko. 17. septembra sa k ich útoku pridal aj Sovietsky zväz. Poľsko bolo zakrátko porazené. Záujmy Poľska sa na západných hraniciach Nemecka pokúsilo hájiť Francúzsko a Spojené kráľovstvo, ktoré viedli tzv. čudnú vojnu.
9. apríla 1940 začali nemecké ozbrojené sily operáciu Weserübung, teda útok na Dánsko a Nórsko, aby si zaistili prístup k švédskej železnej rude. V rovnakej dobe sa Nemecká ríša pripravovala k rozhodujúcemu útoku na Francúzsko. Von Mansteinom pripravený plán útoku na Francúzsko spočíval nečakanom, v obchvatnom údere cez slabo bránený úsek hraníc v Ardenách, ktoré Francúzi považovali za neprechodné pre rozsiahle tankové jednotky. Nemecké ozbrojené sily zatiaľ viazali najsilnejšie mobilné sily Spojencov v Belgicku. Prekvapivým obchvatom sa Nemeckej ríši podarilo zničiť jadro francúzskej armády a prinútiť hlavnú vojenskú mocnosť v Západnej Európe kapitulovať. Veľká časť britských vojsk sa stihla stiahnuť cez prístav Dunkerque.
Podstatným zdrojom úspechov Nemeckej ríše bolo jej inovatívna taktika tzv. bleskovej vojny, s ktorou sa na začiatku vojny nedokázal v pozemnej vojne vysporiadať žiadny z ich protivníkov. Ich taktika spolu s vysokou kvalitou dôstojníckeho a poddôstojníckeho zboru, robila z Wehrmachtu vynikajúcu armádu. Na druhej strane chyby na strategickej úrovni, nedostatočná špionážna sieť a ďalšie nedostatky robili z nacistického Nemecka krajinu, ktorá bola na najlepšej ceste prehrať ďalšiu svetovú vojnu.
V roku 1941 začal nemecký africký zbor operovať aj na severoafrickom bojisku po boku talianskych vojsk. Na jar roku 1941 Hitler zaútočil na Juhosláviu a Grécko a 22. júna 1941 na Sovietsky zväz. Boje so Sovietskym zväzom zamestnávali väčšiu časť nemeckých síl po zvyšok vojny. Počiatočné úspechy v operácii Barbarossa po zvyšok roku 1941, kedy sa podarilo obsadiť celú Ukrajinu, Bielorusko a Pobaltie a obkľúčiť Leningrad, vystriedal veľký neúspech, keď sa Sovietom podarilo zastaviť postup Nemcov pri Rostove-na-Donu a neskôr aj pri Moskve.
Na jar 1942 nemecké ozbrojené sily odrazili hlavné sovietske ofenzívne operácie a na juhu krajiny prešli do útoku smerom na Kaukaz. Ciele kampane, obsadenia oblasti medzi Donom a Volgou síce boli naplnené, no väčšina sovietskych síl sa stiahla a nebola zničená. Boje letnej kampane vyvrcholili bitkou o Stalingrad. Nemeckým jednotkám sa podarilo získať kontrolu nad väčšinou mesta, no sovietsky protiútok spôsobil takmer kolaps celého južného krídla frontu a vynútil si rýchly ústup, takže na jar 1943 sa front nachádzal v podobnom stave ako pred rokom. Straty Nemecka a jeho spojencov boli ďalekosiahle a Hitler musel nariadiť prechod do stavu totálnej vojny. 24. septembra 1942 bol gen. Franz Halder odvolaný z funkcie náčelníka štábu Hlavného veliteľstva pozemných vojsk (Oberkommando des Heeres, OKH). Jeho nástupcom sa stal gen. Kurt Zeitzler.
Po neúspechoch v bitke v Kurskom oblúku sa nemecké sily dostávali do stále väčšej defenzívy, a to aj v dôsledku aktivizácie západných Spojencov, ktorí sa vylodili na Sicílii a neskôr aj na Talianskej pevnine. V priebehu roka nedokázali zastaviť nápor sovietskych vojsk na južnom krídle frontu a postupne ustupovali z Ukrajiny.
V priebehu roku 1944 sa Sovietom podarilo oslobodiť väčšinu svojho územia. Približne v rovnakej dobe, v lete 1944 došlo k zdrvujúcej sovietskej ofenzíve v Bielorusku a spojeneckému vylodeniu v Normandii, ktoré znamenalo toľko obávané otvorenie druhého frontu. Koncom roku 1944 sa síce nemecké sily pokúsili o protiútoky na oboch frontoch (bitka o Ardeny, bitka o Budapešť), ich snahy Spojenecké vojská odrazili. 1. júla 1944 po vzájomných nezhodách a hádkach s Hitlerom odstúpil z funkcie veliteľ pozemných síl gen. Kurt Zeitzler. Nahradil ho gen. Heinz Guderian, ktorý funkciu vykonával do konca vojny.
Po priblížení spojeneckých síl k Berlínu a samotnej bitke o Berlín nemecké sily kapitulovali. Zostávajúci nemeckí vedúci činitelia po Hitlerovej samovražde podpísali bezpodmienečnú kapituláciu 8. mája 1945. Odpor po kapitulácii kládli najmä jednotky na východnom fronte, ktoré sa za každú cenu pokúšali prebojovať na západ a vzdať sa do rúk západných Spojencov. Posledné boje v Česku pri Milíne (okres Příbram) boli zaznamenané v noci z 11. na 12. mája 1945. 
Niektoré jednotky Wehrmachtu zostali stále aktívne aj po kapitulácii, napr. preto, že nenadviazali styk s vojskami Spojencov (napr. v Nórsku) alebo boli západnými Spojencami poverené policajnou činnosťou. Do konca augusta 1945 boli aj tieto jednotky rozpustené, 20. augusta 1946 "Spojenecká okupačná komisia" oficiálne vyhlásila zákonom Wehrmacht za zaniknutý (Kontrollratsgesetz No. 34). Okupované Nemecko malo na čas zákaz budovania akejkoľvek armády. Armáda Nemeckej spolkovej republiky vznikla 5. mája 1955 a niesla názov Bundeswehr.

</doc>
<doc id="23044" url="https://sk.wikipedia.org/wiki?curid=23044" title="Peter Baco">
Peter Baco

Ing. Peter Baco, PhD. (* 9. apríl 1945, Opatová) je bývalý slovenský poľnohospodár, ekonóm a politik, dlhoročný člen ĽS-HZDS. Pôsobil ako dvojnásobný minister pôdohospodárstva SR medzi rokmi 1992 a 1998, zároveň ako poslanec Federálneho zhromaždenia ČSFR, Národnej rady SR a ako poslanec Európskeho parlamentu v rokoch 2004 až 2009. 
Profesionálna kariéra.
Baco sa narodil v Opatovej, dnešnej miestnej časti Trenčína, dva dni pred oslobodením mesta na konci druhej svetovej vojny. V roku 1963 zmaturoval na Strednej poľnohospodárskej škole v Skalici v odbore ekonomika poľnohospodárstva. Následne študoval na Vysokej škole poľnohospodárskej v Nitre.
1968 – VŠP Nitra, Prevádzkovo-ekonomická fakulta, odbor ekonomika a organizácia – Ing.
2007 – Slovenská poľnohospod. univerzita Nitra, Fakulta Ekonomiky a manažmentu – PhD.
V rokoch 20092010 po skončení mandátu europoslanca pracoval ako odborný radca na Ministerstve pôdohospodárstva SR, následne odišiel do dôchodku.
Politická kariéra.
Po zániku ĽS-HZDS v roku 2014 kandidoval za europoslanca vo Voľby do Európskeho parlamentu na Slovensku v roku 2014 za Stranu demokratického Slovenska zo 7. miesta kandidátky. Strana získala 1,49 % hlasov a Baco mandát nezískal.
Ocenenia.
V roku 1998 mu Vladimír Mečiar (vykonávajúci prezidentské právomoci) prepožičal štátne vyznamenanie Rad Ľudovíta Štúra I. triedy. Je držiteľom striebornej medaily FAO za osobný príspevok v boji proti hladu vo svete.

</doc>
<doc id="23045" url="https://sk.wikipedia.org/wiki?curid=23045" title="Nagasaki">
Nagasaki

Nagasaki () je hlavné a zároveň najväčšie mesto prefektúry Nagasaki. Nachádza sa na juhozápadnom pobreží ostrova Kjúšu, na juhu Japonska. Cez mesto v minulosti prenikal európsky vplyv do Japonska, a bola naň zhodená druhá atómová bomba (Fat Man) počas druhej svetovej vojny.

</doc>
<doc id="23046" url="https://sk.wikipedia.org/wiki?curid=23046" title="Hirošima (mesto)">
Hirošima (mesto)

Hirošima () je hlavné mesto japonskej prefektúry Hirošima, a najväčšie mesto oblasti Čúgoku na západe najväčšieho japonského ostrova Honšú.
Hirošima je známa od druhej svetovej vojny ako prvé mesto, na ktoré bola 6. augusta 1945 zhodená jadrová bomba (Little Boy).
Dejiny.
Mesto bolo založené počas obdobia Sengoku v roku 1589, keď Terumoto Móri dal vybudovať hrad. V bitke pri Sekigahare bol Terumoto porazený a víťaz Iejasu Tokugawa ho pripravil o väčšinu jeho lén vrátane Hirošimy a daroval provinciu Aki svojmu podporovateľovi, daimjó, ktorým bol Fukušima Masanori. V roku 1619 získal hrad Nagaakira Asano a mesto prosperovalo. Počas obdobia Edo bola Hirošima centrom miestneho léna (han) až to až do roku 1871, keď vznikla prefektúra Hirošima a mesto stalo jej administratívnym centrom.

</doc>
<doc id="23049" url="https://sk.wikipedia.org/wiki?curid=23049" title="Rock and Roll Hall of Fame">
Rock and Roll Hall of Fame

Rock and Roll Hall of Fame (doslova Rokenrolová sieň slávy) je múzeum v Clevelande, Ohio, USA, ktoré slúži ako pocta významným hudobníkom, producentom a ostatným ľuďom s mimoriadnym prínosom pre vývoj svetového rock and rollu.
Nová budova "Rock and Roll Hall of Fame" bola otvorená 2. septembra 1995.
Známy architekt Ieoh Ming Pei pripravil projekt stavby pre múzeum. „Koncepcia tejto budovy má odrážať energiu Rock 'n' Rollu“, takto opísal ideu na začiatku stavebných prác. Budova má takmer a stála 84 miliónov dolárov.
Z Clevelandu pochádza dídžej Alan Freed ktorý výraz „Rock 'n' Roll“ presadzoval v roku 1951. Moderoval nočnú rozhlasovú reláciu „The Moondog Rock &amp; Roll House Partys“ v ktorej sa venoval výlučne iba „rock 'n' rollu“.
Od roku 1986 sa každý rok prijíma určené množstvo nových členov do "Rock and Roll Hall of Fame".

</doc>
<doc id="23050" url="https://sk.wikipedia.org/wiki?curid=23050" title="Newton">
Newton

Newton môže byť:

</doc>
<doc id="23051" url="https://sk.wikipedia.org/wiki?curid=23051" title="Edit Bauer">
Edit Bauer

Ing. et. Ing. Edit Bauer, CSc., rod. Fischerová (* 30. august 1946, Šamorín) je slovenská politička, v rokoch 2004-2014 europoslankyňa a podpredsedníčka Strany maďarskej komunity. V rokoch 19902004 bola zvolená za poslankyňu SNR, resp. NR SR, v rokoch 1998-2002 pôsobila ako štátna tajomníčka na Ministerstve práce, sociálnych vecí a rodiny SR.
Životopis.
V roku 1968 absolvovala Ekonomickú univerzitu v Bratislave. V rokoch 19681969 pôsobila v Slovenskom zväze výrobných družstiev a medzi rokmi 19691984 vo Výskumnom ústave životnej úrovne. Vedecku hodnosť CSc. získala v 1980. Od roku 1984 pracovala pre Ústav zamestnanosti a sociálneho výskumu až do 1990, od tohto roku pracovala na čiastočný úväzok pre Slovenskú akadémiu vied do roku 1998.
Osobný život.
Edit Bauer je vydatá a má dve deti. Jej manžel Viktor Bauer je vzdelaním farmakológ a diplomat, v rokoch 2003-2007 bol veľvyslancom Slovenska v Turecku.

</doc>
<doc id="23052" url="https://sk.wikipedia.org/wiki?curid=23052" title="Kollár (priezvisko)">
Kollár (priezvisko)

Kollár je rozšírené slovenské priezvisko, odvodené od výrazu kolár. Najčastejšie je v Bratislave, Trnave, Leviciach a v Nových Zámkoch.
Známi nositelia.
Pozri v článku Kollár.

</doc>
<doc id="23053" url="https://sk.wikipedia.org/wiki?curid=23053" title="Kopernik">
Kopernik



</doc>
<doc id="23054" url="https://sk.wikipedia.org/wiki?curid=23054" title="Vysoká škola dopravná">
Vysoká škola dopravná



</doc>
<doc id="23055" url="https://sk.wikipedia.org/wiki?curid=23055" title="VŠD">
VŠD



</doc>
<doc id="23056" url="https://sk.wikipedia.org/wiki?curid=23056" title="Vysoká škola lesnícka a drevárska vo Zvolene">
Vysoká škola lesnícka a drevárska vo Zvolene



</doc>
<doc id="23057" url="https://sk.wikipedia.org/wiki?curid=23057" title="Vysoká škola lesnícka a drevárska">
Vysoká škola lesnícka a drevárska



</doc>
<doc id="23058" url="https://sk.wikipedia.org/wiki?curid=23058" title="VŠLD">
VŠLD



</doc>
<doc id="23059" url="https://sk.wikipedia.org/wiki?curid=23059" title="UPJŠ">
UPJŠ



</doc>
<doc id="23060" url="https://sk.wikipedia.org/wiki?curid=23060" title="Univerzita Pavla Jozefa Šafárika">
Univerzita Pavla Jozefa Šafárika



</doc>
<doc id="23061" url="https://sk.wikipedia.org/wiki?curid=23061" title="Univerzita Pavla Jozefa Šafárika v Košiciach">
Univerzita Pavla Jozefa Šafárika v Košiciach

Univerzita Pavla Jozefa Šafárika v Košiciach (skr. UPJŠ) je slovenská univerzita so sídlom v Košiciach. Táto verejná vysoká škola bola založená v roku 1959 a je tak druhou najstaršou klasickou univerzitou na území Slovenska. Nesie meno slovenského básnika, historika a univerzitného profesora Pavla Jozefa Šafárika, zakladateľa vedeckej slavistiky. UPJŠ historicky nadväzuje na viac ako tristo ročnú tradíciu Košickej univerzity – Universitas Cassoviensis založenej v roku 1657. 
Od svojho vzniku zaujíma UPJŠ popredné miesto v slovenskom systéme vysokoškolského vzdelávania a stala sa medzinárodne uznávaným centrom vedy a výskumu. Dlhodobo patrí medzi najlepšie hodnotené univerzity na Slovensku.
UPJŠ je rozdelená na päť fakúlt: Lekársku fakultu, Prírodovedeckú fakultu, Právnickú fakultu, Fakultu verejnej správy a Filozofickú fakultu.
V roku 2019 zamestnávala univerzita 1 528 zamestnancov, ktorí sa venovali a vzdelávali približne 7 067 študentov vo viac ako 200 akreditovaných študijných programoch. V roku 2021 sa univerzita umiestnila v rebríčku "The Emerging Economies University Rankings 2021", najlepšie z pomedzi šiestich hodnotených slovenských univerzít.
História.
Universitas Cassoviensis - Košická univerzita.
Univerzita Pavla Jozef Šafárika v Košiciach historicky nadväzuje na viac ako tristo ročnú tradíciu Košickej univerzity - Universitas Cassoviensis. Jej história sa začala písať 26. februára 1657, kedy jágerský biskup Benedikt Kišdy, rodák z novohradských Sečian, vydal vo svojom sídle v Jasove zakladaciu listinu Akadémie ("studium universale seu academiam") a dáva ju do rúk jezuitom. Novo vzniknutej akadémii zároveň venoval finančný dar 40 tisíc toliarov. O tri roky neskôr, 7. augusta 1660, rímsky cisár a uhorský kráľ Leopold I. potvrdil zlatou bulou ("bulla aurea") text Kišdyho zakladajúcej listiny a zrovnoprávnil ju s ostatnými univerzitami Svätej ríše rímskej národa nemeckého a v Uhorsku. Košická univerzita tak získala rovnaké privilégiá ako mali univerzity v Kolíne, Viedni, Grazi a v Trnave.
Univerzita bola vedená rádom jezuitov a jej štruktúru určoval študijný poriadok - "Ratio studiorum et institutiones Societas Jezu", z roku 1559. Na čele univerzity stáli rektor, vicerektor a kancelár, na čele fakúlt dekani. Funkcia rektora bola spojená s funkciou predstaveného košických jezuitov, ktorého menoval generál rádu. Dominantnou fakultou bola v tom čase "Teologická fakulta". Okrem nej tvorili súčasť univerzity aj Filozofická a Právnická fakulta. Vyučovacím jazykom bola latinčina a medzi vyučované predmety patrila filozofia, etika, logika, história, rétorika, kontroverzie a cudzie jazyky. Zároveň bol vytvorený priestor aj pre prírodné vedy ako fyzika, matematika, zemepis a botanika.
Košická univerzita bola veľmi dobre vybavenou inštitúciou. Mala svoju knižnicu, kostol, tlačiareň a súviseli s ňou aj iné ustanovizne ako gymnázium, seminár, konvikt, správa poddaných dedín a iného majetku. Univerzita vlastnila viaceré obce na Spiši, v Abovskej a Zemplínskej stolici a z gemerských miest jej patrila Jelšava.
V roku 1773 opustili jezuiti mesto Košice a majetok rádu a univerzity prešiel do štátnej krajinskej základne. Košická univerzita (1657-1777) bola nadnárodnou univerzitou a významne ovplyvnila slovenskú vedu, vzdelanosť a duchovnú kultúru v 17. a 18. storočí. Akademická tlačiareň, ktorá bola jej súčasťou, tlačila nielen v latinskom jazyku ale aj v slovenčine, maďarčine a nemčine.
Academia Regia - Kráľovská akadémia.
Školská reforma Márie Terézie "Ration educationis" z roku 1777 mala vplyv aj na Košickú univerzitu, z ktorej sa stala štátna inštitúcia, Academia Regia, s právom promovať. Knižničný fond bývalej univerzity sa stal vlastníctvom akadémie. Košická akadémia mala za úlohu pripraviť študentov na riadiace a administratívne funkcie v hospodárskom živote a v štátnej službe. Akadémia mala dve fakulty: novozaloženú Právnickú fakultu a Filozofickú fakultu. Konečná zmena v organizácii akadémie nastala v akademickom roku 1851/1852, keď akadémii zostala len Právnická fakulta. V školskom roku 1852/1853 sa akadémia premenovala na "Cassovia Regia Iuris Academia", t.j. na "Košickú kráľovskú právnickú akadémiu" a v tejto podobe pôsobila až do svojho zrušenia v roku 1921 vládnym nariadením č. 276/1921 Zb. 
Košická univerzita rovnako ako iné univerzity v 15. až 17. storočí mala výrazne konfesionálne zameranie. V dobe osvietenstva sa funkcia univerzity menila a stala sa nielen šíriteľkou vzdelanosti, ale plnila aj vedecké ciele. "Universitas Cassoviensis" bola ustanovizňou všetkých národností Uhorska s výrazným slovenským zastúpením. Odchovala stovky slávnych osobností Uhorska, medzi ktoré patrí napríklad Michal Baluďanský, rodák z Vyšnej Olšavy pri Stropkove, ktorý sa stal zakladateľom a prvým rektorom Petrohradskej univerzity. 
Univerzita Pavla Jozef Šafárika v Košiciach.
Na tradíciu historickej jezuitskej Košickej univerzity sa podarilo nadviazať v roku 1959 založením Univerzity Pavla Jozef Šafárika v Košiciach, ktorá sa tak stala druhou najstaršou klasickou univerzitou na území Slovenska. UPJŠ vznikla zlúčením pobočky Lekárskej fakulty Univerzity Komenského a "Filologickej fakulty Vyššej školy pedagogickej v Prešove". Jej prvým rektorom sa stal prof. MUDr. Jozef Pajtáš.
V roku 1963 bola zriadená Prírodovedecká fakulta ku ktorej v roku 1964 pribudla Pedagogická fakulta so sídlom v Prešove. Poslednou fakultou, ktorá sa začlenila do tohoto zväzku, bola v roku 1973 Právnická fakulta so sídlom v Košiciach. K rozšíreniu univerzity o ďalšie dve fakulty došlo v roku 1990, kedy sa UPJŠ rozšírila o "Pravoslávnu bohosloveckú" a "Gréckokatolícku bohosloveckú" fakultu.
Pri svojom založení mala univerzita dve fakulty a 31 katedier, kde pracovalo 5 profesorov, 18 docentov, 136 asistentov a 14 kandidátov vied (CSc.). Počet študentov bol 952. V roku 1964 vzrástol počet katedier na 55 a v roku 1969 na 69. Všetky fakulty, okrem malej prístavby teoretických ústavov lekárskej fakulty, boli etablované v starých budovách. Pri zvyšovaní počtu študentov sa situácia stala neúnosnou a univerzite chýbalo približne 22 600 m2 úžitkovej plochy. Vedenie univerzity preto zameralo svoje úsilie na výstavbu jednotlivých fakúlt a ich materiálne a personálne zabezpečenie.
Každá fakulta mala vlastný internát a študentskú jedáleň, aj keď priestory na ubytovanie neboli vždy vyhovujúce. Napríklad na Komenského ulici v Košiciach s kapacitou 166 lôžok bývalo až 30 študentov na jednej izbe a menšie izby boli dvoj až trojnásobne predimenzované. Podobná situácia bola aj v internáte na Štefánikovej ulici (bývalá "Gottwaldova ulica") s kapacitou 76 lôžok. Veľkým prínosom preto bolo vybudovanie 750 lôžkového internátu na sídlisku Terasa v Košiciach.
V záujme zlepšenia riadenia univerzity sa v roku 1966 centralizovali najskôr internáty Filozofickej fakulty a Pedagogickej fakulty v Prešove a zriadilo sa spoločné riaditeľstvo. V roku 1967 sa zlúčili internáty v Prešove a v Košiciach pod jedno riaditeľstvo vysokoškolských internátov a jedální. 
1. januára 1997 bola UPJŠ v dôsledku spoločensko-politických zmien v spoločnosti rozdelená na dva samostatné právne subjekty: Univerzitu P. J. Šafárika v Košiciach a Prešovskú univerzitu so sídlom v Prešove. Počet fakúlt na UPJŠ sa tak zredukoval na tri - Lekársku, Prírodovedeckú a Právnickú. K týmto fakultám pribudla v roku 1998 Fakulta verejnej správy a v roku 2007 aj Filozofická fakulta.
Súčasný stav.
Štatistika.
V akademickom roku 2010/2011 ponúkala UPJŠ vysokoškolské vzdelanie v 205 akreditovaných študijných programoch. Ku 31. októbru 2019 študovalo na UPJŠ v Košiciach celkovo 7 067 študentov, z toho 6 479 v dennej forme štúdia a 588 študentov v externej forme štúdia. Na kvalitu štúdia má vplyv aj fakt, že univerzita kladie dôraz na denné prezenčné štúdium, keďže do externého štúdia bolo zapojených menej len 8,3% z celkového počtu študentov. Pri tvorbe a realizácii študijných programov je kladený dôraz na ich vzájomnú prestupnosť a otvorenosť. Príkladom sú prebiehajúce spoločné študijné programy Prírodovedeckej a Filozofickej fakulty.
V akademickom roku 2018/2019 ukončilo riadne svoje štúdium 1 557 študentov. Počet novo prijatých študentov za rok 2019 bol 3 518 z celkového počtu 6 168 uchádzačov, z čoho na štúdium nastúpilo 2 368 študentov.
Na univerzite pôsobí 104 profesorov, 151 docentov, 421 odborných asistentov, asistentov a lektorov a 132 výskumných pracovníkov. V roku 2008 boli vymenovaní 6 noví profesori, 13 zamestnancom univerzity bol udelený titul docent a významne vzrástol počet zamestnancov s titulom PhD. Priemerný vek zamestnancov vo funkcii profesora na univerzite je 56 rokov, čo v celoslovenskom meradle predstavuje jeden z najnižších údajov. Až 472 zamestnancov (27,5%) univerzita zamestnáva vo veku do 50 rokov. Profesori pôsobia na univerzite v neformálnom občianskom združení - Klube profesorov, ktoré napomáha vedeniu univerzity pri významných rozhodnutiach.
V roku 2019 publikačná činnosť dosiahla číslo 2 831 prác. Zamestnanci univerzity publikujú takmer 14% všetkých karentovaných prác publikovaných verejnými vysokými školami na Slovensku.
Štipendiá.
Finančná podpora študentov na UPJŠ je realizovaná hlavne pomocou sociálnych a prospechových štipendií. Študentom boli v roku 2019 vyplatené sociálne štipendiá a dotácie v celkovej výške 596 770 €.
Zahraničné vzťahy.
Strategickým zámerom univerzity je zladiť štúdium so štátmi Európskej únie a to predovšetkým účasťou v programoch "Liefelong Learning Programme/Erasmus", "CEEPUS", "Leonardo" a pod.
UPJŠ je členom EUA ("European University Association") a medzinárodného regionálneho združenia "Asociácia univerzít Karpatského regiónu, Euroregión Karpaty". Počet zahraničných univerzít, s ktorými má UPJŠ podpísanú spoluprácu, dosiahol ku koncu roku 2008 počet 113. 
Študentské spolky a organizácie.
Na univerzite pôsobí rad študentských spolkov a organizácií rozličnej orientácie a zamerania. Z viacerých možno spomenúť Spolok medikov mesta Košíc, Slovenský spolok študentov zubného lekárstva, miestnu organizáciu Európskeho združenia študentov práva "ELSA", či Debatný klub UPJŠ pôsobiaci na Právnickej fakulte. Študenti Filozofickej fakulty na katedre slovakistiky, slovanských štúdií a komunikácie začali v roku 2010 s vydávaním študentského časopisu Univerzál. Študenti Prírodovedeckej fakulty organizujú každoročne Prírodovedecké dni UPJŠ. V študentských domovoch na Medickej ulici vysiela študentské internátne rádio Šturko. Študentská internátna rada tvorená zástupcami študentov všetkých fakúlt sa v spolupráci s vedením Študentských domov každoročne podieľa na zostavovaní poradovníkov žiadateľov o ubytovanie i na chode života v študentských domovoch. Od roku 2011 sa univerzita stala zriaďovateľom folklórneho súboru Hornád.
Požiar.
Dňa 9. decembra 2016 zachvátil budovu Prírodovedeckej fakulty UPJŠ na ulici Dr. Kostlivého rozsiahly požiar. Budovu po kompletnej rekonštrukcii za zhruba 4 milióny eur otvorili 17. septembra 2018.
Univerzitná knižnica.
Univerzitná knižnica UPJŠ vznikla v roku 1973 zlúčením troch fakultných knižníc: "Ústrednej knižnice Lekárskej fakulty", "Ústrednej knižnice Prírodovedeckej fakulty" a "Ústrednej knižnice Filozofickej a Pedagogickej fakulty so sídlom v Prešove". Je bibliografickým, koordinačným a poradenským pracoviskom univerzity, ktoré garantuje evidenciu publikačnej činnosti a ohlasov na ňu.
Univerzitná knižnica UPJŠ poskytuje hlavne výpožičné služby a eviduje viac ako 253 835 knižných jednotiek. Vo vlastných študovniach disponuje 446 miestami na štúdium. V roku 2019 evidovala 7 711 používateľov. Okrem výpožičných a evidenčných služieb poskytuje aj služby reprografické a skenovacie (v roku 2010 umožnila vytvorenie viac ako 84 000 xerokópií prostredníctvom samoobslužného kopírovania).
V roku 2010 došlo k presťahovaniu riaditeľstva a centrálnych odborných pracovísk univerzitnej knižnice z priestorov Lekárskej fakulty na Triede SNP č. 1. do zrekonštruovaného objektu UK na Moyzesovej ulici č. 9. a k otvoreniu "Filozofickej knižnice" v tom istom objekte.
UK zabezpečuje svoje služby prostredníctvom pracovísk:
Botanická záhrada UPJŠ.
Botanická záhrada Univerzity Pavla J. Šafárika v Košiciach je lokalizovaná v severozápadnej časti Košickej kotliny na úpäti svahu východného výbežku Slovenského rudohoria v lokalite Bankov, v miestnej časti "Červený breh".
Bola založená v roku 1950 a v súčasnosti sa rozprestiera na ploche 30 hektárov. V jej areáli sú v teplých expozičných skleníkoch s rozlohou 3500 m2 expozície tropickej a subtropickej vegetácie. Na ploche 4 hektárov je expozícia dekoratívnej flóry a časť tejto expozície tvorí Ekologická náučná plocha. Botanická záhrada obsahuje aj genofondovú zbierku autochtonných taxónov vyšších rastlín, lesnú časť, herbár a "Thaiszovu knižnicu". Od roku 1990 edituje vedecké periodikum "THAISZIA - Journal of Botany".
Akademický informačný systém - AiS.
Prostredníctvom Centra aplikovanej informatiky sa UPJŠ podieľa na vývoji a prevádzke Akademického informačného systému AiS2, ktorý je určený na podporu riadenie základných procesov vysokej školy - vzdelávania na všetkých troch stupňoch a vedy a výskumu. V súčasnosti je AiS2 implementovaný na 16 vysokých školách na Slovensku a k dispozícii ho má viac ako 100 000 študentov slovenských vysokých škôl, čo je viac ako 50% všetkých vysokoškolských študentov na Slovensku.

</doc>
<doc id="23063" url="https://sk.wikipedia.org/wiki?curid=23063" title="Zoznam Picassovych diel 1889 – 1900">
Zoznam Picassovych diel 1889 – 1900

Preklady sú doslovné.

</doc>
<doc id="23064" url="https://sk.wikipedia.org/wiki?curid=23064" title="Zoznam Picassovych diel 1901 – 1910">
Zoznam Picassovych diel 1901 – 1910



</doc>
<doc id="23065" url="https://sk.wikipedia.org/wiki?curid=23065" title="Zoznam Picassovych diel 1911 – 1920">
Zoznam Picassovych diel 1911 – 1920



</doc>
<doc id="23068" url="https://sk.wikipedia.org/wiki?curid=23068" title="Zoznam Picassovych diel 1931 – 1940">
Zoznam Picassovych diel 1931 – 1940



</doc>
<doc id="23069" url="https://sk.wikipedia.org/wiki?curid=23069" title="Helen Huntová">
Helen Huntová

Helen Elizabeth Huntová (* 15. jún 1963, Culver City, Kalifornia, USA) je americká herečka.
Huntová spolu s Paulom Reiserom hrala v televíznom seriáli "Mad About You". Za svoj výkon v tomto seriáli získala v rokoch 1996, 1997, 1998 a 1999 cenu Emmy.
Huntová má za sebou aj úspešnú filmovú kariéru. Hrala vo filmoch ako "Stroskotanec" a "Tak dobre ako sa len dá" (spolu s Jackom Nicholsonom), za ktorý v roku 1998 získala Oscara za najlepší ženský herecký výkon v hlavnej úlohe. V roku 1998 sa stala prvou herečkou, ktorá získala Emmy aj Oscara v tom istom roku.
18. júla 1999 sa Hunt vydala za herca Hanka Azariu. Rozviedli sa 18. decembra 2000.
Spolu s Matthewom Carnahanom má dcéru Makena'lei Gordon Carnahan (* 2004).

</doc>
<doc id="23072" url="https://sk.wikipedia.org/wiki?curid=23072" title="Helen Hunt">
Helen Hunt



</doc>
<doc id="23074" url="https://sk.wikipedia.org/wiki?curid=23074" title="Edvard Beneš">
Edvard Beneš

Prof., PhDr., JUDr. Edvard Beneš (* 28. máj 1884, Kožlany† 3. september 1948, Sezimovo Ústí) bol český politik, diplomat, právnik a filozof, ktorý zastával popredné miesto v prvom česko-slovenskom odboji a následne viaceré vrcholové štátne funkcie v Česko-Slovensku – funkciu ministra zahraničných vecí v rokoch 19181935, predsedu vlády v rokoch 19211922 a prezident v rokoch 19351938 a 19391948, pričom v rokoch 19391945 bol vedúcim predstaviteľom druhého česko-slovenského odboja (od roku 1940 oficiálne titulovaný ako prezident). Počas prvej československej republiky bol členom Československej strany národne socialistickej. Patril k zástancom ideológie čechoslovakizmu.
Život a politika.
18841914: Mladosť a štúdiá.
Edvard Beneš sa narodil v Kožlanoch pri Plzni ako najmladší syn roľníka Matěja Beneša a Anny Petronily (10. dieťa). Jeden z jeho súrodencov sa neskôr stal politikom, volal sa Vojta Beneš. V mladosti študoval najprv na gymnáziu v Prahe-Vinohradoch (18961904; býval v dome rodiny Oličových, spriatelenej s jeho priateľkou a neskôr manželkou Hanou ), po maturite na Filozofickej fakulte pražskej Karlovej univerzity. Od roku 1904 študoval vo Francúzsku na Sorbonne a Slobodnej škole politických vied ("École Libre des sciences politiques"), v roku 1907 v Berlíne. V roku 1906 sa v Paríži zasnúbil s jeho budúcou ženou Hanou a zmenil si meno z Eduard na Edvard.[2]  Štúdiá Edvard Beneš zakončil v roku 1908 v Dijone doktorátom práv s doktorskou prácou na tému "Problém rakouský a otázka česká, Studie o politických bojích slovanských národů v Rakousku", o rok neskôr potom v Prahe zložil rigorózne skúšky. 6. novembra 1909 si vzal za ženu Hanu Benešovú (rodenú Annu Vlčkovú). Svadba bola na pražských Vinohradoch v kostole sv. Ľudmily. Tri roky vyučoval na obchodnej akadémii v Prahe, od roku 1912, po tom, ako sa habilitoval v obore filozofie, prednášal ako docent na Filozofickej fakulte Karlovej univerzity. Počas obdobia Rakúsko-Uhorska nemala česká univerzita ani jej Filozofická fakulta svoju vlastnú budovu a prednášky i semináre sa konali na rôznych miestach v Prahe. Edvard Beneš prednášal v Krakovskej ulici, v Klementíne.
19141918: Prvá svetová vojna.
Po vypuknutí prvej svetovej vojny organizoval český vnútorný odboj proti Rakúsko-Uhorskej monarchii v organizácii "Maffie". Zaisťoval spojenie odboja s T. G. Masarykom, ktorý bol v exile vo Švajčiarsku. 1. septembra 1915 odišiel do zahraničia, kde spolupracoval s Masarykom a M. R. Štefánikom . V Paríži organizoval zahraničný proti-rakúsky odboj a reorganizoval kuriérnu službu pre spojenie s domácim odbojom. Usporiadal cyklus prednášok o Slovanstve na parížskej Sorbonne a propagoval česko-slovenský politický program radom článkov vo francúzskych novinách. V roku 1916 sa Edvard Beneš podieľal na ustanovení Československej národnej rady, v ktorej zastával miesto generálneho tajomníka. Spoločne so Štefánikom získal súhlas dohodových mocností na zakladanie česko-slovenských vojenských jednotiek a prispel tak ku vzniku samostatných légií vo Francúzsku, Rusku a Taliansku, ktoré sa úspešne zapojili do bojov prvej svetovej vojny. Dôležitým výsledkom Benešovej diplomacie bolo uznanie Československej národnej rady ako predstaviteľky nového štátu Francúzskom, Veľkou Britániou a Talianskom.
19181938: Medzi dvoma vojnami.
Po vyhlásení zvrchovanosti Česko-slovenskej republiky 28. októbra 1918 bol menovaný ministrom zahraničia vo vláde Karla Kramářa, domov sa vrátil v septembri 1919. V Paríži okrem iného dohodol nové hranice štátu na juhu Slovenska (pozri aj Parížska mierová konferencia, 1919). Edvard Beneš pomáhal zakladať Spoločnosť národov, bol jej podpredseda, člen Rady a predseda (1935). Presadzoval politiku kolektívnej bezpečnosti. Od počiatku sa orientoval na povojnovú európsku veľmoc Francúzsko, s ktorým v roku 1924 Česko-Slovensko uzavrelo spojeneckú zmluvu, a na krajiny Balkánu, Rumunsko a Juhosláviu, s ktorými zmluvne vytvoril obranný systém, tzv. Malú dohodu.
V rokoch 192122 zastával Edvard Beneš funkciu česko-slovenského predsedu vlády, poslancom parlamentu bol v rokoch 191926 a 192935. Bol členom a podpredsedom Čs . strany národne socialistickej a významne ovplyvňoval jej politiku. Po abdikácii T. G. Masaryka zo zdravotných dôvodov (Masaryk mal v tom čase už 85 rokov) bol zvolený 18. decembra 1935 za hlavu štátu. V rovnakom roku uzavrelo Česko-Slovensko prostredníctvom Beneša spojeneckú zmluvu so Sovietskym zväzom (po jeho prijatí do Spoločnosti národov) a s Francúzskom. Vojenskú pomoc Sovietskeho zväzu v prípade konfliktu zmluva viazala na predchádzajúcu pomoc Francúzska. Najneskôr od roku 1927 bol slobodomurárom. V roku 1935 formálne vystúpil z čs. strany národne socialistickej, strana ho však stále považovala za svojho prívrženca; Beneš odmietal marxizmus a boľševizmus, ale socializmus (vláda roľníkov a robotníkov) mu bol sympatický.
19381948: Od Mníchova po nástup komunizmu.
Po prijatí Mníchovskeho diktátu z 30. septembra 1938 Beneš 5. októbra abdikoval na funkciu česko-slovenského prezidenta a 22. októbra odletel pravidelnou linkou do Londýna. Neskôr odcestoval do Spojených štátov, kde prednášal na univerzite v Chicagu. V roku 1939 v Paríži Beneš založil Československý národný výbor, ako orgán zahraničného odboja (zanikol 9. júla 1940). Po okupácii českých krajín a vyhlásení Slovenského štátu v marci 1939 prehlásil Mníchovský diktát za neplatný a zaslal protest proti nemeckej okupácii Čiech a Moravy vládam hlavných európskych mocností i USA. V júli 1940, už v Londýne vytvoril exilovú štátnu reprezentáciu, tzv. dočasné štátne zriadenie ("prozatimní čs. státní zřízení") a prevzal funkciu exilového česko-slovenského prezidenta. Veľká Británia uznala česko-slovenskú exilovú reprezentáciu už 21. júna 1940.
V roku 1941 Beneš autorizoval Operáciu Antropoid, atentát na zastupujúceho ríšskeho protektora Heydricha uskutočnený 27. mája 1942. Išlo o ojedinelú diverznú akciu proti nepriateľovi na okupovaných územiach. Následkom atentátu a Heydrichovej smrti v júni 1942 však nacisti vypálili obce Lidice a Ležáky a zaviedli stanné právo. Následkom nemeckých represálií zahynulo asi 15000 obyvateľov Protektorátu. Aj následkom tejto akcie vlády Francúzska (exilová vláda) a Veľkej Británie prehlásili Mníchovskú dohodu za neplatnú (ešte v roku 1942).
V priebehu vojny Beneš dosiahol uznanie exilovej vlády všetkými spojencami. 12. decembra 1943 uzavrel v Moskve novú spojeneckú zmluvu so Sovietskym zväzom. Tam tiež začal rokovať s česko-slovenskými komunistami o povojnovej podobe Česko-Slovenska (pozri aj Heliodor Píka). Na jar 1945 Beneš odcestoval cez Moskvu na oslobodené územie republiky; v Košiciach vymenoval prvú povojnovú vládu, ktorá prijala 5. apríla Košický vládny program, 16. mája pricestoval do Prahy. 28. októbra bol potvrdený vo funkcii prezidenta a následne bol opäť zvolený 19. júna 1946.
Počas okupácie a neexistencie parlamentu vydávala exilová vláda prezidentské dekréty, ktoré Beneš ako najvyšší činiteľ štátu podpisoval a po ktorom sú často nepresne nazývané „Benešovými dekrétmi“. Povojnové dekréty, ktorými sa upravovalo znárodnenie priemyslu, konfiškácia majetku Nemcov, Maďarov, zradcov a kolaborantov sú dodnes kontroverzné. Organizácie vyhnancov sa zatiaľ márne snažia o zrušenie týchto legislatívnych noriem.
Benešova nerozhodnosť vo februári 1948 uľahčila komunistom prevzatie moci v krajine. Jediní, kto sa za Beneša otvorene postavil, boli študenti, ktorí boli následne surovo zbití na Nerudovej ulici. Počas politickej krízy, vyvolanej komunistami, mu na protest ministri demokratických strán (okrem Jana Masaryka) ponúkli svoju demisiu. Beneš ich demisiu po komunistickom nátlaku 25. februára prijal a poveril zostavením novej vlády predsedu KSČ Klementa Gottwalda. Nová Gottwaldova vláda už bolaaž na Jana Masarykakomunistická. V máji sa prezident komunistom pokúsil vzoprieť, keď odmietol podpísať novú česko-slovenskú ústavu vlády predsedu KSČ K. Gottwalda, tzv. Ústava 9. mája.
Dňa 3. septembra 1948 Edvard Beneš zomrel v Sezimovom Ústí.
Lex Beneš.
V apríli 2004 schválila Poslanecká snemovňa Parlamentu ČR opakovane, napriek predchádzajúcemu vetu Senátu zákon 292/2004 Zb. tvorený vetou „Edvard Beneš se zasloužil o stát.“ Václav Klaus ho nevetoval, ale ani nepodpísal, čo vyvolalo isté spory, či má na také konanie podľa ústavy právo.
Vzťah k Slovensku.
Beneš bol hlavným predstaviteľom čechoslovakizmu (raz sa vyjadril, že o nejakých Slovákoch podľa neho „nemôže byť ani reči“) a odmietal akékoľvek snahy o svojbytnú slovenskú politiku. Pre tento postoj mal už na konci prvej svetovej vojny veľký konflikt so Štefánikom, tento postoj nepriamo urýchlil rozpad Česko-Slovenska od roku 1938, a pre tento postoj mal aj počas druhej svetovej vojny neustále konflikty so Slovákmi v odboji (napr. v Československom národnom výbore) aj v Slovenskej národnej rade, hlavne s Milanom Hodžom a Štefanom Osuským. V decembri 1943 počas návštevy v Moskve pri príležitosti podpisu Československo-sovietskej zmluvy na jednej strane presadil zaradenie článku 4 o nezasahovaní do vnútorných záležitostí druhej strany do tejto zmluvy, na druhej strane si pri rokovaniach s Molotovom dokonca „objednal“ sovietsky nátlak na povojnovú československú vládu, aby prísne potrestala všetkých „tých na Slovensku“, ktorí sa previnili „spoluprácou s Nemcami na fronte a poskytovaním koncesií“, aby sa nedalo namietať, že Česi potrestali Slovákov, čím sám požiadal sovietsku vládu o prvé porušenie článku 4. Vznik slovenských národných orgánov pripúšťal len pod tlakom (ako napríklad na konci druhej svetovej vojny).

</doc>
<doc id="23085" url="https://sk.wikipedia.org/wiki?curid=23085" title="Koppernigk">
Koppernigk



</doc>
<doc id="23086" url="https://sk.wikipedia.org/wiki?curid=23086" title="Coppernicus">
Coppernicus



</doc>
<doc id="23096" url="https://sk.wikipedia.org/wiki?curid=23096" title="Desaťročie">
Desaťročie

Desaťročie je desať po sebe nasledujúcich rokov. To znamená že keď prejde 10 rokov to je jedno desaťročie. A tak ďalej (20 rokov=2 desaťročia,30 rokov=3 desaťročia...)Napr. od 2011 do 2021 je jedno desaťročie čiže prešlo desať rokov
Označovanie desaťročia.
Desaťročie obyčajne začína rokom, ktorého číselný zápis končí nulou (napr. 2000 až 2009 pozri 0. roky 21. storočia), zatiaľ čo storočie často v technickom ponímaní začína rokom, ktorého číselný zápis končí jednotkou (napr. 2001). Tým sa niekedy stane, že prvé desaťročie storočia vlastne začína v predchádzajúcom storočí. 
V slovenskej Wikipédii sme zvolili zápis desaťročí od nuly a storočí od jednotky. Týmto sa líšime od niektorých Wikipédií ako napr. anglickej, kde sa desaťročia zapisujú, ale nelíšime sa napr. od nemeckej Wikipédie a iných, napr. aj Simple English.
20. storočie.
Od dvadsiateho storočia sa spopularizoval pohľad na jeho desaťročia ako na historické útvary osve. Jednotlivé desaťročia dvadsiateho storočia sú definované a spojené s vtedy prevládajúcimi trendmi, štýlmi a názormi, a preto názvy desaťročí s ich označením nemusia súhlasiť. Niektorí komentátori si myslia, že tento trend nebude v 21. storočí pre jeho desaťročia pokračovať.

</doc>
<doc id="23097" url="https://sk.wikipedia.org/wiki?curid=23097" title="El Pablito Diego José Santiago Francisco de Paula Juan Nepomuceno Crispín Crispiniano de los Remedios Cipriano de la Santísima Trinidad Ruiz Blasco y Picasso López">
El Pablito Diego José Santiago Francisco de Paula Juan Nepomuceno Crispín Crispiniano de los Remedios Cipriano de la Santísima Trinidad Ruiz Blasco y Picasso López



</doc>
<doc id="23099" url="https://sk.wikipedia.org/wiki?curid=23099" title="Dekáda">
Dekáda

Dekáda môže byť:

</doc>
<doc id="23100" url="https://sk.wikipedia.org/wiki?curid=23100" title="Presokratici">
Presokratici



</doc>
<doc id="23101" url="https://sk.wikipedia.org/wiki?curid=23101" title="Sedem mudrcov">
Sedem mudrcov



</doc>
<doc id="23102" url="https://sk.wikipedia.org/wiki?curid=23102" title="Táles z Milétu">
Táles z Milétu



</doc>
<doc id="23103" url="https://sk.wikipedia.org/wiki?curid=23103" title="Siedmi mudrci">
Siedmi mudrci

Siedmi mudrci sú podľa antickej tradície siedmi myslitelia, ktorými začínajú dejiny gréckej filozofie a kultúry. Tiež filozofický smer v presokratickej filozofii, reprezentovaný siedmimi filozofmi. 
Ich zoznam je rôzny podľa autora. Ich štandardný zoznam je:

</doc>
<doc id="23105" url="https://sk.wikipedia.org/wiki?curid=23105" title="Linear B">
Linear B



</doc>
<doc id="23106" url="https://sk.wikipedia.org/wiki?curid=23106" title="Solón">
Solón

Solón ("Solón", * cca 630 pred Kr. – † cca 560 pred Kr.) bol aténsky politik (archont a diallaktes – "zmierovateľ"), reformátor, básnik. Jeden z tzv. siedmich mudrcov. Prvý aténsky básnik známy podľa mena. Je považovaný za zakladateľa aténskej demokracie.
Pôvod.
Bol aristokratického pôvodu (predkom rodiny bol Kodros, posledný kráľ Atén), bol vážený občan, ale nemal veľa prostriedkov. Jeho otcom bol Exekestides. Venoval sa obchodu a veľa cestoval.
Nástup k moci.
V roku 621 pred Kr. boli v Aténach Drakontom zavedené prísne tzv. drakonické zákony. V rokoch 630 – (?) 604/(?) 600/(?) 595 bojovali Atény s Megarou o ostrov Salamína. Ostrov bol námorne dôležitý. Aténčania boli v boji niekoľkokrát neúspešní, preto bol vydaný zákon, ktorý zakazoval riešiť otázku Salamíny pri politických rokovaniach a na verejnosti pod trestom smrti. Solón, ktorý s tým nesúhlasil, sa začal tváriť, že zošalel, a roku (?) 604/(?) 600/(?) 595 raz na hlavnom námestí (agora) v Aténach verejne vo veršoch (elégia Salamis) rozprával o tom, ako Atény stratia hrdosť, ak si nechajú vziať Salamínu. Keďže bol považovaný za blázna, trest smrti sa mu vyhol. A svoj cieľ dosiahol – boje s Megarou boli obnovené a Megara bola porazená a Atény získali ostrov. Solón sa bojov zúčastnil ako veliteľ Atén (ako polemarchos).
Reformy.
V rokoch 594/593 pred Kr. bol jedným z archónov s osobitnými právomocami pre riešenie sporov v aténskej spoločnosti.
Seisachtheia.
(= gr. strasenie bremena). Jedným z prvých reformných krokov bolo zrušenie dlžného otroctva. Mnohí aténski občania sa dostávali do dlhov, ktoré nevládali splácať, preto im aristokracia zaberala majetky, prípadne ich predávali za hranice do otroctva. Solón za štátne peniaze vykúpil asi 4000 aténskych občanov z otroctva a vrátil ich späť do vlasti. Do budúcna zakázal ručiť svojou osobou za dlhy, takže občania sa už nemohli dostávať do dlžného otroctva.
Timokratická ústava.
Jedným z najdôležitejších reformných krokov bolo zavedenie timokratickej ústavy, založenej na tom, že obyvatelia boli rozdelení do štyroch majetkových tried (majetkový cenzus) a na základe toho boli odstupňované ich politické práva:
Na základe veľkosti majetku boli odstupňované politické práva: prvé dve triedy mohli voliť a byť volení do úradov, zatiaľ čo 3. a 4. trieda mohli len voliť.
Majetkový cenzus sa prejavil aj vo vojenskej oblasti, pretože všetci občania boli povinní plniť si vojenské povinnosti, pričom si každý musel zabezpečiť vojenský výstroj a výzbroj podľa veľkosti majetku. Najbohatší občania tvorili vo vojsku oddiely ťažkoodencov (hoplites), chudobnejší tvorili oddiely ľahkoodencov (peltastes).
Ďalšie zákony.
Solón spísal aj viaceré zákony, ktoré upravovali hospodárske a sociálne vzťahy v Aténach. Tieto zákony boli vyryté do drevených hranolov (kyrbeis), ktoré boli vystavené na agore, kde si ich mohol každý prečítať. Predovšetkým pre podporu chudobnejších občanov zakázal vývoz obilia z krajiny, na druhej strane podporoval vývoz olivového oleja a vína. Podporoval aj rozvoj remesiel, podľa jedného zákona – ak otec nedal syna vyučiť remeslu, ten sa nemusel o otca starať v starobe. Takisto bolo stanovené, že v politických sporoch sa každý občan musí postaviť na jednu alebo druhú stranu (nemohol sa "zdržať hlasovania"). Solón tým chcel zabrániť rôznym nebezpečným výstrelkom, za ktoré boli zodpovední obyčajne občania, ktorí si chceli presadiť svoje vlastné záujmy.
Politické inštitúcie.
Výkonnými úradníkmi v Aténach zostali aj po Solónových reformách každoročne volení úradníci – archonti (bolo ich volených deväť). Po skončení funkčného obdobia sa stávali členmi aristokratickej rady – areopágu, ktorý kontroloval úradníkov.
Solón vytvoril nový politiký orgán – radu 400. V nej mala každá rodová fýla 100 členov a rada tvorila akýsi kolektívny výkonný orgán. Pripravovala predovšetkým podklady pre rokovanie ľudového zhromaždenia.
V ľudovom zhromaždení (ekklesia) sa schádzali všetci aténski občania, ktorí hlasovaním schvaľovali rozhodnutia rady 400. Neskôr (po Kleisthenovej reforme) sa ľudové zhromaždenie stalo najdôležitejšou politickou a súdnou inštitúciou.
Význam Solónových reforiem.
Solón svojimi reformami umožnil prístup novým silným a vplyvným skupinám obyvateľov (remeselníci, obchodníci) k politickej moci. Dočasne tak zmiernil napätie medzi rodovou aristokraciou a remeselníkmi a obchodníkmi. Chudobní občania však neboli spokojní s reformami, pretože Solón, aj keď ich vykúpil z otroctva, im nepridelil pôdu a preto sa museli prenajímať ako lacné pracovné sily. Ani rodová aristokracia nebola príliš spokojná s reformami, pretože stratila monopol na politickú moc.
Definitívne zlomila moc rodovej aristokracie až tyranida Peisistrata (541 – 510 pred Kr.) a Kleisthenova reforma z rokov 509 alebo 508 pred Kr.
Po ústave.
Po príprave jednotlivých zákonov ich dal Solón schváliť na ľudovom zhromaždení. Aby zabránil tomu, že by sa zákony rýchlo menili, dal odhlasovať aj zákon o tom, že desať rokov Aténčania na jeho zákonoch nebudú nič meniť.
Po schválení zákonov Solón opustil Atény, aby ho Aténčania nedonútili meniť vlastné zákony (podľa starého zvyku navrhovateľ zákona ho mohol meniť). Odcestoval opäť na Východ, predovšetkým do Egypta. Podľa neskoršej tradície, zachovanej u Platóna, sa vraj Solón v Egypte zoznámil s egyptskými kňazmi, ktorí mu sprostredkovali informácie o pradávnych dejinách Atén a o ich bojoch s obyvateľmi bájnej Atlantídy. Cez svojich príbuzných sa o Atlantíde dozvedel aj Platón a písal o nej vo svojich dialógoch Timaios a Kritias.
Potom išiel na Cyprus a do Sárd (hlavné mesto Lýdie), kde podľa Herodota vraj mal (historicky nemožné) stretnutie s kráľom Kroisom (Croesom), kde hovorili o ničotnosti ľudského šťastia. Navštívil aj veľa maloázijských mestských štátov.
Po vyše 10 rokoch sa vrátil do Atén, podľa niektorých zdrojov pred Peisistratovou tyranidou (podľa iných až počas nej). Väčšinou sa uvádza, že sa snažil aktívne zabrániť (svojmu priateľovi) Peisistratovi v nastolení tyranidy 561/560, ale márne. Peisistratos však ponechal časť z jeho ústavy a prejavoval Solónovi úctu.
Posmrtne bol Solón zaradený medzi tzv. „siedmich mudrcov“ (podľa antickej tradície patria medzi nich sedmi myslitelia, ktorými začínajú dejiny gréckej filozofie a kultúry). Jeho pozostatky boli na jeho žiadosť spálené na Salamíne a popol bol tamtiež rozptýlený. Ako gnóma sa mu prisudzuje text: "Ničoho príliš" (medén agán)
Literárne pôsobenie.
Väčšina jeho vynikajúcich básní mala za cieľ presvedčiť spoluobčanov o potrebnosti nových štátnych inštitúcií. Listy Peisistratovi a niektorým zo siedmich mudrcov, ktoré mu prisudzuje Diogenes Laertios, sú však podvrh.

</doc>
<doc id="23107" url="https://sk.wikipedia.org/wiki?curid=23107" title="Chilperich I.">
Chilperich I.

Chilperich I. (* okolo 537 – † medzi 27. septembrom a 9. októbrom 584, zavraždený) z rodu Merovejovcov bol v rokoch 561 – 584 kráľom Neustrie (kraj Soissons) a v rokoch 567 – 584 kráľom Paríža. Jeho rezidencia bolo Chelles pri Paríži.
Život.
Po smrti samovládcu Chlotara I. roku 561 sa Chilperich zmocnil najprv oblasti okolo Paríža a trónneho pokladu, načo zasiahli jeho bratia, aby dosiahli rozdelenie ríše podľa merovejovského zvyku. Chilperich pritom dostal čiastkovú ríšu Soissons. Po smrti Chariberta I. z Paríža v roku 567 dostal Chilperich aj jeho pobrežné územia. V snahe spojiť svoje dve oddelené územia potom hneď obsadil Tours a Poitiers. 
V spojenectve s Guntramom I. z Orleans proti Sigibertovi I. z Remeša (Reims), ktorého zamestnávali boje s Avarmi, bojoval v tejto vojne medzi bratmi najprv úspešne, potom bol však stále viac zatlačovaný. Konflikt so Sigibertom mal aj rodinné pozadie: Sigibert sa asi roku 566 oženil s Brunichildou (pozri vyššie), zatiaľ čo si Chiperich asi o rok neskôr vzal jej sestru Gailswinthu, ktorú však krátko nato dal zavraždiť a vzal si svoju milenku Fredegundu. 
Roku 575 bol Sigibert (asi na Chiperichov príkaz) zavraždený a Chilperich odvtedy veľmi úspešne vybojoval celé Charibertovo dedičstvo Sigiberta.
Po revolte roku 581 v Austrázii proti Sigibertovej vdove Brunichilde sa v spojenectve s Austráziou obrátil proti Gunthramovi. AJ tu bol Chilperich úspešný, dobyl zvyšok Charibertovho dedičstva a odteraz sídlil v Paríži. Keďže v tom čase už nemal preživšieho syna, určil v rámci tohto nového spojenectva za dediča svojho synovca Childeberta II.. 
Roku 583 došlo opäť k významným zmenám v Austrázii, ktoré riešil spojenectvom s vizigótskym kráľom Leovigildom a spečatil zasnúbením svojej dcéry Rigundis s Leovigildovým synom Rekkaredom.
Na jeseň roku 594 bol Chilperich zavraždený na poľovačke, údajne na popud jeho ženy Fredegunde a šľachty. Jeho syn Chlotar II. žil v tom čase ešte niekoľko mesiacov, takže sa Chiperichova ríša ihneď rozpadla.
Chilperich je pochovaný v kostole St. Vincent v Paríži, tak ako 13 rokov neskôr Fredegunda.
Kronikár Merovejovcov Gregoire de Tours (Gregor z Tours) označil Chilpericha ako „Nera a Heroda našej doby“, hoci zreteľne oceňoval aj jeho umelecké záujmy a zákonodarstvo. V očiach súčasníkov viedlo najmä frivolné správanie jeho milenky a neskoršej ženy Fredegundy k trvalým bratovražedným vojnám za Chilperichovej vlády.
Sčasti bizarná rodinná tragédia v súvisloti so sestrami Gailswinthou a Brunichildou, ako aj Fredegundou, sa stala veľmi pravdepodobne súčasťou udalostí známej ságy o Nibelungoch (Pieseň o Nibelungoch, vznikla v 12. storočí zlúčením starších príbehov).

</doc>
<doc id="23110" url="https://sk.wikipedia.org/wiki?curid=23110" title="Diaspóra (Židia)">
Diaspóra (Židia)

Židovská diaspóra (, "galut" „exil, zajatie“, alebo "Tfuca", „rozptýlenie“) je židovské usídlenie mimo Erec Jisrael v dôsledku vyhnania či emigrácie Židov z ich domoviny. Za začiatky rozptýlenia a diaspory sa považuje zničenie Šalamúnovho chrámu, vyhnanie židovskej populácie a zničenie druhého Chrámu po Bar Kochbovom povstaní, po ktorom Rimania okupovali Judeu v 1. a 2. storočí. Neskôr sa termínom diaspora začali označovať židovské obce mimo Erec Jisrael (חוע לארע, "chuc la-arec").
Život súčasnej židovskej diaspóry je potom námetom mnohých výskumov. Tie hľadajú najmä spoločné menovatele židovskej identity a odpovede na otázku, čo znamená byť Židom v súčasnosti. Výskumníci Haim Fireberg, Olaf Glöckner a Marcela Menachem Zoufalá uvádzajú, že medzi najvýznamnejšie spoločné menovatele súčasného židovského života v strednej Európe patria: „intenzívna konfrontácia s dedičstvom holokaustu a neutíchajúci antisemitizmus, ale tiež veľké uznanie tradičného židovského učenia a kultúry značnou časťou nežidovských Európanov.“
Význam diaspóry nie je zanedbateľný ani z kresťanského hľadiska, lebo predovšetkým v diaspóre vznikala možnosť rozšírenia nového náboženstva aj mimo Palestíny (L50;43-44).
Diaspóre sa venuje izraelské múzeum v Tel Avive, ktoré sa volá Bejt ha-Tfucot.

</doc>
<doc id="23111" url="https://sk.wikipedia.org/wiki?curid=23111" title="Diaspora">
Diaspora



</doc>
<doc id="23114" url="https://sk.wikipedia.org/wiki?curid=23114" title="Jozef Cíger-Hronský">
Jozef Cíger-Hronský

Jozef Cíger-Hronský, pred zmenou priezviska Jozef Cíger (* 23. február 1896, Zvolen – † 13. júl 1960, Luján, Argentína), bol slovenský spisovateľ, učiteľ, maliar, redaktor, nakladateľ, publicista, autor literatúry pre mládež, neskôr tajomník a správca Matice slovenskej, po roku 1945 v emigrácii.
Životopis.
Mladosť a štúdium.
Narodil sa vo Zvolene v rodine tesára Petra Pavla Cígera a Jozefíny Cígerovej, rodenej Markovej. Pochádzal zo siedmich detí. Mal troch bratov a tri sestry. Za manželku si vzal Annu Valériu, rodenú Ružinákovú, s ktorou mal syna Juraja.
V rokoch 1902 – 1907 navštevoval ľudový školský odbor vo Zvolene, neskôr pokračoval v rokoch 1907 – 1910 na meštianskej škole v Krupine, a napokon v rokoch 1910 – 1914 dokončil svoje vzdelanie na maďarskom učiteľskom ústave v Leviciach.
Kariéra.
Po skončení učiteľského ústavu pôsobil od roku 1914 ako učiteľ na viacerých miestach (Horné Mladonice, Senohrad, Krupina, Kremnica). V rokoch 1917 – 1918 sa ako vojak pechoty zúčastnil na vojenských operáciách na talianskom fronte prvej svetovej vojny. Nakoniec sa v roku 1927 na dlhšie usadil v Martine – najskôr ako učiteľ, od r. 1933 tajomník a od r. 1940 ako správca Matice slovenskej, v ktorej pôsobil až do r. 1945.
Zaslúžil sa o založenie tlačiarne Neografia v Martine, ktorá mala šíriť slovenskú literatúru medzi dedinskými ľuďmi. Vznikla arizovaním tlačiarne patriacej židovskému majiteľovi.
Veľa sa venoval aj zakladaniu a redigovaniu niekoľkých časopisov. Keď učil v Krupine, spolupracoval s P. Bujňákom pri založení časopisu Hontiansky Slovák. Na meštianke v Kremnici zase s Jaroslavom Kejzlarom založil a redigoval edíciu Mládež. 19 rokov tiež redigoval časopis pre deti Slniečko. Na jeho návrh sa uskutočnila v rokoch 1935 – 1936 cesta pracovníkov Matice slovenskej do USA za slovenskými vysťahovalcami a krajanskými organizáciami. Ako predseda Matice slovenskej priviedol túto vrcholnú národnú inštitúciu na nebývalý stupeň rozvoja a prosperity a naplno rozvinul jej vydavateľskú a výskumnú činnosť.
Jozef Cíger Hronský sa netajil kladným postojom k Slovenskému štátu a mal jednoznačne pozitívny vzťah k režimu Jozefa Tisa. V mene Matice slovenskej arizoval podnik židovského tlačiara Oskara Horského, konkrétne zinkografiu v Žiline, ktorá sa po arizácii stala súčasťou matičnej Neografie.
„Matica slovenská podala si pred troma mesiacmi žiadosť o arizáciu židovského podniku Cinkografia Horský. Doteraz sme nedostali nijaké vyrozumenie, či tento podnik budeme môcť arizovať. Spomenutý podnik veľmi dobre prosperuje a Žid zarába ako dosiaľ nikdy,“ písal matičný správca Cíger Hronský 4. januára 1941. „"Prosíme, aby ste túto arizáciu vzali v najkratšom čase do programu".“ Pôvodného majiteľa neskôr popravili nacisti za spoluprácu s odbojom.
Slovenské národné povstanie označil ako nezmyselnú vzburu Slovákov proti vlastnému samostatnému štátu. Svoj postoj neskôr v exile prezentoval v románe Svet na trasovisku, ktorý čechoslovakistická literárna kritika označuje za tendenčný a umelecky slabý, má však špecifické postavenie v hanobení povstania. V knihe vystupujú sploštené postavy, partizáni a evanjelici sú zloduchovia, Nemci vždy upravení a čistí. Tento román bol za komunizmu v Československu zakázaný pre svoj negatívny postoj k Slovenskému národnému povstaniu a pozitívny vzťah k slovenskému štátu.
V roku 1944 ho počas povstania povstalci zatkli a uväznili, no po krátkom čase bol prepustený. Ešte v marci 1945 prijal Cíger-Hronský vtedajšiu Štátnu cenu. Začiatkom roku 1945 sa potom presťahoval z Martina do Bratislavy, odkiaľ onedlho utiekol do emigrácie z protestu pred obnoveným Česko-Slovenskom. 
Emigrácia.
V roku 1945 sa vydal najskôr do Rakúska, kde žil v americkej zóne. Neskôr sa rozhodol odísť do Talianska, kde v Ríme ostal až do februára 1948. Po zatknutí talianskou políciou sa mu podarilo utiecť a odísť do Argentíny, kde sa usadil v meste Luján. Spočiatku sa mu tam žilo veľmi ťažko, na živobytie si zarábal ako kreslič pre textilnú továreň. Naďalej však publikoval, najmä v časopisoch. V roku 1956 sa stal predsedom Slovenskej národnej rady v zahraničí a bol vymenovaný za čestného predsedu Spolku slovenských spisovateľov a umelcov v zahraničí. Až do smrti obhajoval vojnový režim. V roku 1959 založil Zahraničnú Maticu slovenskú. Rozvíjal priateľstvo so saleziánom Gorazdom Zvonickým, básnikom katolíckej moderny, ktorý ho i pochoval.
Po páde komunizmu bola jeho osobnosť plne rehabilitovaná. Znova a v úplnosti začína vychádzať aj jeho literárne dielo. V roku 1993 previezli jeho telesné pozostatky do Martina a uložili ich na Národnom cintoríne. Symbolicky ho pochovali spolu so Štefanom Krčmérym.
Literárna tvorba.
Začínal písaním noviel a krátkych próz, ktoré neskôr vyšli v zbierkach "U nás, Domov, Medové srdce" alebo "Podpolianske rozprávky". Vo svojich dielach často opisuje obyčajných slovenských ľudí, vracia sa i k spomienkam na detstvo, takže niektoré jeho diela sú silne autobiografické. Do svojich diel pre deti zas vkladá dobrodružstvá a učenie o kresťanskej láske. Často sa sústreďoval na historickú látku, no väčšinou skĺzol do oblasti legiend, hoci v jeho príbehoch vystupujú reálne postavy z histórie. Taktiež upravoval slovenské ľudové rozprávky, no vytváral aj svoje vlastné, ktoré úplne odbočujú od klasickej schémy ľudových rozprávok, ale skôr dávajú vyniknúť fantázii a humoru, a tak vytvárajú pre deti svoj vlastný príťažlivý svet. Niektoré jeho diela vyšli v angličtine, maďarčine, češtine, poľštine a ruštine.

</doc>
<doc id="23115" url="https://sk.wikipedia.org/wiki?curid=23115" title="Solon">
Solon



</doc>
<doc id="23116" url="https://sk.wikipedia.org/wiki?curid=23116" title="P3">
P3

P3 môže znamenať niekoľko vecí:

</doc>
<doc id="23117" url="https://sk.wikipedia.org/wiki?curid=23117" title="P3 (robot)">
P3 (robot)



</doc>
<doc id="23118" url="https://sk.wikipedia.org/wiki?curid=23118" title="P2">
P2

P2 môže znamenať niekoľko vecí:

</doc>
<doc id="23119" url="https://sk.wikipedia.org/wiki?curid=23119" title="P1">
P1

P1 môže znamenať niekoľko vecí:

</doc>
<doc id="23120" url="https://sk.wikipedia.org/wiki?curid=23120" title="Asimo">
Asimo



</doc>
<doc id="23121" url="https://sk.wikipedia.org/wiki?curid=23121" title="Charón">
Charón

Charón alebo Cháron alebo zastarano (či latinsky) Charon môže byť:
Charón môže byť aj typ vektora používaný pri klonovaní deoxyribonukleovej kyseliny, pozri charón (vektor)
Charón alebo Charon môže byť aj mesiac Pluta, pozri Cháron (mesiac)
Charon môže byť aj:

</doc>
<doc id="23123" url="https://sk.wikipedia.org/wiki?curid=23123" title="Charón (mytológia)">
Charón (mytológia)

Charón alebo Cháron alebo zastarano Charon (gr. Χαρών - Charón - doslova „prudká žiara“, lat. Charon, po etrusky Charun) bol v gréckej mytológii Hádovým prievozníkom. Prevážal mŕtvych v podsvetí z jednej strany rieky Acherón (᾽Αχέρων) na druhú, ak mali jeden obolos (mincu) na zaplatenie - preto sa mŕtvi v antickom Grécku vždy pochovávali s mincou pod jazykom. Tí, ktorí nemali čím zaplatiť, museli putovať po brehoch Acherónu po celých sto rokov.
Podľa Vergiliovej "Eneidy" (VI. kniha) dala Sybilla Aineiasovi Zlaté rúno, potrebné na prekonanie rieky, aj keď bol stále živý.
Charón bol synom Ereba (ἔρεβος tma) a Nyx (νύξ noc). Bol zobrazovaný ako výstredný, vychudnutý starý muž alebo ako okrídlený démon s dvojitou sekerou.
Občas sa hovorí, že prevážal duše cez rieku Styx, ale podľa všetkých prameňov to bola rieka Acherón.

</doc>
<doc id="23125" url="https://sk.wikipedia.org/wiki?curid=23125" title="Konzervativizmus">
Konzervativizmus

Konzervativizmus (z lat. "conservare" = zachovať) je politická ideológia vyznávajúca tradičné kultúrne, ekonomické (súkromné vlastníctvo výrobných prostriedkov) a politické hodnoty, odmietajúca radikálny spôsob zmeny aktuálnych spoločenských pomerov. Vo všeobecnosti tento termín znamená odmietanie zmien, lipnutie na starom, opatrné alebo umiernené správanie a/alebo konvenčný životný štýl.
Politická ideológia.
Základom ideológie je uprednostňovanie inštitúcií a praktík, ktoré sa vyvíjali postupne a dlhší čas. Konzervatívci ich pokladajú za znak stability a funkčnosti a preferujú ich pred abstraktnými ideálmi, ktorých funkčnosť nie je dokázaná.
Vláda by pri vytváraní zákonov podľa konzervatívcov mala rešpektovať životný štýl väčšiny obyvateľov a nemala by sa ho násilím snažiť pretransformovať.
Konzervatívci sú tiež zastáncami tradičných kultúrnych a sociálnych hodnôt a štátnych inštitúcií (konzervatívci veria, že ľudia sa prirodzene riadia svojimi pudmi, takže sú potrebné reštrikcie vo forme zákonov, aby spoločnosť mohla fungovať). Keďže foriem konzervativizmu je viacero, niektoré atribúty sa môžu v jednotlivých formách od seba navzájom líšiť. Niektorí konzervatívci napríklad uprednostňujú celospoločenské záujmy pred záujmami jednotlivca, kolektivizmus, zatiaľ čo iní si svoju ideológiu stavajú na princípoch individualizmu.
Pojem konzervatizmus v politike sa prvýkrát objavil ako reakcia na zmeny spôsobené Francúzskou revolúciou, teda koncom 18. storočia. Za významného intelektuála, ktorý položil základy pre ideológiu konzervativizmu sa považuje Brit Edmund Burke. Burke bol zastancom konštitucionalizmu a parlamentarizmu a jeho ideológia sa stala základom pre konzervativizmus najmä v Spojenom kráľovstve a USA. Inde v Európe sa pojem konzervativizmus v 19. storočí chápal hlavne ako obhajoba monarchie a rigidných hodnôt na rozdiel od reforiem. Zástancom tejto formy konzervativizmu bol najmä Francúz Joseph de Maistre, ktorý za najideálnejšiu formu vlády považoval absolutistickú monarchiu s veľkým vplyvom cirkvi na chod štátu.
Dnes konzervatívci vytvárajú republikánske strany a kresťansko-demokratické strany. Typickým príkladom je britská Konzervatívna strana (Conservative Party).
Konzervativizmus možno rozdeliť na:

</doc>
<doc id="23126" url="https://sk.wikipedia.org/wiki?curid=23126" title="Siena (provincia)">
Siena (provincia)

Siena () je provincia v talianskom regióne Toskánsko. Jej hlavným mestom je mesto Siena.

</doc>
<doc id="23127" url="https://sk.wikipedia.org/wiki?curid=23127" title="Brunichilda">
Brunichilda

Brunichilda, prípadne Brunhilda, (* asi 545/550, Toledo, Franská ríša – † 613) bola franská kráľovná.
Bola dcéra vizigótského kráľa Athanagilda a Goiswinthy. Od jari roku 566 manželka kráľa Sigiberta I., východofranského kráľa z Remeša, ktorý bol roku 575 zavraždený. Potom si vzala Merowecha († 577), druhého syna kráľa Chilpericha I..
Brunichilda získala vládu v Austrázii a po smrti Fredegundy v celej Franskej ríši ako regentka za svojho syna Childeberta II. (571–596) a po jeho smrti roku 696 sa stala regentkou za svojich vnukov Teudeberta II. a Teudericha II.. Za jej vlády sa posilnila moc majordomátu. Jej moc sa rozpadla, keď musela vykúpiť vpád Avarov v Durínsku.
Ďalšie roky strávila väčšinou v Chalon-sur-Saône na dvore vnuka Teudericha, až kým ju vládca Neustrie Chlotar II. nedal roku 613 rozštvrtiť, pretože ju považoval za zodpovednú za všetky ukrutnosti, ktoré sa od roku 575 prihodili Merovejovcom. Pochovaná je v kostole Sv. Martina v Autune.
Dejepisci ju tradične považujú za vzor zlomyseľnej, ale ráznej panovníčky. Niekedy sa považuje sa predlohu Brunhildy, prípadne Kriemhildy, v Piesni o Nibelungoch.

</doc>
<doc id="23128" url="https://sk.wikipedia.org/wiki?curid=23128" title="Brunichild">
Brunichild



</doc>
<doc id="23129" url="https://sk.wikipedia.org/wiki?curid=23129" title="Fredegunda">
Fredegunda

Fredegunda (okolo *545/550 – † 597) bola pôvodne milenka kráľa Neustrie Chilpericha I., od roku 570/571 (po zavraždení jeho prvej ženy Gailswinthy) jeho manželka (kráľovná), od roku 584 (po Chilperichovej smrti) regentka. 
Dala zavraždiť kráľa Sigiberta I. a dvoch synov jej manžela z jeho prvého manželstva. Od roku 584 vykonávala regentskú vládu za neplnoletého syna Chlotara II., vládla v spojení so šľachtou.

</doc>
<doc id="23130" url="https://sk.wikipedia.org/wiki?curid=23130" title="Neokonzervativizmus">
Neokonzervativizmus

Neokonzervativizmus je politický smer, ktorý vznikol v druhej polovici 20. storočia vo vyspelých hospodárskych krajinách v dôsledku tendencií liberálneho reformizmu šesťdesiatych rokov. Termín neokonzervativizmus zaznieval na verejnosti v posledných rokoch v súvislosti so zahraničnou politikou prezidenta USA Georgea W. Busha, najmä v súvislosti s vojnou v Iraku. Pôvodne týmto názvom označovali sklamaných liberálov (v americkom zmysle slova teda ľavičiarov), ktorí verili v potrebu širšej pôsobnosti vlády, no nesúhlasili so štedrou sociálnou politikou Spojených štátov a ktorým sa Demokratická strana a americkí liberáli zdali málo antikomunistickí. Na čele tejto skupiny stál komentátor Irving Kristol, ktorého označujú za krstného otca neokonzervativizmu, spolu s Normanom Podhoretzom a Jeanne Kirkpatrickovou. 
Neokonzervativizmus ako koncepcia medzinárodných vzťahov je kritikou politického realizmu. Na rozdiel od realistov, ktorí medzinárodný systém pokladajú len za spleť amorálnych, racionálnych štátov, sledujúcich iba svoje úzke národné záujmy, neokonzervatívci tieto štáty delia na dobré a zlé. Použitie sily proti "zlým" štátom so zámerom šíriť morálku "dobrých" štátov, pokladajú za ospravedlniteľné, čím prispeli k intelektuálnym základom Bushovej doktríny preventívnej vojny.
Neokonzervatívci veria, že silu možno v medzinárodných vzťahoch použiť ako nástroj dobra, čiže na šírenie demokracie a udržiavanie hegemónie Spojených štátov.

</doc>
<doc id="23131" url="https://sk.wikipedia.org/wiki?curid=23131" title="Paleokonzervativizmus">
Paleokonzervativizmus

Paleokonzervativizmus je termín pre antikomunistickú a antiimperialistickú pravicovo orientovanú politickú filozofiu v Spojených štátoch, zdôrazňujúcu tradíciu, občiansku spoločnosť a antifederalizmus spolu s náboženskou, regionálnou, národnou a západnou identitou. Chilton Williamson ml. paleokonzervativizmus opisuje ako „vyjadrenie zakorenenosti: mať zmysel pre miesto a históriu, sebauvedomenie odvodené z predkov, príbuzných a kultúry - identita, ktorá je kolektívna, ale aj osobná.“ Paleokonzervativismus nie je vyjadrený ako ideológia a jeho prívrženci sa nemusia nevyhnutne hlásiť k línii jednej politickej strany.

</doc>
<doc id="23133" url="https://sk.wikipedia.org/wiki?curid=23133" title="Brunhilda">
Brunhilda



</doc>
<doc id="23137" url="https://sk.wikipedia.org/wiki?curid=23137" title="Marián Antecký">
Marián Antecký

Marián Antecký (* 17. december 1947) bol poslancom Národnej rady Slovenskej republiky zvoleným za Stranu demokratickej ľavice vo volebnom období 1998-2002. 

</doc>
<doc id="23138" url="https://sk.wikipedia.org/wiki?curid=23138" title="Jozef Cíger Hronský">
Jozef Cíger Hronský



</doc>
<doc id="23140" url="https://sk.wikipedia.org/wiki?curid=23140" title="Strakoš obyčajný">
Strakoš obyčajný

Strakoš obyčajný alebo strakoš červenochrbtý (lat. "Lanius collurio") je spevavý vták z čeľade strakošovité. Obýva veľkú časť Eurázie a na zimu sa sťahuje do tropickej Afriky. Podľa okrúžkovaných jedincov zo Slovenska bolo zistené zimovanie v Grécku a v Saudskej Arábii. Podľa Medzinárodnej únie na ochranu prírody a prírodných zdrojov strakoš obyčajný patrí medzi najmenej ohrozené druhy, trend celkovej populácie je klesajúci a bol tak stanovený na základe výrazného poklesu v rokoch 19701990 v západnej a severovýchodnej časti jeho areálu rozšírenia, hoci výskumy v Európe v rokoch 19802013 zistili že jeho stavy sú stabilné. Rovnako aj podľa výsledkov paneurópskeho sčítania bežných druhov vtákov je trend strakoša obyčajného v Európe za roky 1980 2017 stabilný.
Opis.
Strakoš obyčajný má silné šedé končatiny, hákovitý zobák so zubovitým výbežkom v hornej čeľusti a pomerne dlhý chvost. Samec má hnedý až červenohnedý chrbát, biele brucho, čiernosivý chvost s bielou spodinou, sivé temeno hlavy a zátylok a čiernu masku. Samica má rovnako zafarbenú hlavu i chrbát a nemá čiernu masku.
Hlas.
Ozýva sa hrubým "ček, čet" a výrazným "väv". Spev strakoša obyčajného je melodické švitorenie, do ktorého vplieta svoje "čet" a napodobňuje spev iných vtákov.
Výskyt a stav na Slovensku.
Strakoš obyčajný je rozšírený na celom území Slovenska od nížin až po smrekové mladiny . Na Slovensku sa zdržiava od apríla do septembra, kedy odlieta zvyčajne na východ a juh Afriky.
Odhadovaný počet hniezdiacich párov je 65 000 – 130 000. Veľkosť populácie mierne klesla o 20 – 50 %. Územie na ktorom sa vyskytuje je stabilné, maximálne zmeny do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status SPEC3 – druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia D – ustupujúci druh.
Trend početnosti strakoš obyčajného na Slovensku bol podľa sčítania bežných druhov vtákov v rokoch 2005 2009 neistý s negatívnou tendenciou.
Biotop.
Vyskytuje sa najmä v otvorených krajinách s porastom kríkov, na lúkach, poliach a pasienkoch. Tiež na okrajoch lesov, v sadoch a záhradách so živými plotmi. a na lesných mladinách a rúbaniskách.
Hniezdenie.
Hniezdo si stavia raz ročne v tŕňových kríkoch, ktoré ho dobre chránia pred predátormi. Buduje ho z korienkov, vetvičiek a trávy a od mája do júla hniezdi na znáške 3 až 6 vajíčok. Na vajíčkach sedí hlavne samica. Mláďatá sa liahnu po 14. dňoch a hniezdo opúšťajú po 14. – 15. dňoch. Po vylietaní z hniezda ich staré vtáky naďalej kŕmia.
Potrava.
Strakoš obyčajný je hmyzožravec, obľubujúci chrobáky, kobylky, svrčky, koníky a drobné stavovce.
Ochrana.
Je zákonom chránený, spoločenská hodnota je 1000 € (Vyhláška MŽP č. 170/2021).
Druh je zaradený do Bernského dohovoru
(Príloha II) a smernici o vtákoch (Príloha I).

</doc>
<doc id="23142" url="https://sk.wikipedia.org/wiki?curid=23142" title="Strakoš veľký">
Strakoš veľký

Strakoš veľký alebo strakoš sivý (lat. "Lanius excubitor") je spevavec z čeľade strakošovité. Obýva západnú palearktídu. Na Slovensku hniezdi v severnej časti krajiny a postupne sa šíri južným smerom. Hniezdenie bolo dokázané v 20,50 % mapovacích kvadrátov, zimovanie bolo zistené v 80,40 % mapovacích kvadrátov. Podľa Medzinárodnej únie na ochranu prírody a prírodných zdrojov strakoš veľký patrí medzi najmenej ohrozené druhy, trend celkovej populácie je klesajúci, po taxonomických úpravách sú považované jeho stavy v krajinách Európskej únie za stabilné.
Výskyt a stav na Slovensku.
Odhadovaný počet hniezdiacich párov je 500 - 1 000, zimujúcich jedincov 4 000 - 8 000. Veľkosť populácie má "mierny pokles" od 20 - 50%. Veľkosť územia na ktorom sa vyskytuje je "stabilná", maximálna zmena do 20%. Ekosozologický status v roku 1995 "R" - vzácny. V roku 1998 "LR:nt", "LR" - menej ohrozený druh, "nt" - takmer ohrozený taxón. V roku 2001 "LR" - menej ohrozený. V roku 2014 "LC" - menej dotknutý. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh.
Ochrana.
Je zákonom chránený, spoločenská hodnota je 2000 € (Vyhláška MŽP č. 170/2021).
Druh je zaradený do Bernského dohovoru (Príloha II)
 

</doc>
<doc id="23144" url="https://sk.wikipedia.org/wiki?curid=23144" title="Solon z Atén">
Solon z Atén



</doc>
<doc id="23147" url="https://sk.wikipedia.org/wiki?curid=23147" title="Piotr Alexejevič Kropotkin">
Piotr Alexejevič Kropotkin

Piotr Alexejevič Kropotkin, (* 9. december 1842 – † 8. február 1921) bol ruský revolucionár a publicista, geograf a geológ, anarchista, teoretik anarchistického komunizmu. Zúčastnil sa vedeckých expedícií na Sibíri. V roku 1872 vstúpil do Prvej internacionály. Po revolúcii v roku 1917 sa vrátil do Ruska.

</doc>
<doc id="23150" url="https://sk.wikipedia.org/wiki?curid=23150" title="Bernolák">
Bernolák

Bernolák môže byť:

</doc>
<doc id="23151" url="https://sk.wikipedia.org/wiki?curid=23151" title="Štúr">
Štúr

Štúr môže byť:

</doc>
<doc id="23152" url="https://sk.wikipedia.org/wiki?curid=23152" title="Ľudevít Velislav Štúr">
Ľudevít Velislav Štúr



</doc>
<doc id="23154" url="https://sk.wikipedia.org/wiki?curid=23154" title="Štefánik">
Štefánik

Štefánik je priezvisko, pozri Štefánik (priezvisko), napr.:

</doc>
<doc id="23155" url="https://sk.wikipedia.org/wiki?curid=23155" title="Eduard Beneš">
Eduard Beneš



</doc>
<doc id="23156" url="https://sk.wikipedia.org/wiki?curid=23156" title="Masaryk (priezvisko)">
Masaryk (priezvisko)

Masaryk je slovenské priezvisko odvodené od nárečového výrazu pre mäsiara (masár). Najrozšírenejšie je na západnom Slovensku, najviac v Hlohovci, Trenčíne, Topoľčanoch a v Bratislave.
Známi nositelia.
Pozri v článku Masaryk.

</doc>
<doc id="23157" url="https://sk.wikipedia.org/wiki?curid=23157" title="Binárna sústava">
Binárna sústava

Binárna sústava alebo binárny systém môže znamenať:

</doc>
<doc id="23158" url="https://sk.wikipedia.org/wiki?curid=23158" title="Dvojková sústava">
Dvojková sústava



</doc>
<doc id="23159" url="https://sk.wikipedia.org/wiki?curid=23159" title="Système International d’Unités">
Système International d’Unités



</doc>
<doc id="23160" url="https://sk.wikipedia.org/wiki?curid=23160" title="Posledná večera (Leonardo da Vinci)">
Posledná večera (Leonardo da Vinci)

Posledná večera (tal. "Ultima Cena") je názov slávnej nástennej maľby renesančného umelca Leonarda da Vinciho na čelnej stene refektára kostola Santa Maria delle Grazie v talianskom Miláne.
Dielo je pre mnohých učencov a historikov najväčším výtvarným dielom na svete. Dokonca už za Leonardových čias bolo považované za jeho najslávnejší a najlepší výtvor.
Okolnosti vzniku diela.
Maľba vznikla medzi rokmi 1495 a 1497, najneskôr však do roku 1498, ako sa dá doložiť podľa darovacieho listu v spise "De divina proportione", ktorý napísal Luca Pacioli milánskemu vojvodovi Lodovicovi Sforzovi. Doklady o objednávateľovi diela však nie sú k dispozícii, a preto ani neexistuje nejaký náznak programového zámeru týkajúceho sa prostredia a historických okolností. Predpokladá sa však, že objednávateľom bol samotný vojvoda, na dvore ktorého sa Leonardo preslávil, a nie mnísi zo Santa Maria delle Grazie.
Ideový zámer možno dedukovať iba na základe indícií, ktoré zanechal sám Leonardo vo svojich rukopisoch a kresbách. Z prípravných štúdií k tomuto dielu sa zachovalo iba veľmi málo. Predpokladá sa, že na prevedení diela sa podieľali maliari z ním založenej Akadémie maliarstva v Miláne, napr. Marco d'Oggiono a Giovanni Antonio Boltraffio. Túto domnienku potvrdzuje maliar Giovanni Paolo Lomazzo, ktorý o okolnostiach vzniku "Poslednej večere" píše vo svojom diele "Kniha o snoch" (dnes je umiestnená v Britskej knižnici v Londýne). V príbehu imaginárneho rozhovoru Leonarda so starogréckym sochárom Feidiom Leonardo vysvetľuje niektoré aspekty vzniku diela:
Technika diela.
Rozmery diela sú vskutku úctyhodné – meria 4,6 x 8,8 metra a je namaľované silnou vrstvou vaječnej tempery na povrch suchej maľby. Pod hlavnou vrstvou maľby leží hrubá kompozičná štruktúra, načrtnutá červenkastou farbou spôsobom, akým sa obyčajne tvorili kartónové skice a iné pomocné náčrtky.
Kompozícia a ikonografia diela.
Kompozícia, ktorá vypĺňa celú zadnú stenu jednoduchej miestnosti, svedčí o jej veľkej duchovnej sile: akoby to bol výrez v stene otvárajúci pohľad do rovnako prostej sály, kde sa odohráva jedinečný dramatický príbeh. V sále sú však ďalšie okná a tie hľadia na voľný priestor a krajinu za nimi. Pri pohľade na fresku sa divákovi pred očami premietne výjav pomyselnej divadelnej scény, kde časová zložka obsiahnutá v pohyboch a gestách zobrazených postáv je zachytená v priestore tvorenom tromi stranami – čelnou, postrannou a zadnou. Kompozícia sa zdá byť preľudnená, ale vyvážená. Umelec tu postavy rozdelil do štyroch skupín po troch apoštoloch, umiestnených po stranách ústrednej postavy Ježiša Krista. Apoštoli na oboch stranách sa od Ježiša odkláňajú, nechávajúc ho v tiesnivej osamelosti. Tú ešte zdôrazňuje konštrukcia dvier za ním. Leonardova rekonštrukcia výjavu z evanjelia je vytvorená veľmi presne podľa Svätého písma. Freska zachytáva okamih, kedy Ježiš vraví: "„Jeden z vás ma zradí.“" (Mk 14, 18). Ježišovo oznámenie vyvolá medzi apoštolmi za stolom rozličné reakcie a to je tiež okamih, ktorý Leonardo naveky akoby „zmrazil“ vo svojom diele. Mnoho historikov verí, že na kompozíciu sa dá pozerať ako na ikonografickú interpretáciu eucharistie, pretože Ježiš ukazuje oboma rukami na chlieb a víno na stole. Iní súdia, že obraz predstavuje iba ohlásenie zrady.
Identita jednotlivých apoštolov je najdiskutovanejšou záležitosťou, je však založená na zápiskoch na kópii obrazu v Da Vinci Museum v opátstve Tongerlo, takže zľava doprava by to mali byť: Bartolomej, Jakub mladší, Ondrej, Judáš, Peter, Ján, Tomáš, Jakub starší, Filip, Matúš, Tadeáš a Šimon Zelóta.
Perspektíva "Poslednej večere" má zorný uhol vo výške šesť metrov – čo sa však už dnes nedá overiť, pretože podlaha bola viac ako o meter zvýšená – a zodpovedá teda pohľadu človeka stojaceho na druhom poschodí domu, vo vzdialenosti od steny približne osem až desať metrov. Podľa evanjelickej tradície (Mk 14, 15, Lk 22, 12) sa Posledná večera Pána konala v tzv. "coenaculum stratum" (po gr. "anagaion"), teda v miestnosti, ktorú stavitelia v Stredomorí v 1. storočí umiestňovali práve na druhé poschodie budovy.
Dielo tvorí ideovú jednotu s "Ukrižovaním", ktoré vytvoril v roku 1495 Giovanni Donato da Montorfano na protiľahlej stene refektára. Dokonca sa zdá, že Leonardo sa touto freskou inšpiroval, keď dlane Kristových rúk na "Poslednej večeri" sú rôzne otočené; dlaň ľavej ruky otočená nahor má symbolizovať kajajúceho sa zločinca ukrižovaného po Kristovom boku, a dlaň pravej ruky, otočená nadol, symbolizuje zločinca, ktorý sa nekajal.
Leonardo sa pri zobrazení scény snaží patrične ctiť predchádzajúcu maliarsku tradíciu, zachytávajúcu uvedený námet, ale neinterpretuje ju tradičným spôsobom. Dôkazom toho, je napr. postava Judáša. V Leonardovom podaní už Judáš nie je izolovaný, ako to býva na iných vyobrazeniach. Je integrálnou súčasťou skupiny apoštolov. Rozhodnutie neoddeliť Judáša od ostatných učeníkov je v ostrom protiklade k iným dielam s motívom Poslednej večere, kde zradný apoštol je jasne izolovaný; sedí na opačnej strane stola, jediný bez svätožiary a s dobre viditeľným mešcom s tridsiatimi striebornými. Mešec s peniazmi drží i Judáš na Leonardovej "Poslednej večeri" a čo sa týka glorioly, podľa tej Judáša nerozoznáme, pretože ju nemá žiaden z apoštolov.
Anatomicko-fyziognomická zložka.
Každý z apoštolov je na freske zobrazený v póze vystihujúcej jeho povahu a po psychologickej stránke v úlohe, ktorú zastáva v uvedenom príbehu podľa náboženského výkladu. Iba preskúmanie detailov diela dáva tušiť, aké enormné úsilie a snahu o perfektné zobrazenie venoval Leonardo "Poslednej večeri". Možno povedať, že dielo je symbiózou troch zložiek, ktoré Leonardo pri tvorbe diela mal na pamäti: tradícia, hodnovernosť a zložku, ktorá ho odlišuje od iných maliarov – anatomicko-fyziognomický prístup. Aby tento aspekt zdôraznil čo najrealistickejšie, študoval pózy, výrazy tvárí a fyziognómiu mnohých svojich súčasníkov, ktorých vzápätí namaľoval. Dokazujú to slová samotného majstra: "„Postavy sú vypodobnené podľa skutočných ľudí od dvora a podľa Milánčanov tej doby“."
Leonardo poňal zobrazenie postáv na "Poslednej večeri" ako súčasť svojich anatomických výskumov. Roky predchádzajúce prácam na samotnom diele, strávil štúdiom anatómie ľudskej postavy. Z obdobia okolo roku 1489 pochádza súbor štúdií venovaných anatómii ľudskej lebky, uložený dnes v Kráľovskej knižnici vo Windsore. Jednou z prvých a najpôsobivejších štúdií pre dielo je kresba asi z roku 1490 nachádzajúca sa vo viedenskej galérii Albertina.
Po dokončení.
Dielo, ktorému Leonardo da Vinci venoval toľko času a pozornosti, vydržalo v pôvodnom stave na stene iba krátko. Ako sa dozvedáme z dobových záznamov, ešte počas Leonardovho života začala maľba praskať a opadávať. Po dvadsiatich rokoch bola natoľko poškodená, že sa stala takmer nezrozumiteľnou. Prvé reštaurátorské zásahy sú datované do začiatku 18. storočia, posledné práce, trvajúce dvadsať rokov, boli ukončené v lete 1999.
Leonardova "Posledná večera" je medzi obrazmi na túto tému unikátna a nenapodobiteľná, pretože apoštoli predstavujú neuveriteľnú hru emócií a reakcií na Kristovo oznámenie, že jeden z nich sa dopustí zrady. Žiadne iné spodobnenie tohto námetu sa ani neblíži takému zmyslu pre detail a kompozíciu, aký môžeme vidieť tu.

</doc>
<doc id="23164" url="https://sk.wikipedia.org/wiki?curid=23164" title="Alpha">
Alpha

Alpha môže byť:

</doc>
<doc id="23165" url="https://sk.wikipedia.org/wiki?curid=23165" title="Elektrosilná interakcia">
Elektrosilná interakcia



</doc>
<doc id="23166" url="https://sk.wikipedia.org/wiki?curid=23166" title="Veľká zjednotená teória">
Veľká zjednotená teória



</doc>
<doc id="23167" url="https://sk.wikipedia.org/wiki?curid=23167" title="Grand Unification Theory">
Grand Unification Theory



</doc>
<doc id="23168" url="https://sk.wikipedia.org/wiki?curid=23168" title="Josef Abrhám">
Josef Abrhám

Josef Abrhám (* 14. december 1939, Zlín† 16. máj 2022, Mělník) bol český filmový, divadelný a televízny herec.
Životopis.
Otec bol Čech a matka Slovenka, dcéra slovenského dramatika, prozaika a evanjelického farára Jozefa Hollého. Herectvo začal študovať na VŠMU v Bratislave, ale po dvoch rokoch prešiel na DAMU, ktorú absolvoval v roku 1962.
Na VŠMU ho prijali aj napriek zlému kádrovému profilu. Bola to zásluha vtedajšieho rektora Andreja Bagara, ktorý vedel že o talente nerozhoduje triedny pôvod. Pepo Abrhám, Moravák so slovenskými koreňmi, príbuzný dramatika Jána Hollého, jazzman, klavírista. Svojmu kamarátovi Milanovi Lasicovi sa zveroval so svojimi pochybnosťami a neistotami počas nočných prechádzok Bratislavou.
V rokoch 19651992 člen Činoherního klubu v Prahe a od roku 1993 angažovaný v Národním divadle v Prahe.
V jeho tvorbe sa prelínal intelektuálny nadhľad so spontánnou komediálnosťou. Z rolí: Trofimov (A. P. Čechov: "Višňový sad"), Mulligan (S. O’Casey: "Penzión pro svobodné pány"), Macheath (V. Havel: "Žebrácká opera"). Hral v televízii, preslávil sa najmä titulnou postavou v komédii "Vrchní, prchni!" a rolou doktora Blažeja v populárnom seriáli "Nemocnice na kraji města".
Bol manželom herečky Libuše Šafránkovej.

</doc>
<doc id="23169" url="https://sk.wikipedia.org/wiki?curid=23169" title="Libuše Šafránková">
Libuše Šafránková

Libuše Šafránková (* 7. jún 1953, Brno – † 9. jún 2021, Praha) bola česká filmová a televízna herečka, manželka Josefa Abrháma, sestra herečky Miroslavy Šafránkovej.
Medzi jej najznámejšie filmy patrí "Tři oříšky pro Popelku". Hlavnú postavu hrala vo veku 19 rokov. Počas svojej kariéry stvárnila takmer 150 filmových postáv.
V rokoch 19721992 bola členkou Činoherního klubu, od roku 1992 pôsobila v Národnom divadle v Prahe. Bola predstaviteľkou mladých temperamentných žien, ktoré interpretovala so zmyslom pre lyriku, humor i komickú nadsádzku. Z divadelných úloh: Marka (L. M. Leonov "Zlatý kočár"), Soňa (A. P. Čechov "Strýček Váňa"), Tonička (J. Mahen "Chroust"), Káťa Kabanová (A. N. Ostrovskij "Bouře"), Poppy Norton-Taylorová (M. Frayn "Bez roucha"). Roly vo filmoch a v televízii ("Babička, Schovávaná na schodech, Vojáček a dračí princezná, Švédská zápalka, Svatební cesta do Jiljí", seriál "Náhrdelník").
Osobný život.
Za Josefa Abrháma sa vydala v roku 1976.
Zomrela dva dni po svojich 68. narodeninách. Niekoľko rokov pred smrťou bojovala s rakovinou pľúc.

</doc>
<doc id="23170" url="https://sk.wikipedia.org/wiki?curid=23170" title="Moskovskij gosudarstvennyj institut meždunarodnych otnošenij">
Moskovskij gosudarstvennyj institut meždunarodnych otnošenij

Moskovskij gosudarstvennyj institut meždunarodnych otnošenij [(universitet) Ministerstva inostrannych del Rossijskoj federacii] (po rusky: "Московский государственный институт международных отношений [(университет) Министерства иностранных дел Российской Федерации"] alebo po slovensky Moskovský štátny inštitút medzinárodných vzťahov [(univerzita) Ministerstva zahraničných vecí Ruskej federácie], skratka МГИМО – MGIMO) je štátna univerzita v Moskve zriadená ruským Ministerstvom zahraničných vecí.
Univerzita bola založená v roku 1944. Svoj prvý školský rok začala s 200 študentmi na troch fakultách – Škola medzinárodných vzťahov, Ekonomická škola a Právnická fakulta. V dobách Sovietskeho zväzu (do roku 1991) túto univerzitu navštevovali hlavne študenti verní komunistickej strane.
V súčasnosti je súčasťou školy šesť inštitútov a osem fakúlt. V roku 2009 školu navštevovalo okolo 6 000 študentov z Ruska, krajín SNŠ a cudziny.
Kontroverzie.
Pôsobenie školy počas komunistického režimu v ZSSR býva častým terčom kritiky. Je totiž známe, že MGIMO bolo napojené na sovietske aj zahraničné tajné služby, ktoré z rád absolventov verbovali svojich členov. V Poľsku preto v roku 2016 rozhodli, že všetci absolventi moskovskej školy museli do roku 2018 opustiť štátnu službu. Zároveň školu navštevovali rodiny komunistických funkcionárov. MGIMO - študovali tu synovia Gustáva Husáka, Vasila Biľaka či vnuk Antonína Zápotockého.
Zoznam absolventov MGIMO.
Škola podporuje vytváranie absolventov (angl. alumny) klubov a v roku 1991 založila Asociáciu absolventov (Ассоциация выпускников МГИМО). Klubu českých absolventov MGIMO vznikol v roku vznikol v roku 2004. Slovenský v roku 2008.
Zoznam absolventov zo Slovenska.
"Zoznam nie je úplný, väčšina funkcií bola aktualizovaná k roku 2019."
Absolventi z Česka.
MGIMO kedysi študovali i syn Gustáva Husáka, syn Vasila Biľaka Dmitrij Biľak a vnuk Antonína Zápotockého. Ďalej:
Zoznam významných absolventov.
Štátni a verejní činitelia:
Zástupcovia veľkých firiem:

</doc>
<doc id="23175" url="https://sk.wikipedia.org/wiki?curid=23175" title="Etymológia">
Etymológia

Etymológia (z dvoch gréckych slov ἔτυμον (etymon) = pravda, istota; λογία (logia) = náuka; príslušná osoba je etymológ) je jazykovedná disciplína, ktorá skúma pôvod, prvotný význam, vývoj a históriu slov alebo ich morfém (častí slov) pomocou analýzy morfologickej stavby zo súčasného i historického aspektu. Pri tomto výskume sa vo veľkej miere využíva porovnávacie štúdium príbuzných jazykov a staršie vývojové štádium príslušného jazyka.
Pre štúdium etymológie slovenčiny majú veľký význam výsledky indoeurópskej porovnávacej jazykovedy (laryngálna teória, učenie o hláskovej štruktúre odvodeného indoeurópskeho koreňa, významy zodpovedajúce v iných jazykoch a pod.).
Výsledky etymologického výskumu istého jazyka sa okrem osobitných štúdií podávajú v tzv. etymologických slovníkoch. V nich sa skúmané slová usporadúvajú podľa abecedy do hesiel s príslušným výkladom o pôvode slova.
Etymológiou v užšom zmysle sa rozumie pôvod a história jednotlivých slov. Popri správnej, vedecky overenej a podloženej etymológii slova existuje aj tzv. falošná etymológia, ktorá sa zakladá na nesprávnom chápaní etymologickej štruktúry slova. Často sa hovorí aj o tzv. ľudovej etymológii, ktorá sa usiluje objasniť pôvod slova z jeho vonkajšej (zvukovej) podoby alebo podľa jeho morfologického zloženia, ale bez akéhokoľvek hlbšieho porovnávacieho a typologického štúdia.

</doc>
<doc id="23180" url="https://sk.wikipedia.org/wiki?curid=23180" title="Nemčina">
Nemčina

Nemčina (nemecky: "Deutsch", ) je západogermánsky jazyk využívaný najmä v strednej Európe. Je to najrozšírenejší a úradný alebo spoluúradný jazyk v Nemecku, Rakúsku, Švajčiarsku, Lichtenštajnsku a talianskej provincii Južné Tirolsko. Je to tiež spoluúradný úradný jazyk Luxemburska a Belgicka. Nemčina je najviac podobná iným jazykom v rámci západogermánskej jazykovej vetvy vrátane afrikánčiny, holandčiny, angličtiny, frízskych jazykov, dolnonemenčiny, luxemburčiny, škótčiny a jazyka jidiš. Obsahuje tiež blízku podobnosť v slovnej zásobe s niektorými jazykmi v severogermánskej skupine, ako je dánčina, nórčina a švédčina. Nemčina je po angličtine druhým najrozšírenejším germánskym jazykom.
Nemčina je jedným z hlavných jazykov sveta. Je to najpoužívanejší materinský jazyk v rámci Európskej únie. Nemčina sa vo veľkej miere vyučuje aj ako cudzí jazyk, najmä v kontinentálnej Európe, kde je tretím najviac vyučovaným cudzím jazykom (po angličtine a francúzštine), a v Spojených štátoch. Jazyk bol vplyvný v oblasti filozofie, teológie, vedy a techniky. Je to druhý najčastejšie používaný vedecký jazyk a patrí medzi najpoužívanejšie jazyky na webových stránkach. Nemecky hovoriace krajiny sú na piatom mieste z hľadiska ročného vydávania nových kníh, pričom jedna desatina všetkých kníh (vrátane elektronických) na svete vychádza v nemčine.
Nemčina je flektívny jazyk so štyrmi pádmi pre podstatné mená, zámená a prídavné mená (nominatív, akuzatív, genitív, datív); tri rody (mužský, ženský, stredný); a dve čísla (jednotné, množné číslo). Má silné a slabé slovesá. Väčšina jej slovnej zásoby pochádza zo starovekej germánskej vetvy indoeurópskej jazykovej rodiny, zatiaľ čo menšia časť je čiastočne odvodená z latinčiny a gréčtiny spolu s menším počtom slov vypožičaných z francúzštiny a modernej angličtiny.
Nárečia.
Nemecké nárečia delíme na:
Každé z nich má z vývojového hľadiska starú, strednú a novú verziu (napríklad stredná dolná nemčina). 
Dolnú nemčinu geograficky delí od hornej nemčiny tzv. Benrátska čiara, pomenovaná podľa mestskej časti Düsseldorfu, kde začína.
Dejiny.
Historický vývoj nemčiny delíme na tieto obdobia:
Tieto epochy napriek svojmu tradičnému názvu spravidla zahŕňajú aj dolnú nemčinu (Nemalo by sa preto zamieňať napr. „starohornonemecké obdobie“ , ktoré zahŕňa aj dolnú nemčinu, so „starou hornou nemčinou“, ku ktorej paralelne existovala na severe „stará dolná nemčina“). 
Prvé slabé tendencie o nadregionálny nemecký jazyk na politicky veľmi rozdrobenom nemeckom území možno pozorovať v takzvanom strednohornonemeckom období (1100 - 1350). Napríklad základom kvázi-nadregionálneho literárneho jazyka bola v tomto období horská nemčina. 
Základom dnešného spisovného jazyka je predovšetkým jazykový úzus cisárskej kancelárie zo 14. a 15. storočia, ako aj literárna tvorba Martina Luthera začiatkom 16. storočia Martin Luther, jazyk kníh ktorého sa stal základom jednotnej spisovnej nemčiny, ktorá sa presadila od konca 18. stor., podľa vlastného vyjadrenia použil za základ jazyk kurfirstského dvora z Meißenu, teda saské stredonemecké nárečia (východná stredná nemčina – súčasť hornej nemčiny v širšom zmysle). Ešte za Lutherovho života však bol tento jazyk silno ovplyvnený aj dolnonemeckými nárečiami. Tento jazyk sa rýchlo presadil v južnom Nemecku (hornonemecká oblasť), v severnom Nemecku (dolnonemecká oblasť) sa však ešte aj začiatkom 19. storočia vyučoval ako cudzí jazyk. Významnú úlohu pri šírení tohto jazyka zohrali aj diela Goetheho a Schillera. Začiatkom 19. storočia vznikli pre tento spisovný jazyk rôzne regionálne formy výslovnosti. Nakoniec sa presadila výslovnosť dolnonemeckých divadiel. Základom dnešnej spisovnej nemčiny teda je v podstate v jazyku horná nemčina, ale vo výslovnosti dolná nemčina (tzv. „horná nemčina s dolnonemeckými hláskami“).
Gramatika.
Podstatné mená sa v nemčine píšu s veľkým začiatočným písmenom.
Pred podstatné meno sa dáva člen (určitý - "der, die, das" alebo neurčitý - "ein, eine"). Napr.: der Kopf ([tá] hlava), ein Kopf ([nejaká] hlava), die Katze ([tá] mačka), eine Katze ([nejaká] mačka).
Slovesá majú v neurčitku koncovku -en. Napr.: haben (mať), gehen (ísť), fahren (cestovať). Výnimky: sein (byť) a tun (robiť).

</doc>
<doc id="23181" url="https://sk.wikipedia.org/wiki?curid=23181" title="Hebrejčina">
Hebrejčina

Hebrejčina (עברית) (ak sa chápe ako 1 jazyk) alebo hebrejské jazyky (ak sa chápe ako skupina jazykov) je označenie nasledujúcich semitských jazykov/nárečí:
Najčastejšie sa slovo vzťahuje buď na novohebrejčinu, alebo na starohebrejčinu. Dnes slovo hebrejčina označuje spravidla novohebrejčinu, jazyk umelo vytvorený na základe starohebrejčiny. 
Hebrejčina patrí do rodiny semitských jazykov do severozápadnej skupiny a do tzv. kanaánskych jazykov. Jej pôvod siaha zrejme do neskorej kanaánčiny. Najstaršie stopy kanaánskej reči s hebrejskými idiómami objavili archeológovia v Ras Šamra (Ugaritu) a pochádzajú z 20. storočia pred Kr.

</doc>
<doc id="23182" url="https://sk.wikipedia.org/wiki?curid=23182" title="Taliančina">
Taliančina

Taliančina je románsky jazyk, hovorí ním asi 70 miliónov ľudí, z ktorých väčšina žije v Taliansku. 
Štandardná taliančina je založená na toskánskych dialektoch a je „kompromisom“ medzi jazykmi južného Talianska a galo-románskymi jazykmi na severe. Ustálený toskánsky štandard bol však v priebehu posledných desaťročí mierne ovplyvnený dialektmi, ktorými sa rozpráva v Miláne, ekonomickom centre krajiny. 
Taliančina má zdvojené (alebo dlhé) spoluhlásky ako latinčina (na rozdiel od väčšiny dnešných románskych jazykov ako sú francúzština a španielčina). Ako vo väčšine románskych jazykov (s významnou výnimkou francúzštiny) na prízvuku závisí význam.
História.
História talianskeho jazyka je pomerne zložitá, ale moderný štandard jazyka zväčša formovali pomerne nedávne udalosti. Najskoršie zachované texty v jazyku, ktorý možno s určitosťou nazvať taliančinou (na rozdiel od jej predchodcu vulgárnej latinčiny), sú právne dokumenty z regiónu Benevento datované medzi 960-963. 
Taliančina bola prvýkrát formalizovaná v 14. storočí prácami Dante Alighieriho, ktorý vo svojich básňach spolu známych ako "Komédia" (k čomu autor diela Dekameron Boccaccio neskôr pridal titul "Božská") zmiešal juhotalianske dialekty, obzvlášť sicílsky, s jeho rodnou toskánčinou. Danteho milované práce boli čítané po celom Taliansku a jeho písaný dialekt sa stal kanonickým štandardom, ktorému ostatní rozumeli. Dantemu sa dodnes pripisuje štandardizácia talianskeho jazyka.
Vždy existoval odlišný dialekt taliančiny v každom meste, pretože mestá boli donedávna mestskými štátmi. V roku 1861, keď došlo k zjednoteniu Talianska, bol ustálený spisovný taliansky jazyk, ktorého základom bol toskánsky dialekt mesta Florencie a okolia. Hovorilo ním ale iba 2,5% populácie, takže v školách bolo povolené aj vyučovanie v dialektoch. Jednotný povinný vyučovací jazyk bol zavedený až v roku 1934 za fašistického Talianska. 
Na rozdiel od severotalianskych dialektov zostali staré južné dialekty zväčša nedotknuté francúzsko-okcitánskymi vplyvmi hlavne zo strany bardov z Francúzska v stredoveku (pozri línia La Spezia-Rimini). Ekonomická moc a na vtedajšiu dobu (neskorý stredovek) pomerne vysoké vývojové štádium Toskánska dali jeho dialektu váhu, hoci benátčina zostala rozšírenou v stredovekom talianskom obchodnom živote. Taktiež narastajúci kultúrny význam Florencie v obdobiach humanizmu a renesancie pomohli k ustáleniu jej ľudového dialektu v umení.
Klasifikácia.
Spisovná taliančina (spolu so severotalianskymi a stredotalianskymi nárečiami) je súčasťou východorománskych jazykov, kým juhotalianske nárečia patria do západorománskych jazykov. Románske jazyky patria medzi indoeurópske jazyky.
V iných deleniach je taliančina jediný príslušník tzv. italo-románskych jazykov, ktoré sú časťou románskych jazykov. 
Na web stránke Etnologue majú vlastné delenie románskych jazykov na južné, západné a východné, pričom taliančinu zaraďujú veľmi neobvykle spolu s dalmatínčinou do jednej skupiny „italo-dalmatínske jazyky“, tú zase do „talianskych západorománskych jazykov“ a tie do (ich) západorománskych jazykov.
Geografické rozšírenie.
Taliančina je úradným jazykom Talianska, San Marína a je úradným jazykom kantónochv Ticino a Graubünden (Grigioni) vo Švajčiarsku. Je najpoužívanejším jazykom vo Vatikáne a druhým úradným jazykom v niektorých oblastiach Istrie v Chorvátsku a Slovinsku s talianskou menšinou. Vo veľkom rozsahu ju používajú imigrantské skupiny v Luxembursku, Nemecku, Belgicku, USA, Kanade, Venezuele, Brazílii, Argentíne a Austrálii. Rozpráva sa ňou aj v susednom Albánsku. V menšom rozsahu sa používa v častiach Afriky s bývalou talianskou nadvládou ako Somálsko, Líbya a Eritrea. Do veľkej miery sa taliančina učí v Monaku a na ostrove Malta a bola úradným jazykom krajiny do zavedenia angličtiny ústavou v roku 1934.
Oficiálne postavenie.
Taliančina je úradným jazykom v Taliansku, San Maríne, Švajčiarsku, na Istrii v Chorvátsku a v samosprávnych celkoch Koper, Piran a Izola v Slovinsku.
Dialekty.
Delenie.
Situácia talianskych dialektov je pomerne komplikovaná. Keďže historicky Taliansko nebolo jednotným štátom a vyvíjalo sa na jeho území viacero rečí, formálne spisovný taliansky jazyk z roku 1861 sa nikdy nestal hovorovým jazykom všetkých obyvateľov. Väčšina obyvateľstva je schopná dohovoriť sa aj v spisovnej taliančine, no popri tom v bežnej komunikácii používa aj svoje nárečie.
Kultúrne prijatie nárečí.
Taliansko sa delí na tzv. „italofónov“ (zastancov spisovnej taliančiny) a „dialektofónov“ (zastancov nárečí). 
Nárečia sa často používajú napr. vo filmoch pre komický efekt alebo dojem stereotypu; severné dialekty zvyknú vyjadrovať nenásytných, úzkoprsých kupcov; rímsky prízvuk sa spája s arogantnými primitívnymi násilníkmi; neapolský pripomína nečestných šikovných flákačov a sicílčina sa dokonca aj v Taliansku spája s mafiou. Mnohí scenáristi však objavujú aj expresívnejšie a spontánnejšie črty nárečí, často na prelomenie klišé a prezentáciu bohatšej, menej známej skutočnosti.

</doc>
<doc id="23184" url="https://sk.wikipedia.org/wiki?curid=23184" title="Španielčina">
Španielčina

Španielčina (po španielsky: "español"; úplné alebo čiastočné synonymum: kastílčina - po španielsky: "castellano") je románsky jazyk, ktorý vznikol na Pyrenejskom polostrove v Európe; dnes je globálnym jazykom, ktorým ako materinským jazykom hovorí takmer 500 miliónov ľudí, hlavne v Španielsku a v Amerike. Je to druhý najpoužívanejší materinský jazyk na svete po mandarínskej čínštine a štvrtý najpoužívanejší jazyk na svete po angličtine, mandarínskej čínštine a hindčine.
Španielčina je súčasťou Iberorománskej skupiny jazykov indoeurópskej jazykovej rodiny, ktorá sa vyvinula z niekoľkých dialektov vulgárnej latinčiny na Pyrenejskom polostrove po rozpade Západorímskej ríše v 5. storočí. Najstaršie latinské texty so stopami španielčiny pochádzajú zo stredo-severu Pyrenejí v 9. storočí a prvé systematické písomné používanie jazyka sa stalo v Tolede, významnom meste Kastílskeho kráľovstva, v 13. storočí. Začiatkom roku 1492 sa španielsky jazyk dostal do miestokráľovstva Španielskeho impéria, predovšetkým do Ameriky a na územia v Afrike, Oceánii a na Filipínach.
Názvy jazyka.
Slovenčina.
Na Slovensku znie kodifikovaný a primárne používaný názov tohto jazyka, ako aj názov používaný zo strany ÚGKK SR, "španielčina". 
Názov "kastílčina" nie je kodifikovaný a používa sa oveľa menej často než slovo španielčina, a ak sa používa, tak skôr na označenie historického dialektu Kastílskeho kráľovstva alebo menej často na označenie súčasného kastílskeho dialektu. Porovnaj aj článok kastílčina.
Španielsky hovoriace štáty.
V španielsky hovoriacich štátoch niektoré štáty uprednostňujú názov "español" ("španielčina"), iné názov "castellano" ("kastílčina") - porovnaj obrázok. 
Názov castellano (kastílčina) alternatívne, a pôvodne, znamená dialekt bývalého Kastílskeho kráľovstva. Dialekt bývalého Kastílskeho kráľovstva sa v novoveku stal úradným jazykom všetkých národov Španielska, a tak sa stal vlastne španielčinou. Porovnaj aj článok kastílčina.
Štát Španielsko.
Štát Španielsko má v ústave z roku 1978 (v znení z roku 2022) o úradnom jazyku uvedené : „El castellano es la lengua española oficial del Estado. Las demás lenguas españolas serán también oficiales en las respectivas Comunidades Autónomas de acuerdo con sus Estatutos.“ („Kastílčina je úradným španielskym [t.j. v Španielsku používaným] jazykom štátu. Ostatné španielske jazyky budú takisto úradnými v príslušných autonómnych spoločenstvách v súlade s ich ústavami“). Táto šalamúnska formulácia v španielskej ústave je dôsledkom odporu nešpanielskych národov Španielska k používaniu názvu španielsky jazyk na označenie hlavného jazyka Španielska. 
V rozpore s tým "Diccionario panhispánico de dudas" publikovaný Španielskou kráľovskou akadémiou (t.j. kodifikátorom španielčiny) uvádza, že hoci je slovo castellano platným synonymom slova español, treba uprednostniť slovo español a slovo castellano používať len na označenie dialektu Kastílskeho kráľovstva alebo súčasného kastílskeho dialektu. V rokoch 1713 až 1923 však Španielska kráľovská akadémia jazyk nazývala castellano .
Rozšírenie.
Odhaduje sa, že existuje viac ako 437 miliónov ľudí, ktorí hovoria španielsky materinským jazykom, čo ho podľa počtu rodených hovoriacich kvalifikuje na druhú pozíciu v zoznamoch jazykov. Instituto Cervantes tvrdí, že podľa odhadov existuje 477 miliónov rodených španielsky hovoriacich osôb a 572 miliónov španielsky hovoriacich osôb, ktorý ním hovoria ako prvým alebo druhým jazykom - vrátane osôb s obmedzenou kompetenciou - a viac ako 21 miliónov študentov španielskeho jazyka ako cudzieho jazyka.
Španielčina je úradným alebo národným jazykom v Španielsku, Rovníkovej Guinei a 18 krajinách a jednom území v Amerike. Celkový počet hovoriacich v Amerike je asi 418 miliónov. Je to tiež voliteľný jazyk na Filipínach, pretože to bola španielska kolónia v rokoch 1569 až 1899. V Európskej únii je španielčina materinským jazykom 8 % populácie, ďalších 7 % ju hovorí druhým jazykom. Krajinou s najväčším počtom rodených hovoriacich je Mexiko. Španielčina je najpopulárnejším druhým jazykom, ktorý sa učia v Spojených štátoch. V roku 2011 sa v prieskume amerického spoločenstva odhadovalo, že z 55 miliónov obyvateľov hispánskeho USA, ktorí majú päť rokov a viac, 38 miliónov hovorí v domácnosti po španielsky.
Španielčina je jedným zo šiestich úradných jazykov OSN a tretím najhovorenejším jazykom na svete. Ako úradný jazyk ho používa aj Európska únia, Organizácia amerických štátov, Únia juhoamerických národov, Spoločenstvo štátov Latinskej Ameriky a Karibiku, Africká únia a mnoho ďalších medzinárodných organizácií.
Napriek veľkému počtu hovoriacich nie je španielsky jazyk vo vedeckých prácach prominentný, aj keď je v humanitných vedách je lepšie zastúpený. Približne 75% vedeckej produkcie v španielčine je rozdelených do troch tematických oblastí: spoločenské vedy, lekárske vedy a umenie/humanitné vedy. Španielčina je po angličtine a čínštine tretím najpoužívanejším jazykom na internete.
Vzťah k iným jazykom.
Štúdia taliansko-amerického lingvistu Maria Peiho z roku 1949, ktorá analyzuje mieru odlišnosti od rodiča jazyka (latinčina, v prípade románskych jazykov) porovnaním fonológie, skloňovania, syntaxu, slovnej zásoby a intonácie, naznačuje nasledujúce percentá (vyššie percento, tým väčšia je vzdialenosť od latinčiny): V prípade španielčiny je to jeden z najbližších románskych jazykov k latinčine (vzdialenosť 20 %), iba za sardínčinou (vzdialenosť 8 %) a taliančinou (vzdialenosť 12 %). Okolo 75 % modernej španielskej slovnej zásoby pochádza z latinčiny, vrátane latinských výpožičiek zo starogréčtiny. Španielska slovná zásoba je v kontakte s arabčinou od raného obdobia, vyvinula sa počas éry Al-Andalusu na Pyrenejskom polostrove a približne 8 % jej slov má arabský lexikálny koreň. Ovplyvnil to tiež baskický, iberský, keltiberský, vizigótsky jazyk a ďalšie susedné iberorománske jazyky. Okrem toho absorbuje slovnú zásobu z ďalších jazykov, najmä z ďalších románskych jazykov - francúzštiny, taliančiny, andalúzskych románskych jazykov, portugalčiny, galícijčiny, katalánčiny, okcitánčiny a sardínčiny - ako aj z kečuánčiny a ďalších domorodých jazykov Ameriky.
Dejiny.
Španielsky jazyk sa vyvinul z vulgárnej latinčiny, ktorú na Pyrenejský polostrov priniesli Rimania počas druhej púnskej vojny, ktorá sa začala v roku 210 pred n. l. Na Pyrenejskom polostrove sa predtým hovorilo niekoľkými predrímskymi jazykmi (nazývanými aj paleohispánske jazyky) - niektoré súviseli s latinčinou prostredníctvom indoeurópskeho jazyka a niektoré nesúviseli vôbec. Medzi tieto jazyky patrili baskičtina (dodnes sa ňou hovorí), iberský jazyk, keltiberský jazyk a gallaciánsky jazyk. 
Prvé dokumenty, ktoré ukazujú stopy toho, čo sa dnes považuje za predchodcu modernej španielčiny, sú z 9. storočia. Počas stredoveku a do modernej doby najdôležitejšie vplyvy na španielsky lexikón pochádzali zo susedných románskych jazykov - mozarabičtiny (andalúzska románčina), navarsko-aragónčiny, leončiny, katalánčiny, portugalčiny, galícijčiny, okcitánčiny a neskôr z francúzštiny a taliančiny. Španielčina si tiež vypožičala značné množstvo slov z arabčiny, ako aj malý vplyv germánskeho gotického jazyka prostredníctvom sťahovania kmeňov a obdobia vlády Vizigótov v Pyrenejí. Oveľa viac slov si navyše vypožičali z latinčiny vplyvom spisovného jazyka a liturgického jazyka Cirkvi. Výpožičné slová boli prevzaté z klasickej aj renesančnej latinčiny, ktorá sa v tom čase používala. 
Podľa teórií Ramóna Menéndeza Pidala sa miestne sociolekty vulgárnej latiny vyvinuli do španielčiny na severe Pyrenejí, v oblasti s centrom v meste Burgos, a tento dialekt sa neskôr dostal do mesta Toledo, kde bola písaná norma španielčiny prvýkrát vyvinutá v 13. storočí. V tomto formatívnom štádiu vyvinula španielčina výrazne odlišný variant od svojho blízkeho bratranca lóončiny a podľa niektorých autorov sa vyznačovala silným baskickým vplyvom. Tento výrazný dialekt sa rozšíril do južného Španielska s postupom "Reconquisty" a medzitým získal značný lexikálny vplyv z arabčiny z Al-Andalus, veľkú časť nepriamo, prostredníctvom románskych mozarabských dialektov (okolo 4 000 slov odvodených z arabčiny, tvoria okolo 8% dnešného jazyka). Písomná norma pre tento nový jazyk bola vyvinutá v mestách Toledo v 13. až 16. storočí a v Madride od 70. rokov 16. storočia. 
Vývoj španielskeho zvukového systému od vulgárnej latiny vykazuje väčšinu zmien, ktoré sú typické pre západnorománske jazyky, vrátane lenácie intervokálnych spoluhlások (teda latinsky "vīta" &gt; španielsky "vida"). Dvojhláska zdôraznená v latinke zdôrazňovaná krátkym e a o - ktorá sa vyskytovala v otvorených slabikách vo francúzštine a taliančine, ale vôbec nie v katalánčine alebo portugalčine - sa nachádza v otvorených aj uzavretých slabikách v španielčine, ako ukazuje nasledujúca tabuľka: 
Španielčina sa vyznačuje palatalizáciou latinských dvojitých spoluhlások nn a ll (teda latinsky "annum" &gt; španielsky "año" a latinsky "anellum" &gt; španielsky "anillo"). 
Spoluhláska napísaná v latinke u alebo v a vyslovená [w] v klasickej latinčine sa vo vulgárnej latinčine pravdepodobne „opevnila“ na bilabiálny frikatív /β/. V ranej španielčine (ale nie v katalánčine alebo portugalčine) splývala so spoluhláskou písanou "b" (bilabiál s plosívnymi a frikatívnymi alofónmi). V modernej španielčine nie je rozdiel medzi výslovnosťou pravopisných písmen "b" a "v", až na niektoré výnimky v karibskej španielčine. 
Pre španielčinu bola zvláštna mutácia latinského začiatočného písmena "f" na "h"-, kedykoľvek po nej nasledovala samohláska, ktorá si nerozpráva. 

</doc>
<doc id="23186" url="https://sk.wikipedia.org/wiki?curid=23186" title="Srbčina">
Srbčina

Srbčina (do roku 1940: "srbština"; srb. alebo ) je slovanský jazyk, ktorý sa prevažne používa v Srbsku. Okrem toho má štatút menšinového jazyka v Chorvátsku a Severnom Macedónsku.
Ako súčasť srbochorvátčiny.
Srbčina bola do 90. rokov 20. storočia obyčajne chápaná ako spisovná varieta srbochorvátskeho jazyka používaná najmä Srbmi v Srbsku, Čiernej Hore, a v Bosne a Hercegovine.

</doc>
<doc id="23187" url="https://sk.wikipedia.org/wiki?curid=23187" title="Slovinčina">
Slovinčina

 
Slovinčina (po slovinsky: "slovenščina", "slovenski jezik") patrí do skupiny južnoslovanských jazykov a je úradným jazykom v Slovinsku. Patrí aj medzi úradné jazyky EÚ. Po slovinsky hovorí vo svete približne 2,5 milióna obyvateľov, väčšina z nich žije v Slovinsku.
Písmo a abeceda.
Slovinčina sa píše upravenou latinkou (bez písmen W, Q, Y a X) s nasledujúcimi pridanými znakmi:
Ukážky slovinského jazyka a lexika.
Informácie o slovinskom spisovateľovi Ivan Cankar.
"Cankar je že kot tretješolec, leta 1891, napisal nekaj pesmi. Objavljati je začel kot dijak. Leta 1892 je v rokopisnem listu Sloga objavil krajši kritični članek in Junaško pesem iz naših dni. Otroško glasilo Vrtec mu je natisnilo pesem Pes, maček in miši. Že naslednje leto so mu v Dijaški prilogi Rimskega katolika objavili sestavek Moj prvi pogled na morje."

</doc>
<doc id="23188" url="https://sk.wikipedia.org/wiki?curid=23188" title="Bosniačtina">
Bosniačtina

Bosniačtina alebo bosniančina je južnoslovanský jazyk (prípadne varieta srbochorvátčiny - pozri nižšie). Je to spisovný jazyk Bosniakov (bosnianskych Moslimov).
Lingvistické postavenie.
Od 90. rokov 20. storočia sa zvykne bosniačtina zaraďovať ako samostatný jazyk. Niektorí autori ju však považujú len za súčasť (resp. spisovný jazyk špecifickejšie za štandardnú varietu) srbochorvátskeho jazyka.
V časoch socialistickej Juhoslávie (od 50. do 80. rokov 20. storočia) sa bosniačtina považovala vždy len za integrálnu súčasť srbochorvátskeho jazyka, a to jeho srbského variantu. V prvej polovici 20. storočia sa bosniačtina (ako skupina nárečí) v závislosti od autora považovala buď za súčasť (srbského dialektu) srbochorvátskeho jazyka alebo za súčasť srbského jazyka. 
P. J. Šafárik v roku 1826 bosniačtinu uvádzal ako jedno z "podrečí" srbčiny (a nie chorvátčiny).
Administratívne postavenie.
Bosniačtina je jeden z troch úradných jazykov republiky Bosna a Hercegovina, spoločne s chorvátčinou a srbčinou. Má aj postavenie menšinového jazyka v Srbsku, Čiernej Hore a v Kosove. 
Charakteristika.
Ide o jazyk "de facto" zhodný so srbčinou, s tým hlavným rozdielom, že v slovnej zásobe obsahuje väčšie množstvo turcizmov (arabizmov a perzizmov), a niektoré slová má zhodné s chorvátčinou. Spadá pod tzv. štokavské dialekty južnoslovanských jazykov (resp. srbochorvátčiny). Zapisuje sa latinkou. 

</doc>
<doc id="23189" url="https://sk.wikipedia.org/wiki?curid=23189" title="Maďarčina">
Maďarčina

Maďarčina (maď. ) je jediný jazyk v strednej Európe, ktorý nie je indoeurópskym jazykom.
Maďarsky hovorí dnes asi 14,5 miliónov ľudí, z toho asi 10 miliónov v Maďarsku. Je úradným jazykom v Maďarsku a od 1. mája 2004 tiež jedným z úradných jazykov v EU. Jazykový kód alebo po anglicky "Language Code" je codice_1 príp. codice_2 (podľa ISO 639).
Dejiny.
Dejiny maďarčiny sa delia na niekoľko období, ktoré nasledujú po tzv. ugorskom období uralských jazykov, hoci o vlastnej „maďarčine“ možno hovoriť najskôr od príchodu do Panónskej panvy (roku 896):
Prvé nápisy v maďarčine možno pochádzajú z 10. storočia, písané ešte v rovásírás (tzv. staromaďarskom runovom písme), ale ich datovanie a relevancia sú veľmi sporné. 
Od vzniku Uhorska (10. storočie) až do roku 1844 bola úradným jazykom latinčina. 
Prvé písomné pamiatky sú len cudzojazyčné texty s niekoľkými maďarskými slovami. Prvé sú arabsko-perzské a byzantské pramene z 9. a 10. storočia, od 11. storočia aj uhorské pramene. Prvým takýmto uhorským prameňom je Zakladacia listina benediktínskeho kláštora v Tihanyi asi z roku 1055. V latinskom texte je 58 maďarských slov a 33 prípon.
Prvý súvislý text v maďarčine (190 slov, modlitba) pochádza z konca 12. storočia, prvá maďarská báseň (verzia latinského "Planctus Sanctae Mariae") asi z roku 1300.
Prvé knihy v maďarčine sú z 15. storočia, spravidla kódexy s náboženským obsahom. Od konca 15. storočia sú známe aj početné svetské texty (listy a historické piesne).
Kým dovtedy boli texty v jednotlivých nárečiach, od konca 16. storočia možno pozorovať vytváranie nadregionálnej nárečovej normy. Vzniká však veľmi pomaly a stále sa rozlišuje variant západný, severný, východný a variant území pod tureckou nadvládou. V 17. a 18. storočí sa tento rozdiel v dokumentoch zmenšil na variant západný (po oboch brehoch Dunaja) a variant východný (po oboch brehoch Tisy). K vytvoreniu úplne jednotného spisovného jazyka došlo (podobne ako na Slovensku) až koncom 18. storočia a v prvej polovici 19. storočia v dôsledku osvietenských myšlienok a ako reakcia na germanizačné tendencie Jozefa II. koncom 18. storočia . 
Prvé akademické pravidlá maďarského pravopisu vyšli roku 1832. Roku 1844 sa maďarčina stala úradným jazykom Uhorska namiesto latinčiny.
Rozšírenie.
Maďarčina sa používa v nasledujúcich oblastiach:
"Zdroje: Sčítania obyvateľstva; Ethnologue"
Maďarsky hovoriaci obyvatelia žijú taktiež v štátoch Argentína, Austrália, Belgicko, Brazília, Kanada, Česko, Fínsko, Francúzsko, Nemecko, Holandsko, Taliansko, Švajčiarsko, Spojené štáty, Spojené kráľovstvo, Venezuela a v ostatných častiach sveta (približne milión hovoriacich).
Postavenie v jednotlivých krajinách.
Maďarčina je úradný jazyk Maďarska, jedným z úradných jazykov Európskej únie a jedným z úradných jazykov oblasti Vojvodiny v Srbsku. V styku s úradmi sa popri vlastnom úradnom/štátnom jazyku môže maďarčina používať v Rumunsku a na Slovensku v obciach s viac než 20% podielom Maďarov, ďalej v Rakúsku len v obciach Oberpullendorf, Oberwart, Rotenturm an der Pinka a Unterwart, v Slovinsku len v obciach Hodoš, Šalovci, Moravske Toplice, Dobrovnik a Lendava , v Chorvátsku v obciach, kde tvoria viac ako tretinu (to sú v praxi len dve obce) a na Ukrajine na „miestach“ kde tvoria viac ako polovicu obyvateľstva (to sa v praxi týka viacero obcí v južnej Zakarpatskej oblasti).
Nárečia.
Maďarčina sa delí na tieto nárečia (dialekty): 
Čangóovia hovoria dialektom izolovaným od ostatných Maďarov, preto si uchovali dialekt veľmi podobný stredovekej maďarčine.
Príklady.
Toto slovo je obzvlášť dôležité a predstavuje názorný príklad pre pochopenie logiky tvorby slov v maďarčine. Jeho gramatický rozbor:
Najdlhšie gramaticky správne slovo v maďarčine má 67 písmen, avšak kontextuálne sa nepoužíva v každodennom jazyku a vznikol umelo. Znie takto:
töredezettségmentesítőtleníttethetetlenségtelenítőtlenkedhetnétek - kvôli jeho komplexite a kvôli faktu, že niektoré maďarské pády a mnohé maďarské gramatické prvky nemajú slovenský ekvivalent je preklad tohto slova nemožný do slovenského jazyka. Jeho doteraz najlepším prekladom je fráza: "ak by ste boli schopní vykonať činnosť na odstránenie rozbitia, aby to nemohlo byť vykonané, a ešte by to bolo neuskutočniteľné" , čo avšak v slovenčine žiaľ nedáva zmysel.

</doc>
<doc id="23190" url="https://sk.wikipedia.org/wiki?curid=23190" title="Maltčina">
Maltčina

Maltčina je semitský jazyk, považovaný z lingvistického a historického hľadiska za nárečie arabčiny. Vďaka kontaktu so sicílskymi nárečiami taliančiny je maltčina plná talianskych slov, taliančina taktiež výrazne ovplyvnila fonológiu a syntax maltčiny. Maltčina je jediný semitský jazyk, ktorý sa zapisuje latinkou.
Pôvodný arabský slovník predstavuje asi tretinu maltčiny, napr. xemx (Slnko), dar (dom), ilma (voda); avšak viac ako polovica slovníka je odvodená zo sicílčiny a taliančiny, napr. skola (škola), natura (príroda), teatru (divadlo). Asi jedna desatina je odvodená z angličtiny a francúzštiny.
Ľudia a územie.
Maltčina sa používa na Malte (ostrovy Malta, Gozo a Commino). Po maltsky hovoria i vysťahovalci, a to najmä v Austrálii, USA a Kanade. Používa ju spolu takmer 400 000 ľudí, je spolu s angličtinou úradným jazykom Malty a používa sa ako jeden z oficiálnych jazykov Európskej únie.
Nárečia maltčiny.
Austrália.
Osobitnou formou maltčiny je austrálska maltčina, tzv. Maltraljan (kombinácia slov Malti + Awstraljan).
Fonetika a pravopis maltčiny.
Maltčina sa zapisuje latinkou s niektorými osobitnými znakmi.
Historická fonológia.
V porovnaní s fonetikou klasickej arabčiny, ako i fonetikou severoarabských nárečí, došlo v maltčine k týmto hlavným zmenám:
Príklad: qal [ʔāl] = "povedal" (pôvodne [qāla])
Príklad: "għarbi" [arbī] = 1. „Arab; arabský“ (pôvodne [ʕarabī]); 2. „západný“ (pôvodne [ɣarbī])
Príklad: "hu" [u] = "on" (pôvodne [huwa]); "hawn" [awn] = "tu" (pôvodne [hunā])
Príklad: "uffiċċjali" [ufiʧjali] = "oficiálny"; "nazzjon" [natsjon] = "národ"
Príklad: "ktieb" [ktieb; ktīb] = "kniha" (pôvodne [kitāb]), "lsien" [lsien; lsīn] = "jazyk" (pôvodne [lisān])
Morfológia.
Slovesá.
Slovesá v maltčine možno rozdeliť na dve základné skupiny: slovesá pôvodné (arabské resp. semitské) a slovesá prevzaté. Pri pôvodných slovesách je základom pre časovanie a odvodzovanie slovesných tvarov spoluhláskový koreň ("√KTB", "√FHM", "√XNDR" a podobne). Pri prevzatých slovesách sa ako základ pre časovanie a odvodzovanie používa kmeň (napr. "-eżist-" alebo "-uża-"). Rovnako ako ostatné formy arabčiny, aj maltské slovesá rozoznávajú dva sady tvarov, perfektum a imperfektum, ktoré významovo zodpovedajú minulému a prítomnému času. Maltské imperfektum sa vyznačuje rovnakými osobitosťami ako ostatné nárečia severnej Afriky, t. j. predpona "n-" v prvej osobe jednotného a množného čísla a prípona "-u" v prvej osobe množného čísla. Prípony a predpony sú rovnaké pre oba typy slovies:
Jazyková politika na Malte.
Il-Kunsill Nazzjonali tal-Malti.
Vláda a parlament Maltskej republiky v roku 2005 prijali zákon o maltskom jazyku ("Att dwar l-Ilsien Malti"). Tento zákon zriadil novú centrálnu inštitúciu, "Il-Kunsill Nazzjonali tal-Malti" (Národná rada pre maltčinu), ktorá má za úlohu podporovať používanie maltčiny a starať sa o jej jazykovú kultúru. Zákon taktiež Národnej rade pre maltčinu ukladá povinnosť aktualizovať pravopis maltčiny a na základe tohto ustanovenia momentálne prebieha reforma maltského pravopisu. Výsledkom prvej fázy bol dokument "Deċizjonijiet 1", ktorý bol vydaný 25.8.2008 v zbierke zákonov Maltskej republiky a ktorým sa zjednotil pravopis niektorých pravopisných variantov. V druhej a tretej fáze reformy sa pozornosť bude venovať výpožičkám z angličtiny a fonetickým variantom.
Maltská literatúra.
Prvé pamiatky.
Prvou písomnou pamiatkou maltčiny (s výnimkou mien) je "Cantilena", báseň, ktorú zložil Pietru Caxaro v roku 1450. Báseň sa zachovala v záznamoch jeho príbuzného, notára Brandana Caxara, z rokov 1533-1536.
Moderná maltská literatúra.
Immanuel Mifsud.
Immanuel Mifsud sa narodil 12. 9. 1967 na Malte. Študoval maltčinu, angličtinu a filozofiu na University of Malta. Po ukončení štúdia sa venoval literatúre a divadelnej réžii. Bol zakladateľom viacerých avantgardných divadelných skupín a organizátorom niekoľkých divadelných a literárnych festivalov, medziiným v Sarajeve a na Malte. V súčasnosti vyučuje maltskú literatúru na University of Malta.
Ako spisovateľ debutoval Immanuel Mifsud zbierkou poviedok "Stejjer ta 'Nies Koroh" („Príbehy škaredých ľudí“, 1991), no preslávil sa svojou druhou zbierkou poviedok "Il-Ktieb tas-Sibt Filgħaxija" („Kniha na sobotnú noc“, 1993). Neskôr publikoval tri ďalšie zbierky poviedok, jednu knihu pre deti a päť zbierok básní. V zbierke "Polska-Slovensko" (2004), publikovanej dvojjazyčne (maltčina-angličtina), mu námetom bola jeho cesta po Poľsku, kde navštívil koncentračné tábory, a návšteva Slovenska.

</doc>
<doc id="23191" url="https://sk.wikipedia.org/wiki?curid=23191" title="Holandčina">
Holandčina

Holandčina je západogermánsky jazyk, ktorým hovorí približne 25 miliónov ľudí ako prvý jazyk a 5 miliónov ako druhý jazyk. Je to tretí najrozšírenejší germánsky jazyk, po jeho blízkych príbuzných nemčine a angličtine. "Afrikánčina" je samostatný, ale do istej miery vzájomne zrozumiteľný dcérsky jazyk, ktorým do určitej miery hovorí najmenej 16 miliónov ľudí, najmä v Južnej Afrike a Namíbii, a ktorý sa vyvinul z dialektov Kapských Holanďanov v Južnej Afrike. Dialekty používané v Belgicku (vrátane flámčiny) a v Suriname sú medzitým všetky riadené holandskou jazykovou úniou.
V Európe väčšina obyvateľov Holandska (kde je jediným úradným jazykom používaný v celej krajine) a približne 60 % obyvateľov Belgicka (ako jeden z troch úradných jazykov) hovorí po holandsky.

</doc>
<doc id="23192" url="https://sk.wikipedia.org/wiki?curid=23192" title="Tibetčina">
Tibetčina

Tibetčina je jeden z tibetských jazykov. Má viacero dialektov a popri čínštine je ďalším úradným jazykom v Tibete. Jazykom hovorí vyše 6 miliónov hovoriacich v Tibete a inde.
Tibetčina je ergatívny jazyk, aglutinačný jazyk, monosylabický jazyk a tónický jazyk. V súčasnosti sa považuje za štandardnú formu tzv. lhaský dialekt, ktorý patrí do skupiny centrálnych dialektov tibetčiny.

</doc>
<doc id="23193" url="https://sk.wikipedia.org/wiki?curid=23193" title="Nórčina">
Nórčina

Nórčina je severogermánsky jazyk. Po nórsky hovorí asi 5 miliónov obyvateľov.
Historický vývoj.
Nórčina vznikla z jazyka stará nórčina. Vývoj nórčiny zo staroseverčiny (staronórčiny) trval zhruba 300 rokov a za tento čas prebehol prechod od zložitého systému skloňovania (podobného ako má dnešná slovenčina) k jazyku menej zložitému s pevnejším slovosledom.
Dnešná nórčina je taktiež ovplyvnená dánčinou, keďže Nórsko bolo dlhé roky pod nadvládou Dánska. Je všeobecne známe, že Nóri bez väčších problémov rozumejú hovorenej švédčine a pri písanom texte zas písanej dánčine.
Formy dnešnej nórčiny.
Nórčina je štandardizovaná v štyroch formách:
Jazyková demokracia v Nórsku umožňuje používať v oficiálnom hovorovom a písomnom prejave každý zo štyroch variantov, ale v skutočnosti veľká väčšina obyvateľstva používa bokmål a nynorsk a často sa aj uvádza, že naozaj oficiálne postavenie majú len tieto dve formy. V Nórsku je spisovným jazykom tiež lapončina, v niektorých severných oblastiach Nórska majú žiaci právo na výučbu na školách po laponsky. 
Nórske dialekty: nórčina má veľké množstvo rôznych dialektov, preto každé slovo sa môže vysloviť rôznymi spôsobmi, každý zo spôsobov je spisovný.
Bokmål (číta sa „bukmol“) používa asi 85 % obyvateľov. Tento jazyk sa aj vyučuje na zahraničných univerzitách. Nynorsk je druhým spisovným jazykom. Používa sa hlavne na západe krajiny. Väčšina Nórov ho však považuje za jazyk sedliakov. 
V Nórsku, ako aj v ďalších škandinávskych krajinách, si všetci tykajú. Vykanie používajú len vo výnimočných prípadoch. Taktiež pri oslovení sa používa meno a priezvisko, nie oslovenie pán alebo pani.
Intonácia môže byť dvojaká: buď ako v slovenčine dôraz na prvej slabike, alebo existujú v nórčine slová s tzv. druhou intonáciou. Pri výslovnosti slov s druhou intonáciou začíname s hlasom zhruba na normálnej úrovni, potom hlasom trocha klesneme a na konci stúpame nad normálnu výšku hlasu.

</doc>
<doc id="23194" url="https://sk.wikipedia.org/wiki?curid=23194" title="Babylončina">
Babylončina

Babylončina je mŕtve nárečie akkadčiny, ktoré sa používalo od polovice 20. storočia pred Kr. do 2. stor. pred Kr. Na zápis babylončiny sa používalo predovšetkým klinové písmo.
Fázy:

</doc>
<doc id="23195" url="https://sk.wikipedia.org/wiki?curid=23195" title="Asýrčina">
Asýrčina

Asýrčina môže byť:

</doc>
<doc id="23196" url="https://sk.wikipedia.org/wiki?curid=23196" title="Islandčina">
Islandčina

Islandčina () je severogermánsky jazyk, ktorým sa hovorí na Islande. Jeho najbližším príbuzným jazykom je faerčina a môžu mu do istej miery rozumieť i niektorí Nóri v závislosti od dialektu a vzdelanosti. Po islandsky hovorí približne 300 000 ľudí.
Rozšírenie.
Islandčina ako úradný jazyk existuje iba na Islande.
Nárečia.
V islandčine sa vyskytujú len minimálne odchýlky, dialekty takmer neexistujú.
História.
Islandčina vznikla zo západnej staroseverčiny a spolu s faerčinou je jazykom, ktorý sa na starú severčinu, resp. starú nórčinu najviac podobá. Zo staroseverčiny sa neskôr vyvinula stará islandčina, ktorá je priamym predchodcom dnešnej. Moderná islandčina sa veľmi podobá na starú islandčinu i na staroseverčinu, pretože sa od svojho vzniku veľmi nevyvíjala, vzhľadom na izolovanosť Islandu od ostatných krajín a jazykov. Je všeobecne známe, že dnešní Islanďania čítajú ságy, ktoré sú už stovky rokov staré, bez vážnejších úprav. Dokonca i medzinárodné slová si Islanďania väčšinou prekladajú do svojho jazyka. Z hľadiska slovnej zásoby je islandčina najviac podobná starej angličtine spred približne 1000 rokov.
Gramatika.
Gramatika je zložitá, islandčina je bohatá na pády, podobne ako slovenčina. Tu opäť môžeme pozorovať podobnosť so starou severčinou; ostatné jazyky, ktoré vznikli zo staroseverčiny, majú gramatiku zjednodušenú. Islandčina pozná 4 pády (nominatív, genitív, datív, akuzatív), 3 osoby a 2 čísla. Dá sa povedať, že islandčina je zložitý jazyk, najzložitejší zo všetkých germánskych jazykov, s rozsiahlou gramatikou, množstvom nepravidelností a mimoriadne obťažnou výslovnosťou.
Cudzie slová.
Slovensky: AIDS, islandsky: alnæmi, doslovný preklad: citlivosť na všetko
Slovensky: chémia, islandsky: efnafræði, doslovne: náuka o prvkoch
Slovensky: fotografia, islandsky: ljósmynd, doslovne: svetelný obrázok
Slovensky: fotoaparát, islandsky: myndavél, doslovne: obrázkový prístroj
Vzorový text.
"Všeobecná deklarácia ľudských práv"
Pre porovnanie islandčiny s nórčinou je text uvedený v oboch jazykoch.
islandsky
Hver maður er borinn frjáls og jafn öðrum að virðingu og réttindum. Menn eru gæddir vitsmunum og samvizku, og ber þeim að breyta bróðurlega hverjum við annan.
nórsky (nynorsk)
Alle menneske er fødde til fridom og med same menneskeverd og menneskerettar. Dei har fått fornuft og samvit og skal leve med kvarandre som brør.
slovensky
Všetci ľudia sa rodia slobodní a seberovní, čo sa týka ich dôstojnosti a práv. Sú obdarení rozumom a majú navzájom konať v bratskom duchu.

</doc>
<doc id="23197" url="https://sk.wikipedia.org/wiki?curid=23197" title="Faerčina">
Faerčina

Faerčina alebo faerský jazyk ("Føroyskt") je severogermánsky jazyk, popri dánčine úradný jazyk na Faerských ostrovoch, patriacich pod Dánsko. Je potomkom starej severčiny (Old Norse) – jazyka ľudí, ktorí sa začiatkom 9. storočia začali usádzať na dovtedy takmer neosídlených Faerských ostrovoch. Väčšina z nich pravdepodobne pochádzala zo západného Nórska.
Rovnaký status ako dánčina získala na školách až v roku 1938, ako jazyk bohoslužieb o rok neskôr. Od roku 1948 je hlavným jazykom na ostrovoch, i keď pre administratívne a právne účely sa dodnes využíva dánčina. Problémom faerčiny je malý počet obyvateľov ostrovov – cca 48 000, čo sťažuje situáciu v oblasti literatúry i masmédií. Keďže faerčina je s dánčinou navzájom málo zrozumiteľná, väčšina obyvateľov ostrovov ovláda i dánčinu.
Abeceda a výslovnosť.
Používa sa latinka obohatená o nekoľko špeciálnych znakov.

</doc>
<doc id="23199" url="https://sk.wikipedia.org/wiki?curid=23199" title="Švédčina">
Švédčina

Švédčina ("svenska") patrí medzi germánske jazyky. Švédčina je severogermánsky jazyk, ktorým hovorí viac ako 9 miliónov ľudí predovšetkým vo Švédsku a časti Fínska, najmä na pobreží a na Ålandoch. Je vzájomne zrozumiteľná s dánčinou a nórčinou. Štandardná švédčina sa v 19. storočí vyvinula z nárečia stredného Švédska.
Dialekty.
Z pôvodných vidieckych dialektov sa ešte mnoho zachovalo, ale hovorová a písaná švédčina je jednotná a štandardizovaná. Z dospelej populácie je gramotných 99 % obyvateľov. Niektoré nárečia sa od štandardnej švédčiny veľmi líšia ako gramatikou, tak i slovnou zásobou. Tieto nárečia sú obmedzené na vidiecke oblasti, kde nimi rozpráva len malý počet ľudí s nízkou sociálnou mobilitou. Nečelia síce bezprostrednému zániku, ale počas posledného storočia upadli napriek tomu, že sú riadne preskúmané a ich používanie je často podporované i miestnymi úradmi.
Oficiálny status.
Švédčina je vo Švédsku považovaná za „hlavný jazyk“ a jej používanie je oficiálne odporúčané pre miestnu i štátnu samosprávu. Nie je však v skutočnosti dané zákonom. Pokusy uzákoniť švédčinu ako oficiálny jazyk nikdy nezískali vo švédskom parlamente potrebnú väčšinu hlasov. Švédčina je oficiálnym jazykom na Ålandoch, samostatnej ostrovnej provincii Fínska, kde 95 % z 26 tisíc obyvateľov používa švédčinu ako svoj prvý jazyk. Vo Fínsku je švédčina považovaná za druhý národný jazyk popri fínčine, Fínsko je teda jedinou krajnou, kde je švédčina uznaná ako úradný jazyk. Okrem toho je švédčina jedným z oficiálnych jazykov Európskej únie. 
Pre švédsky jazyk zatiaľ neexistujú žiadne oficiálne regulačné inštitúcie. Rada švédskeho jazyka (Svenska språknämnden) má len polooficiálny status. Je zriadená švédskou vládou, ale nemá rozhodovacie právomoci. Medzi mnohými organizáciami, ktoré tvoria Radu pre švédsky jazyk, má najväčší vplyv Švédska akadémia, ktorá vytvára slovníky Svenska Akademiens ordlista a Svenska Akademiens ordbok, ďalej knihy gramatiky a ďalšie jazykové príručky. I keď sú tieto slovníky používané ako oficiálne jazykové predpisy, ich hlavným účelom je popis súčasného stavu a používania reči.

</doc>
